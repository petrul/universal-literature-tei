<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Scrieri</title>
            <author>Mateevici,Alexei</author>
         </titleStmt>
         <editionStmt>
            <edition>
               <date>2017-05-06T23:57:05.470762000</date>
            </edition>
         </editionStmt>
         <publicationStmt>
            <p rend="color(#000000)">Acest text este disponibil sub licenţa <ref target="https://creativecommons.org/licenses/by-sa/3.0/deed.ro">Creative Commons cu atribuire</ref> şi distribuire în condiţii identice; pot exista şi clauze suplimentare.</p>
         </publicationStmt>
         <sourceDesc>
            <p rend="start color(#000000)">
               <ptr target="https://ro.wikisource.org/wiki/Autor:Alexei_Mateevici"/>.</p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
         <textClass>
            <keywords scheme="unknown">
               <list>
                  <item>keywords here</item>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name>Petru Dimulescu</name>
               <date>2019-08-26T08:28:12.178423000</date>
            </change>
         </listChange>
      </revisionDesc>
   </teiHeader>
   <text>                           
      <body>
         <head>Scrieri</head>
         <author>Mateevici,Alexei</author>
         <p rend="color(#000000)">Acest text este disponibil sub licenţa <ref target="https://creativecommons.org/licenses/by-sa/3.0/deed.ro">Creative Commons cu atribuire</ref> şi distribuire în condiţii identice; pot exista şi clauze suplimentare.</p>
         <p rend="start color(#000000)">
            <ptr target="https://ro.wikisource.org/wiki/Autor:Alexei_Mateevici"/>.</p>
         <p rend="justify">ro</p>
         <div type="div1">
            <head>Poezii</head>
            <div type="div2">
               <div type="div3">
                  <head>Cântecul zorilor </head>
                  <lg>
                     <l>Hai, măi frate, hai, măi frate,</l>
                     <l>Zorile s-aprind,</l>
                     <l>Hai să căutăm dreptate,</l>
                     <l>Voie și pământ.</l>
                  </lg>
                  <lg>
                     <l>Plugărit-am viața toată</l>
                     <l>Ș-am muncit noi rău,</l>
                     <l>N-am văzut zi luminată,</l>
                     <l>Numai greu, tot greu.</l>
                  </lg>
                  <lg>
                     <l>Și pe umeri numai juguri</l>
                     <l>Pân-acum am dus,</l>
                     <l>În robie și lanțuguri</l>
                     <l>Toate ni le-am pus;</l>
                     <l>Ș-ale sufletului daruri</l>
                     <l>Noi le-am înecat</l>
                     <l>Tot în plânsete ș-amaruri,</l>
                     <l>Ce ne-au apăsat;</l>
                     <l>Și odorurile minții</l>
                     <l>Noi le-am prăpădit,</l>
                  </lg>
                  <lg>
                     <l>Căci în ceața neștiinței</l>
                     <l>Tot am viețuit. </l>
                  </lg>
                  <lg>
                     <l>Muncă, muncă și iar muncă,</l>
                     <l>Alta n-am văzut;</l>
                     <l>Și în munca noastră lungă</l>
                     <l>Toate le-am pierdut.</l>
                     <l>Am crescut în largi ogoare</l>
                     <l>Roadă cu prisos,</l>
                     <l>Dar din pâinea roditoare</l>
                     <l>N-am avut folos,</l>
                     <l>Căci ogoarele luate</l>
                     <l>Fost-au de la noi;</l>
                     <l>Nouă-n schimb ne-au fost lăsate</l>
                     <l>Juguri și nevoi. </l>
                  </lg>
                  <lg>
                     <l>Goi, lipsiți de toate-n lume,</l>
                     <l>Vecinic înjosiți,</l>
                     <l>La boieri n-avem nici nume.</l>
                     <l>Pe pământul țării-mume</l>
                     <l>Zăcem necăjiți. </l>
                  </lg>
                  <lg>
                     <l>Dar destul! Venit-a ceasul,</l>
                     <l>Ceasul așteptat,</l>
                     <l>Ca să dăm noi jos necazul,</l>
                     <l>Care l-am răbdat.</l>
                  </lg>
                  <lg>
                     <l>Vezi?! În zarea depărtării</l>
                     <l>Zorile s-aprind,</l>
                  </lg>
                  <lg>
                     <l>Sfânta zi a învierii</l>
                     <l>Vine strălucind.</l>
                  </lg>
                  <lg>
                     <l>Hai, măi frate, hai, măi frate,</l>
                     <l>Nu munci robind,</l>
                     <l>Hai să căutăm dreptate,</l>
                     <l>Voie și pământ.</l>
                  </lg>
                  <lg>
                     <l>Scoală, frate! Căci ne cheamă</l>
                     <l>Zorile ce vin.</l>
                     <l>Scoală, frate, și ia-ți seamă,</l>
                     <l>Singur ți-ești stăpân.</l>
                  </lg>
                  <lg>
                     <l>Pentru noi, feciorii gliei,</l>
                     <l>Zorile răsar,</l>
                     <l>Pentru-nfrângerea robiei</l>
                     <l>Bietului plugar.</l>
                  </lg>
                  <lg>
                     <l>Trece noaptea. Lupta vine.</l>
                     <l>Frate, ieși gătit!</l>
                     <l>Cel nepregătit rămâne</l>
                     <l>Vecinic biruit.</l>
                  </lg>
                  <lg>
                     <l>Trece noaptea. Hai, măi frate!</l>
                     <l>Zorile s-aprind,</l>
                     <l>Hai să mergem spre dreptate,</l>
                     <l>Voie și pământ.</l>
                  </lg>
                  <trailer>Chișinău, 5 februarie 1907</trailer>
               </div>
               <div type="div3">
                  <head>Țăranii</head>
                  <lg>
                     <l>Când ziua luminile-și stinge</l>
                     <l>Și cele din urmă-n câmpii le aruncă,</l>
                     <l>Țăranii, veniți de la muncă,</l>
                     <l>Își cântă viața și glasul le plânge.</l>
                  </lg>
                  <lg>
                     <l>Își cântă necazul cel mare,</l>
                     <l>Își cântă nevoile lor în robie,</l>
                     <l>Și cântecul plânge-n câmpie,</l>
                     <l>Suspină și cântă în versuri amare.</l>
                  </lg>
                  <lg>
                     <l>Și cântă obidele sale,</l>
                     <l>Iar seara albastră-i ascultă-n tăcere,</l>
                     <l>Și cântecu-i plin de durere,</l>
                     <l>Și inima-n piept ți se zbate de jale.</l>
                  </lg>
                  <lg>
                     <l>Își varsă tot dorul și focul</l>
                     <l>În plângeri prelungi de robie și chin,</l>
                     <l>Și stelele serii rămân</l>
                     <l>În jale. Și robul își plânge norocul.</l>
                  </lg>
                  <lg>
                     <l>Și greu deznădejdea se lasă,</l>
                     <l>Și neagră, ca noaptea ce vine, întinde</l>
                     <l>Aripile, satul cuprinde,</l>
                     <l>Și țărănimea-n aripi o apasă.</l>
                  </lg>
                  <lg>
                     <l>Dar iată de-odată s-aude:</l>
                     <l>Un glas de flăcău din țărani se desparte,</l>
                     <l>Puternic — se duce departe,</l>
                     <l>Deșteaptă câmpiile, văile mute. </l>
                  </lg>
                  <lg>
                     <l>Și cântecul sună-n ogoare</l>
                     <l>Și, mândru, vorbește de drepturi și voie,</l>
                     <l>Și-ți pare aprinsă a țării nevoie</l>
                     <l>De versuri cu foc arzătoare.</l>
                  </lg>
                  <trailer>Chișinău, 13 februarie 1907</trailer>
               </div>
               <div type="div3">
                  <head>Țara</head>
                  <epigraph>În versul cântecelor poporane<lb/>Se închină țărănimii basarabene</epigraph>
                  <lg>
                     <l>Frunză verde grâu de vară,</l>
                     <l>Ce-i frumoasă a mea țară!</l>
                     <l>Țara mea nemărginită</l>
                     <l>Cu verdeață-mpodobită.</l>
                     <l>Cât cu ochii-n zări cuprinzi,</l>
                     <l>Țăruleano, te întinzi,</l>
                     <l>Strălucind în ape-oglinzi;</l>
                     <l>Cât cu ochii dai și vezi —</l>
                     <l>Tot câmpii, păduri, livezi,</l>
                     <l>Șesuri, văi frumoase, sate,</l>
                     <l>Pâini în brazde semănate,</l>
                     <l>Munți și dealuri-nalte, vii,</l>
                     <l>Depărtări largi, albăstrii.</l>
                     <l>Primăvara — numai floare</l>
                     <l>În câmpii mirositoare.</l>
                     <l>Vara — aur tot turnat</l>
                     <l>Până-n zare revărsat,</l>
                     <l>Aur viu de pâine coaptă —</l>
                     <l>Munca țărănimii dreaptă.</l>
                     <l>Trece vântul prin ogoare,</l>
                     <l>Dă pământului răcoare</l>
                     <l>Și se duce pân'în zări</l>
                     <l>Și răzbate-n depărtări.</l>
                     <l>Păsări cântă-n ceruri sus,</l>
                     <l>Tot zburând înspre apus.</l>
                     <l>Pelin verde, iarb-amară,</l>
                     <l>Măiculiță, scumpă țară,</l>
                     <l>Mândră ești tu și frumoasă;</l>
                     <l>Mândră ești tu la vedere,</l>
                     <l>Of! Dar nu ești norocoasă,</l>
                     <l>Zaci în vecinică durere;</l>
                     <l>'N lacrimi tu te scalzi și jale,</l>
                     <l>Pân'în vârfurile tale, —</l>
                     <l>Lacrimile fiilor,</l>
                     <l>Necazul copiilor.</l>
                     <l>Cât ești, maică, tu de mare,</l>
                     <l>Gemi tot în nevoi amare,</l>
                     <l>Cât ești de nemărginită,</l>
                     <l>Tot atât și necăjită.</l>
                     <l>Veneticii, țară dragă,</l>
                     <l>Te mănâncă toți la clacă,</l>
                     <l>Îți iau bogățiile</l>
                     <l>Și-și lățesc moșiile.</l>
                     <l>S-au făcut ei boieri mari,</l>
                  </lg>
                  <lg>
                     <l>Chinuiesc pe-ai tăi plugari,</l>
                     <l>Pe noi ne-au încălecat,</l>
                     <l>Pâinea toată ne-au luat,</l>
                     <l>Țara-n mâini au apucat,</l>
                     <l>Sângele ei ne-au băut</l>
                     <l>Și neoameni ne-au făcut.</l>
                     <l>Fiii, pământenii tăi,</l>
                     <l>Au luptat ca niște lei,</l>
                     <l>Au vărsat ei mări de sânge,</l>
                     <l>Ca să poată jugul frânge, —</l>
                     <l>Jugul cel greu din vechime</l>
                     <l>De pe-ntreaga românime;</l>
                     <l>Au dat jos jugul turcesc,</l>
                     <l>Acum duc cel boieresc —</l>
                     <l>Și mai greu și mai drăcesc.</l>
                     <l>Mult am mai luptat și noi,</l>
                     <l>Te-am scos, țaro, din nevoi,</l>
                     <l>Am luptat și-om mai lupta,</l>
                     <l>Nici la gânduri nu vom sta,</l>
                     <l>Căci norodul oropsit</l>
                     <l>Din 'ntuneric a ieșit,</l>
                     <l>Biruit nu s-a lăsa</l>
                     <l>Pentru scumpa țara sa.</l>
                  </lg>
                  <p rend="italic">Chișinău, 21 februarie 1907</p>
               </div>
               <div type="div3">
                  <head>Eu cânt </head>
                  <lg>
                     <l>Eu cânt pe-acei ce-n jug și chin</l>
                     <l>Pe-a lor spinare țara țin,</l>
                     <l>Cari în robie și necaz</l>
                     <l>Voinici, puternici au rămas!</l>
                  </lg>
                  <lg>
                     <l>Vânjoși, înalți, ca fierul tari,</l>
                     <l>De soare arși, bătuți de vânt,</l>
                     <l>Brăzdează harnicii plugari</l>
                     <l>Al țării lor mănos pământ.</l>
                  </lg>
                  <lg>
                     <l>Din plug pe toți ei îi hrănesc,</l>
                     <l>Vărsând pâraie de sudori,</l>
                     <l>Dar tot puterile le cresc;</l>
                     <l>Pe-acești puternici muncitori</l>
                     <l>Eu cu mândrie-i cânt!...</l>
                  </lg>
                  <lg>
                     <l>Eu cânt pe-acei ce pân' acum,</l>
                     <l>Fără cărare, fără drum,</l>
                     <l>În noapte rătăciți au stat,</l>
                     <l>Nădejdea însă n-au lăsat;</l>
                  </lg>
                  <lg>
                     <l>Pe-acei ce tare, neclintiți,</l>
                     <l>Oftând amar din când în când,</l>
                     <l>Întreaga lume-au sprijinit,</l>
                     <l>În urma plugului mergând;</l>
                  </lg>
                  <lg>
                     <l>Cari focul vieții nu l-au stins</l>
                     <l>În pieptul lor de fier făcut,</l>
                     <l>Și cât de mult n-am plâns,</l>
                     <l>Tot alte zile-au prevăzut,</l>
                     <l>Pe-aceștia eu îi cânt!...</l>
                  </lg>
                  <lg>
                     <l>Eu cânt, căci văd că ele vin</l>
                     <l>Acele zile de senin;</l>
                     <l>Eu cânt, căci văd de-acum că piere</l>
                     <l>A țării veșnică durere; </l>
                  </lg>
                  <lg>
                     <l>Eu cânt, căci văd necazul frânt,</l>
                     <l>Ș-aud plugari în zori cântând,</l>
                     <l>Nu doine de amar, de dor, —</l>
                     <l>Înviorarea țării lor...</l>
                  </lg>
                  <lg>
                     <l>Și glasul vieții ascultând,</l>
                     <l>Venirea zorilor eu cânt!...</l>
                  </lg>
                  <trailer>Chișinău, 23 februarie 1907*</trailer>
               </div>
               <div type="div3">
                  <head>În zarea anilor</head>
                  <lg>
                     <l>În zarea anilor trecuți</l>
                     <l>Eu văd în flăcări asfințituri,</l>
                     <l>Eu văd albastre amurgituri</l>
                     <l>În zarea anilor trecuți.</l>
                  </lg>
                  <lg>
                     <l>E primăvară. Sunt în floare</l>
                     <l>Salcâmii. Stau pe gânduri puși.</l>
                     <l>Și o căldură-mbătătoare</l>
                     <l>Și o miroznă-amețitoare</l>
                     <l>Mă duce lin departe-n zare,</l>
                     <l>În zarea anilor apuși.</l>
                  </lg>
                  <lg>
                     <l>Ș-atunci salcâmii gânditori</l>
                     <l>Stau înfloriți în zori de foc;</l>
                     <l>În umbra crengilor cu flori</l>
                     <l>Visam eu visuri de noroc...</l>
                     <l>Dar anii ceia sunt pierduți</l>
                     <l>În zarea anilor trecuți.</l>
                  </lg>
                  <lg>
                     <l>Ca și atunci, văd și acum</l>
                     <l>Lucirea zorilor pe drum,</l>
                     <l>Salcâmi în floare, gânditori...</l>
                     <l>Dar unde-s visele cu flori?</l>
                     <l>Aceia ani, acelea zori</l>
                     <l>Trecuți de-acuma sunt și duși</l>
                     <l>În zarea anilor apuși.</l>
                  </lg>
                  <trailer>Chișinău, 13 mai 1907</trailer>
               </div>
               <div type="div3">
                  <head>Atunci când soarele apune </head>
                  <lg>
                     <l>Atunci când soarele apune</l>
                     <l>Și zarea arde-nflăcărată,</l>
                     <l>Atuncea inima îmi spune</l>
                     <l>Durerea ei nemângâiată.</l>
                     <l>Și tot mă-nșel și trag nădejde,</l>
                     <l>Că nu-i departe alinarea,</l>
                     <l>Dar mintea mea mă amăgește</l>
                     <l>Și tot mai tare mă muncește.</l>
                  </lg>
                  <lg>
                     <l>Nădejde nu găsești în lume</l>
                     <l>Și n-ai de ce nici să o cați:</l>
                     <l>Ea numa-n suflete trăiește</l>
                     <l>Și doruri-n inimă trezește...</l>
                     <l>. . . . . . . . . . . . . . . .</l>
                  </lg>
                  <trailer>1907</trailer>
               </div>
               <div type="div3">
                  <head>Pocăința hoțului </head>
                  <lg>
                     <l>Când Hristos cu spini pre frunte,</l>
                     <l>Pre cruce răstignit murea,</l>
                     <l>Întunecimea-naltul munte</l>
                     <l>Golgotha toată-acoperea.</l>
                     <l>Atunci un hoț privind în sus,</l>
                     <l>Cu ochi aprinși de pocăință,</l>
                     <l>Strigat-a către Iisus,</l>
                     <l>Mărturisind a sa credință:</l>
                     <l>„În slava raiului, Stăpâne,</l>
                     <l>Tu să mă pomenești pe mine!”</l>
                     <l>De-atunci și noi cu plecăciune</l>
                     <l>Rostim această rugăciune.</l>
                  </lg>
                  <lg>
                     <l>Nu-i vorbă, de răbdat îi greu,</l>
                     <l>Când cineva te prigonește,</l>
                     <l>Dar, frate, pentru acest rău</l>
                     <l>Acel de Sus te răsplătește.</l>
                     <l>Și vrajba, pizma, ele-odată</l>
                     <l>Găsi-vor dreapta judecată.</l>
                     <l>Nu-i vorbă, că putem și noi,</l>
                     <l>Răbdând obide și nevoi,</l>
                     <l>Să răsplătim. Dar ce folos</l>
                     <l>Când calci porunca lui Hristos</l>
                     <l>Și pilda Lui? Dar dacă stai</l>
                     <l>La îndoială, ce-ți rămâne,</l>
                     <l>Decât ca să-ți aduci aminte</l>
                     <l>De ale lui Hristos cuvinte</l>
                     <l>Când l-au iertat pe hoț: „Cu mine</l>
                     <l>Vei fi tu azi în rai”. Creștine,</l>
                     <l>Gândește. Când Hristos îl iartă</l>
                     <l>Pe-un hoț și-i dă o sfântă soartă,</l>
                     <l>Ți-a da El ție iertăciune</l>
                     <l>Când tu cu zisa rugăciune</l>
                     <l>Pe buze — vrajba ții în gând,</l>
                     <l>Porunca Domnului călcând?</l>
                  </lg>
                  <trailer>Martie 1910</trailer>
               </div>
               <div type="div3">
                  <head>Mângâiere</head>
                  <lg>
                     <l>Când scârba inima îți arde,</l>
                     <l>Nădejdea-n suflet ți se stinge,</l>
                     <l>Când primprejur nu afli dreptate,</l>
                     <l>În luptă verși sudori de sânge.</l>
                  </lg>
                  <lg>
                     <l>Când pătimind slăbești, creștine,</l>
                     <l>Tu de obida răutății,</l>
                     <l>În toate clipele vieții</l>
                     <l>Să știi că Domnul îi cu tine!</l>
                  </lg>
                  <lg>
                     <l>Și fie-ți patima nespusă,</l>
                     <l>Și pară-ți cât de grea scăparea,</l>
                     <l>Lumina zilelor apusă,</l>
                     <l>Să știi că-n cer îi îndurarea.</l>
                  </lg>
                  <lg>
                     <l>Când crucea vieții te doboară</l>
                     <l>Pe tine la pământ, creștine,</l>
                     <l>Grozava soartă te-nfioară,</l>
                     <l>Fă-ți pace: Domnul e cu tine!</l>
                  </lg>
                  <trailer>Martie 1910</trailer>
               </div>
               <div type="div3">
                  <head>Cina cea de taină </head>
                  <lg>
                     <l>Au zis Hristos: „Ar' să mă vândă</l>
                     <l>Unul din voi”, — ș-amară</l>
                     <l>I-au pătruns atunci durerea</l>
                     <l>Pe ucenici; toți se-nfioară</l>
                     <l>Și-ntreabă:</l>
                     <l>    „Doamne, eu?”</l>
                  </lg>
                  <lg>
                     <l>Și Ioan nestrămutatul,</l>
                     <l>Iar și Petru, plin de frică,</l>
                     <l>Si-mprejur din nou cu toții</l>
                     <l>Tremurând încep să zică:</l>
                     <l>    „Doamne, eu?”</l>
                  </lg>
                  <lg>
                     <l>Ce să zic atunci eu, bietul,</l>
                     <l>Eu, cu inima mea slabă,</l>
                     <l>Când și cei tari în credință,</l>
                     <l>Tremurând, pe Domnu-ntreabă:</l>
                     <l>    „Doamne, eu?”</l>
                  </lg>
                  <trailer>Aprilie 1910</trailer>
               </div>
               <div type="div3">
                  <head>Hristos au înviat </head>
                  <lg>
                     <l>Se așternuse piatra pe proaspătul mormânt</l>
                     <l>Și noaptea coborâse, acoperind cetatea.</l>
                     <l>Se liniștise neamul vânzării. Pe pământ</l>
                     <l>Era o taină mare... minune-apropiată.</l>
                  </lg>
                  <lg>
                     <l>Au stat tăcuți de pază cei doi ostași străjari</l>
                     <l>Ne-atinși de măreția adâncurilor firii,</l>
                     <l>Nepresimțind venirea minunii celei mari</l>
                     <l>Ce-avea să schimbe fața și rostul omenirii.</l>
                  </lg>
                  <lg>
                     <l>Și iată miezul nopții, de stele-mpodobit;</l>
                     <l>Un tunet lung s-aude, pământu-n el vuiește,</l>
                     <l>Adânci puteri îl mișcă, izbindu-l. Zguduit,</l>
                     <l>Mormântul se deschide: scriptura se-mplinește.</l>
                  </lg>
                  <lg>
                     <l>Lumini lucesc la gura mormântului deschis,</l>
                     <l>Întunecimea piere o clipă-n toată firea...</l>
                     <l>Hristos învie!... Paznici, să fie vouă vis,</l>
                     <l>Lumina vă orbește, v-a înlemnit uimirea!</l>
                  </lg>
                  <lg>
                     <l>Lumină din lumina cerescului cuprins</l>
                     <l>Lucește-acum pe chipu-i, Îl-nalță biruința.</l>
                     <l>Și, lepădând pământul, îi lasă foc nestins</l>
                     <l>Pe calea mântuirii: nădejdea și credința.</l>
                  </lg>
                  <lg>
                     <l>Cu moartea Sa, pe cruce murind nevinovat,</l>
                     <l>Ne-au dat El nouă pildă a marii jertfi de Sine,</l>
                     <l>Cu moartea Sa pe moarte călcând au înviat</l>
                     <l>Spre învierea vieții în faptele de bine.</l>
                  </lg>
                  <lg>
                     <l>Cântați cu bucurie acelui Ce-au scăpat</l>
                     <l>Pe om și omenirea de moarte sufletească.</l>
                     <l>Îi Paștele! Viață! Hristos au înviat!</l>
                     <l>Iubire între oameni și pace să domnească!</l>
                  </lg>
                  <trailer>Aprilie 1910</trailer>
               </div>
               <div type="div3">
                  <head>Cântecul clopotului</head>
                  <lg>
                     <l>O, clopote! Frumos mai suni,</l>
                     <l>Când credincioșii îi aduni</l>
                     <l>La locul sfânt de rugăciune,</l>
                     <l>În cer cântarea să le sune...</l>
                     <l>În zile mari de sărbătoare,</l>
                     <l>La răsărit ș-apus de soare,</l>
                     <l>Tu chemi stăpâni și muncitori</l>
                     <l>Ai lui Hristos închinători.</l>
                     <l>Chemarea-ți porți prin munți și văi:</l>
                     <l>Și vin închinătorii tăi.</l>
                     <l>În cer ajunge-a ta sunare,</l>
                     <l>Cu dânsa și a lor cântare,</l>
                     <l>Un cântec sfânt, frumos nespus,</l>
                     <l>Se suie, ca tămâia,-n sus,</l>
                     <l>Ducându-se în cer... Ce dor nu duce,</l>
                     <l>Ce poate inima s-apuce?</l>
                     <l>Și jalea inimii zdrobite,</l>
                     <l>De toți pe lume părăsite,</l>
                     <l>Și bucuria mulțumirii,</l>
                     <l>Și arzătoarele dorințe</l>
                     <l>De mântuire, pocăință...</l>
                     <l>Un cântec sfânt, frumos nespus,</l>
                     <l>Le suie toate-acestea-n sus,</l>
                     <l>Și când arama-n ceruri sună...</l>
                     <l>A noastră inimă răsună...</l>
                     <l>O, clopote! Frumos mai suni,</l>
                     <l>Când credincioșii îi aduni</l>
                     <l>La locul sfânt de rugăciune,</l>
                     <l>În cer cântarea să le sune...</l>
                     <l>O, sună dar prin munți și văi,</l>
                     <l>Să vie-nchinătorii tăi.</l>
                  </lg>
                  <trailer>Iunie 1910</trailer>
               </div>
               <div type="div3">
                  <head>Un vis dorit</head>
                  <lg>
                     <l>Un vis grozav eu am visat</l>
                     <l>Și-acum nu-l pot uita:</l>
                     <l>Că sufletul meu în păcat</l>
                     <l>Și patimi dormita.</l>
                  </lg>
                  <lg>
                     <l>Viața repede trecea</l>
                     <l>Și moartea-mi sta în prag</l>
                     <l>Și tot mai scurt mi se făcea</l>
                     <l>Al zilelor șirag.</l>
                  </lg>
                  <lg>
                     <l>Și vestitori de-acuma sânt</l>
                     <l>A morții — boli, dureri,</l>
                     <l>Ș-al viitorului mormânt</l>
                     <l>Simțesc eu reci suflări.</l>
                  </lg>
                  <lg>
                     <l>Dar păcătos, nepăsător</l>
                     <l>Sărmanul suflet stă</l>
                     <l>Și nici un gând mântuitor</l>
                     <l>Lumină nu-i mai dă.</l>
                  </lg>
                  <lg>
                     <l>Ș-așa sfârșitul m-a găsit</l>
                     <l>În dormitare grea,</l>
                     <l>De drumul morții negătit,</l>
                     <l>Robit de viață rea.</l>
                  </lg>
                  <lg>
                     <l>Și îngerul meu păzitor</l>
                     <l>De jalea mea plângea,</l>
                     <l>Dar plânsetul lui jelitor</l>
                     <l>L-a suflet n-ajungea...</l>
                  </lg>
                  <lg>
                     <l>Din somnul meu am tresărit</l>
                     <l>Cu scârbă-amară eu</l>
                     <l>Și văd: de sufletul robit</l>
                     <l>Departe-i Dumnezeu!</l>
                  </lg>
                  <lg>
                     <l>Și către suflet am strigat:</l>
                     <l>Fii treaz și nu dormi,</l>
                     <l>Dormind în patimi și păcat</l>
                     <l>Pe veci vei adormi.</l>
                  </lg>
                  <lg>
                     <l>Puține zile ți-au rămas</l>
                     <l>Pentru căința ta,</l>
                     <l>Deci, scoală și fii treaz,</l>
                     <l>Mai mult nu dormita.</l>
                  </lg>
                  <lg>
                     <l>Îndreaptă-ți mintea spre Hristos,</l>
                     <l>Dreptate și-adevăr:</l>
                     <l>Căința unui păcătos</l>
                     <l>Îi sărbătoare-n cer.</l>
                  </lg>
                  <trailer>Iulie 1910</trailer>
               </div>
               <div type="div3">
                  <head>Mântuirea</head>
                  <lg>
                     <l>Se risipise al binelui cuvânt</l>
                     <l>Din mintea-nnegurată de păcat;</l>
                     <l>Dar miluirea Ta ne-a mângâiat</l>
                     <l>Cu așteptarea ceasului cel sfânt.</l>
                  </lg>
                  <lg>
                     <l>Prin mila Ta cea sfântă dat ne-a fost</l>
                     <l>Să Te zărim în patul Tău smerit,</l>
                     <l>Departe-n luminosul răsărit,</l>
                     <l>De unde-ai arătat al vieții noastre rost.</l>
                  </lg>
                  <lg>
                     <l>De unde-ai revărsat viață nouă-n noi</l>
                     <l>Și ne-ai trimis lumina Ta din cer</l>
                     <l>Spre-a mântui viețile ce pier,</l>
                     <l>Mult necăjite-n rele și nevoi.</l>
                  </lg>
                  <lg>
                     <l>Și cum o zare lină într-un pustiu</l>
                     <l>Se-nalță și tot crește luminând, —</l>
                     <l>Așa pătrunde-n minte și în gând</l>
                     <l>Credința într-aceia cari Te știu.</l>
                  </lg>
                  <lg>
                     <l>La strălucirea stelei din senin,</l>
                     <l>Trezitu-s-au nădejdile pe rând,</l>
                     <l>S-au luminat și inimă și gând,</l>
                     <l>Cu Tine s-a-nfrățit tot sufletul strein.</l>
                  </lg>
                  <lg>
                     <l>La-mpărăția dragostei de veci</l>
                     <l>Adus-au toți Puternicului dar,</l>
                     <l>Ștergând și urma lacrimii de-amar</l>
                     <l>Și-nfierbântându-și gândurile reci.</l>
                  </lg>
                  <lg>
                     <l>Altar frumos ți-ai ridicat în ei</l>
                     <l>Punându-i jertfă inima din piept,</l>
                     <l>Spre liniștirea sufletului drept</l>
                     <l>Și spre-a-ndrepta pe oamenii cei răi.</l>
                  </lg>
                  <lg>
                     <l>Și fumul sfânt ce suie-ncet spre cer,</l>
                     <l>Rugând iertarea vinii din trecut;</l>
                     <l>Iar sufletul ce-odată-a fost vândut,</l>
                     <l>S-a mântuit din jugul lui de fier.</l>
                  </lg>
                  <lg>
                     <l>S-a mântuit... Ne-am mântuit și noi,</l>
                     <l>Căci s-a zdrobit puterea celui rău,</l>
                     <l>Și-n locul lui venit-a Dumnezeu,</l>
                     <l>Mântuitorul nostru din nevoi.</l>
                  </lg>
                  <trailer>August 1910</trailer>
               </div>
               <div type="div3">
                  <head>Un sfat </head>
                  <lg>
                     <l>Să fugi de fapta rea, creștine,</l>
                     <l>Ascultă-al Domnului cuvânt,</l>
                     <l>Și făptuiește numai bine</l>
                     <l>Din leagăn până la mormânt.</l>
                  </lg>
                  <lg>
                     <l>Atunci c-un zâmbet fericit</l>
                     <l>Vei trece prin această viață,</l>
                     <l>Și chiar și moartea, liniștit,</l>
                     <l>Putea-vei s-o privești în față.</l>
                  </lg>
                  <lg>
                     <l>Atunci — plug, seceră și sapă</l>
                     <l>Vor fi ușoare-n mâna ta,</l>
                     <l>Și lângă un ulcior de apă</l>
                     <l>Tu vecinic vesel vei cânta.</l>
                  </lg>
                  <lg>
                     <l>Iar când muri-vei, cu mult dor,</l>
                     <l>Străini și neamuri te-or jeli,</l>
                     <l>Și flori din lacrimile lor</l>
                     <l>Pe-al tău mormânt vor răsări.</l>
                  </lg>
                  <trailer>Decembrie 1910</trailer>
               </div>
               <div type="div3">
                  <head>Roagă-te </head>
                  <lg>
                     <l>Roagă-te în fericire,</l>
                     <l>În nevoie roagă-te,</l>
                     <l>Roagă-te în pătimire,</l>
                     <l>În smintire roagă-te.</l>
                     <l>Roagă-te obijduit</l>
                     <l>Și-n primejdii roagă-te.</l>
                     <l>Roagă pentru cel iubit,</l>
                     <l>Pentru dușman roagă-te.</l>
                     <l>Roagă-te pe când slăbești,</l>
                     <l>Când ești tare, roagă-te.</l>
                     <l>Roagă-te când plângi, jelești,</l>
                     <l>Când te bucuri, roagă-te.</l>
                     <l>Roagă-te-n ceas de ispită,</l>
                     <l>Și de patimi, roagă-te.</l>
                     <l>Roagă-te, când biruită</l>
                     <l>Îi ispita, roagă-te.</l>
                     <l>Roagă-te în ceas de moarte,</l>
                     <l>De iertare roagă-te;</l>
                     <l>Roagă-te, atunci te iartă</l>
                     <l>Cel din ceruri, roagă-te!</l>
                  </lg>
                  <trailer>Decembrie 1911</trailer>
               </div>
               <div type="div3">
                  <head>Lumina cea de seară </head>
                  <lg>
                     <l>Ia spune, frate: lumina când se țese</l>
                     <l>Cu întunericul în blânde nopți de vară,</l>
                     <l>De ce-ntr-a noastre firi, pe-aripi de seară,</l>
                     <l>Cresc rugăciuni, de noi neînțelese?</l>
                  </lg>
                  <lg>
                     <l>Și focul lor, întocmai ca o ceară,</l>
                     <l>Ne arde firile de patimi înghețate</l>
                     <l>Ș-aprinde-n noi credințele curate,</l>
                     <l>Ce fac ca toată patima să piară;</l>
                  </lg>
                  <lg>
                     <l>Umblăm atunci, ca umbre ușurele,</l>
                     <l>Și alte lumi vedem în depărtări,</l>
                     <l>Uităm păcat și vrajbă — toate cele;</l>
                  </lg>
                  <lg>
                     <l>Și luminați, zburăm-n acele țări,</l>
                     <l>Cari sunt în zare, mai presus de stele,</l>
                     <l>Spre Cel Ce a zidit pământ și cer.</l>
                  </lg>
                  <trailer>Ianuarie 1912</trailer>
               </div>
               <div type="div3">
                  <head>Psalmul al 83-lea </head>
                  <lg>
                     <l>Sufletul mi-i amărât</l>
                     <l>Și de patimi ostenit,</l>
                     <l>Inima pace-mi dorește</l>
                     <l>Și la Tine, Doamne, vine,</l>
                     <l>Gându-a lumilor, Stăpâne,</l>
                     <l>La Tine în veci năzuiește.</l>
                  </lg>
                  <lg>
                     <l>Păsărilor locuință</l>
                     <l>Le gătește-a Ta voință.</l>
                     <l>Prin Preasfânta-Ți hotărâre,</l>
                     <l>Greul crucii suferind,</l>
                     <l>Fiii micului pământ</l>
                     <l>Toți gândesc la a Ta liniștire.</l>
                  </lg>
                  <lg>
                     <l>O, cu ce mare dor</l>
                     <l>Arde inima lor,</l>
                     <l>Când se trag la locașele Tale.</l>
                     <l>Vreau să cânt eu cântări</l>
                     <l>Despre slava din cer</l>
                     <l>Ca să-mi spun în cântări a mea jale.</l>
                     <l>O, ce sunt fericiți</l>
                     <l>Cei din cer proslăviți,</l>
                     <l>Gurile nu le tac de cântare;</l>
                     <l>Nu știu ei cum știm noi</l>
                     <l>Grele amaruri, nevoi.</l>
                     <l>Sufletu-i plin de-alinare.</l>
                  </lg>
                  <lg>
                     <l>Și o zi, — ca un veac</l>
                     <l>O trăiesc mai cu drag,</l>
                     <l>Decât noi pe pământ, și o mie*</l>
                     <l>Eu la praguri să stau,</l>
                     <l>În locașul Tău vreau,</l>
                     <l>Nu în curtea mea mare, pustie**.</l>
                     <l>Fericiți sunt ș-acei</l>
                     <l>Cari ș-aici în ani grei</l>
                     <l>Își îndreaptă spre Tine nădejdea;</l>
                     <l>Pe-al durerii pământ</l>
                     <l>Ei la cer cugetând,</l>
                     <l>Viața toată petrec îngerește.</l>
                  </lg>
                  <lg>
                     <l>Valea plânsului greu,</l>
                     <l>Ei, crezând-n Dumnezeu,</l>
                     <l>O petrec ca o noapte senină</l>
                     <l>Și găsesc bucurii</l>
                     <l>În copii, în clipe adânci de noapte,</l>
                     <l>Când tac a zilei voarve, șoapte.</l>
                  </lg>
                  <lg>
                     <l>În arzătoarea rugăciune</l>
                     <l>Ș-acelui nume să răsune,</l>
                     <l>Ce somnul vostru vă privea,</l>
                     <l>Cu sfânta cruce vă-nsemna,</l>
                     <l>Cu mila Domnului chema</l>
                     <l>Asupra capetelor voastre...</l>
                  </lg>
                  <lg>
                     <l>O mie de ani.</l>
                  </lg>
                  <lg>
                     <l>Curtea împăratului David.</l>
                  </lg>
                  <trailer>Ianuarie 1912</trailer>
               </div>
               <div type="div3">
                  <head>Intrarea Domnului Iisus Hristos în Ierusalim</head>
                  <lg>
                     <l>Glasuri de bucurie,</l>
                     <l>Laude și rugăciuni,</l>
                     <l>Din cântarea gurii vie</l>
                     <l>Și a chimvalurilor struni...</l>
                     <l>Iudeea slobozită</l>
                     <l>Poate-și cânta izbăvirea?</l>
                     <l>Roma<note xml:id="ftn1" place="foot" n=""> Împărăția romanilor în jugul cărora se aflau iudeii.</note> poate-i biruită</l>
                     <l>Și venitu-i-a pieirea?</l>
                     <l>Împăratul cel puternic,</l>
                     <l>Așteptat cu nerăbdare</l>
                     <l>Poate vine falnic, mare</l>
                     <l>La norodul său nemernic<note xml:id="ftn2" place="foot" n=""> Pe Mesia, făgăduit de proroci, iudeii îl așteptau în chipul unui puternic împărat pământesc, ce îi va slobozi din jugul Romei.</note>? </l>
                     <l>Drumul dinspre Galileea</l>
                     <l>Tună-n vuiete de glasuri,</l>
                     <l>Parcă toată Iudeea</l>
                     <l>A uitat a ei necazuri...</l>
                     <l>Și mulțimea zgomotoasă</l>
                     <l>Merge-n valuri de lumină,</l>
                     <l>Așteptând pe căi pietroase</l>
                     <l>Rămurele de măslină...</l>
                     <l>Poarta mare din cetate</l>
                     <l>S-a deschis de dimineață,</l>
                     <l>Gloate vii și bucurate</l>
                     <l>Iese-n mâine cu verdeață,</l>
                     <l>Și-a lor veselă „osană”...</l>
                     <l>Prin împrejurimi răsună...</l>
                     <l>Calea cea galileeană</l>
                     <l>Cu Împăratul le-mpreună...</l>
                     <l>„Bucură-se Cel Ce vine</l>
                     <l>Întru Dumnezeu la noi,</l>
                     <l>Cel Ce lumea cu-a Lui mâine</l>
                     <l>Slobozește de nevoi;</l>
                     <l>Și-n blagosloviri trăiască</l>
                     <l>Al Davidului Fecior,</l>
                     <l>Ce-a venit să izbăvească,</l>
                     <l>Ce-a venit Mântuitor!”</l>
                  </lg>
                  <lg>
                     <l>*</l>
                  </lg>
                  <lg>
                     <l>Glăsuiri de bucurie,</l>
                     <l>Laude și rugăciuni,</l>
                     <l>Din cântarea gurii vie</l>
                     <l>Și a chimvalurilor struni, —</l>
                     <l>Ele oare ce înseamnă?</l>
                     <l>Din măria pământească</l>
                  </lg>
                  <lg>
                     <l>Nu-i căzută Roma-Doamnă,</l>
                     <l>Și pierirea vrăjmășească</l>
                     <l>Îi departe. Împăratul</l>
                     <l>
                        <hi rend="italic">Păcii</hi>, nu al <hi rend="italic">biruirii</hi>,</l>
                     <l>Vine blând acuma, iată-L,</l>
                     <l>Spre măria răstignirii.</l>
                     <l>Nu-i înconjurat de slavă</l>
                     <l>Pământească, pieritoare,</l>
                     <l>Ci prin sânge câștiga-va</l>
                     <l>Slava-n veci judecătoare.</l>
                     <l>Izbăvi-va nu moșia</l>
                     <l>Iudeilor de dănii: —</l>
                     <l>Lumea toată — de robia,</l>
                     <l>De-njosirile sătănii.</l>
                     <l>Vine un voinic, cu gloata</l>
                     <l>De vânjoși leghionari<note xml:id="ftn3" place="foot" n=""> Ostași de leghion — o parte din oastea romanilor.</note>, —</l>
                     <l>Merge-ncet, smerit, în roata</l>
                     <l>Ucenicilor păscari;</l>
                     <l>Și cetatea, ce-L primește</l>
                     <l>Nu un scaun de-mpărat, —</l>
                     <l>
                        <hi rend="italic">Cruce, spini</hi> îi pregătește,</l>
                     <l>Chipul cel însângerat...</l>
                     <l>Dar și răstignit pe cruce</l>
                     <l>El trăi-va-n vecinicie:</l>
                     <l>Ucenicii Lui vor duce</l>
                     <l>Pretutindeni veste vie</l>
                     <l>De iubire și dreptate,</l>
                     <l>Și de mila cea frățească</l>
                  </lg>
                  <lg>
                     <l>Și vor boteza noroade,</l>
                     <l>Țările să le <hi rend="italic">sfințească...</hi>
                     </l>
                  </lg>
                  <lg>
                     <l>*</l>
                  </lg>
                  <lg>
                     <l>Glăsuiri de bucurie,</l>
                     <l>Laude și rugăciuni,</l>
                     <l>Din cântarea gurii vie</l>
                     <l>Și a chimvalurilor struni...</l>
                     <l>Drumul dinspre Galileea</l>
                     <l>Tună-n vuiete de glasuri;</l>
                     <l>Parcă toată Iudeea</l>
                     <l>A uitat a ei necazuri;</l>
                     <l>Și mulțimea zgomotoasă</l>
                     <l>Merge-n valuri de lumină,</l>
                     <l>Așteptând pe căi pietroase</l>
                     <l>Rămurele de măslină..<anchor xml:id="id_Note"/>.</l>
                  </lg>
                  <trailer>Martie 1912</trailer>
               </div>
               <div type="div3">
                  <head>Îngerul și mironosițele </head>
                  <lg>
                     <l>Pe cine-l caută acuma în grădină</l>
                     <l>Cu vasele de mir umplute?</l>
                     <l>De lacrimi inima li-i plină...</l>
                  </lg>
                  <lg>
                     <l>Zorește ziua nouă. Îi răcoare,</l>
                     <l>Dar cerul se înseninează</l>
                     <l>În ciripituri cântătoare.</l>
                  </lg>
                  <lg>
                     <l>De ce Îl caută aicea pe Hristos?</l>
                     <l>De ce-au venit aici să-l plângă?</l>
                     <l>Pe piatră un înger luminos...</l>
                  </lg>
                  <lg>
                     <l>El șade-n haine albe, strălucite...</l>
                     <l>Vestind cereasca bucurie</l>
                     <l>Mironosițelor scârbite:</l>
                  </lg>
                  <lg>
                     <l>„Hristos au înviat! Și nu vă mai mâhniți</l>
                     <l>Și nu-L mai plângeți ca pe mort,</l>
                     <l>Cătându-L între cei muriți!</l>
                  </lg>
                  <lg>
                     <l>A iadului putere-i biruită,</l>
                     <l>Zadarnică i-i răutatea:</l>
                     <l>De-acuma lumea-i izbăvită.</l>
                  </lg>
                  <lg>
                     <l>Întunecimea în lumină piere,</l>
                     <l>Măria ei i s-a surpat</l>
                     <l>Și fug vrăjmașii în durere.</l>
                  </lg>
                  <lg>
                     <l>Grăbiți-vă cu vești de veselie</l>
                     <l>Și spuneți veștile-n Sion:</l>
                     <l>Hristos îi viu și-n veci învie!”</l>
                  </lg>
                  <lg>
                     <l>Dorm florile. Grădina moartă tace,</l>
                     <l>Iar primprejur — albastre umbre,</l>
                     <l>Nisip, zori aurii — și pace.</l>
                  </lg>
                  <trailer>Aprilie 1912</trailer>
               </div>
               <div type="div3">
                  <head>În dimineața duminicii</head>
                  <lg>
                     <l>S-au dus dintâi acele două</l>
                     <l>Mironosiți cu mirul lor;</l>
                     <l>Era-ntuneric și prin rouă</l>
                     <l>Mergeau cu pasul grăbitor.</l>
                  </lg>
                  <lg>
                     <l>Vorbeau de cele petrecute,</l>
                     <l>De zile pline de dureri,</l>
                     <l>De pacea dimineții mute,</l>
                     <l>În ziua sfintei Învieri.</l>
                  </lg>
                  <lg>
                     <l>Și le era o groază mare</l>
                     <l>Rușinea crucii s-amintească,</l>
                     <l>A jidovilor blestemare,</l>
                     <l>Nemulțumirea omenească.</l>
                  </lg>
                  <lg>
                     <l>Batjocorirea relei goane</l>
                     <l>Și plânsul celor credincioși,</l>
                     <l>Ș-a crucii lui Hristos piroane,</l>
                     <l>Și ghimpii frunții sângeroși...</l>
                  </lg>
                  <lg>
                     <l>Își aduceau atunci aminte</l>
                     <l>Cum L-au luat de la ostași</l>
                     <l>Și în mormânt fără cuvinte</l>
                     <l>L-au pus — departe de oraș.</l>
                  </lg>
                  <lg>
                     <l>Trecut-a sâmbăta-n mâhnire,</l>
                     <l>Și noua zi în cer zorește;</l>
                     <l>Acum prin tainica scârbire</l>
                     <l>Un gând dorit ne mângâiește...</l>
                  </lg>
                  <lg>
                     <l>De prin desimile grădinii,</l>
                     <l>Din rouratica verdeață,</l>
                     <l>Le râd voios de-acuma crinii</l>
                     <l>Ascunși în scutece de ceață.</l>
                  </lg>
                  <lg>
                     <l>Dar ce-i aceasta? Ceața deasă</l>
                     <l>Ca printr-un poruncit se pierde</l>
                     <l>Ș-o strălucire luminoasă</l>
                     <l>Aprinde-mprejurimea verde...</l>
                  </lg>
                  <lg>
                     <l>Ce strălucire minunată!</l>
                     <l>Venit-au. Iată și mormântul...</l>
                     <l>Dar piatra lui îi răsturnată</l>
                     <l>Și iar li se trezește gândul...</l>
                  </lg>
                  <lg>
                     <l>O, unde-i El? Înuntru nime...</l>
                     <l>Ce oare s-au fi săvârșit?</l>
                     <l>Tăcere prin împrejurime...</l>
                     <l>Veșmântul numai l-au găsit.</l>
                  </lg>
                  <lg>
                     <l>O, unde-i El? Unde-s străjerii?</l>
                     <l>Măcar o veste să aducă!</l>
                     <l>Și presimțirea Învierii</l>
                     <l>Le face înapoi să fugă.</l>
                  </lg>
                  <lg>
                     <l>Credința inimii le spune</l>
                     <l>Că Cela Ce nu L-au aflat,</l>
                     <l>Prin cea mai mare-a Sa minune,</l>
                     <l>Acum din morți au înviat!</l>
                  </lg>
                  <trailer>Aprilie 1912</trailer>
               </div>
               <div type="div3">
                  <head>Înălțarea la cer a Domnului Iisus Hristos </head>
                  <lg>
                     <l>Nu în măria lui Ilie,</l>
                     <l>Nu cu toiagul lui Moisei,</l>
                     <l>Nu-n tunete și strășnicie</l>
                     <l>Și-au lepădat iubiții săi;</l>
                     <l>Și nu pe căi scânteietoare</l>
                     <l>S-a înălțat la cer Hristos,</l>
                     <l>Ce-nvățături îmblânzitoare</l>
                     <l>Adus-a blând și luminos.</l>
                     <l>Învățătorul sfânt al păcii,</l>
                     <l>Al dragostei și al iertării</l>
                     <l>Și întemeietorul legii</l>
                     <l>Ce au dat putința învierii,</l>
                     <l>Lucea ca o steluță blândă</l>
                     <l>În înălțimea necuprinsă,</l>
                     <l>Ce-ncepe seara să s-aprindă,</l>
                     <l>Când ziua în apus îi stinsă.</l>
                     <l>Căci El în valea cea de plângeri</l>
                     <l>Venit-au nu cu războire,</l>
                     <l>Nu ca al răsplătirii înger,</l>
                     <l>Ce-aduce dreapta pedepsire</l>
                     <l>În fumuri și în fulgerare.</l>
                     <l>Venit-au Miel Nevinovat</l>
                     <l>Ca jertfa de răscumpărare</l>
                     <l>Ș-au fost cu spini încununat...</l>
                     <l>Venit-au pentru răbdăciune,</l>
                     <l>Smerire-a tot biruitoare;</l>
                     <l>Venit-au pentru iertăciune</l>
                     <l>Și mila-n veci nepieritoare...</l>
                  </lg>
                  <trailer>Mai 1912</trailer>
               </div>
               <div type="div3">
                  <head>Fratelui creștin </head>
                  <lg>
                     <l>Ce mângâiere-i — zi cu soare,</l>
                     <l>Când vezi în miezul negrei toamne,</l>
                     <l>Pentru o zi mângâietoare,</l>
                     <l>Dă-i binecuvântare, Doamne.</l>
                  </lg>
                  <lg>
                     <l>Ce mângâiere, când o rază</l>
                     <l>Pătrunde prin desimea ceții</l>
                     <l>Și pe o clipă luminează</l>
                     <l>Întunecimile vieții...</l>
                  </lg>
                  <lg>
                     <l>Durerile departe zboară</l>
                     <l>Din inima înseninată,</l>
                     <l>Lucirile de primăvară</l>
                     <l>Îți trec prin mintea bucurată...</l>
                  </lg>
                  <lg>
                     <l>Pentru o rază de lumină,</l>
                     <l>Pentru o clipă de iubire,</l>
                     <l>Trimite-i, Doamne, zi senină</l>
                     <l>Și dă-i a Ta blagoslovire!</l>
                  </lg>
                  <lg>
                     <l>Ce mângâiere — zi cu soare,</l>
                     <l>Când vezi în miezul negrei toamne,</l>
                     <l>Pentru o zi mângâietoare,</l>
                     <l>Dă-i binecuvântare, Doamne!</l>
                  </lg>
                  <trailer>Mai 1912</trailer>
               </div>
               <div type="div3">
                  <head>Căutarea lui Dumnezeu </head>
                  <subtitle>(A treia carte a Împăraților, 19, 11-13)</subtitle>
                  <lg>
                     <l>Eu am văzut îmtunecime</l>
                     <l>În cer — și surd gemea pământul.</l>
                     <l>Furtuni, a ceților desime,</l>
                     <l>Urlând, ducea cu sine vântul</l>
                     <l>Păduri voinici, ca-n secerare,</l>
                     <l>Și munți în ape au căzut...</l>
                     <l>Spre cer strigat-am cu glas tare,</l>
                     <l>Dar în furtuni și tulburare,</l>
                     <l>Pe Dumnezeu nu L-am văzut...</l>
                     <l>Și iată: — Văi nemărginite</l>
                     <l>Și dealuri-nalte, depărtate,</l>
                     <l>Cu stânci de munte-acoperite</l>
                     <l>Și zori, ca-n fum înfășurate,</l>
                     <l>Deodată ochiul mi-a zărit;</l>
                     <l>Și tresărind cu frică mare</l>
                     <l>Spre cer am îndreptat chemare,</l>
                     <l>Dar urma sfintelor picioare</l>
                     <l>Eu nici aicea n-am găsit.</l>
                     <l>Și iarăși văd minune nouă:</l>
                     <l>Roș-sângeratic cerul arde</l>
                     <l>Dintr-însul ploi de fulger plouă,</l>
                     <l>Ducându-se-n vârtej departe.</l>
                     <l>Și toate ard, de foc aprinse,</l>
                     <l>Și sufletu-mi înspăimântează,</l>
                     <l>Dar focuri și săgeți nestinse,</l>
                     <l>Pe Domnul nu-L înfățoșează.</l>
                     <l>Dar iată — liniște cerească;</l>
                     <l>Sunt plin de sfinte presimțiri —</l>
                     <l>La răsărit încep să crească</l>
                     <l>Lumini de aur, străluciri.</l>
                     <l>Dorința tainică mă face</l>
                     <l>Acolo sufletul să-mi zboare:</l>
                     <l>În raze vii, strălucitoare,</l>
                     <l>În sfântă liniște și pace,</l>
                     <l>Eu, împăcat, voios Îl simt</l>
                     <l>Pe Cel din vecinicie sfânt.</l>
                  </lg>
                  <trailer>Mai 1912</trailer>
               </div>
               <div type="div3">
                  <head>Noaptea nașterii </head>
                  <lg>
                     <l>De-ți slăbește credința în sufletul tău,</l>
                     <l>Deznădejdea cea grea te cuprinde,</l>
                     <l>De născutul acum Hristos-Dumnezeu</l>
                     <l>În amarul tău adă-ți aminte.</l>
                  </lg>
                  <lg>
                     <l>El în scârbă, plânsoare, necaz s-au născut,</l>
                     <l>Sub a Romei greoaie domnie,</l>
                     <l>Dar prin veacuri de vreme strălucind au trecut</l>
                     <l>Într-a Lui luminoasă mărie.</l>
                  </lg>
                  <lg>
                     <l>S-au născut El din focul cerescului dar,</l>
                     <l>Din smerirea Curatei Fecioare,</l>
                     <l>Ca, Puternic, să-i puie robiei hotar,</l>
                     <l>Să sfârșească amara plânsoare...</l>
                  </lg>
                  <lg>
                     <l>Rătăcind pe-al păcatului drum lunecos,</l>
                     <l>Nu i-au prins omenirea de veste,</l>
                     <l>Numai cei de la turme-au venit la Hristos,</l>
                     <l>Văzând rostul minunii aceste.</l>
                  </lg>
                  <lg>
                     <l>Și venind, pe Hristos Cel născut L-au găsit</l>
                     <l>Nu în casă de neam, boierească,</l>
                     <l>Dar în iesle, pe scânduri, cu paie-nvelit,</l>
                     <l>În colibă culcat — păstorească.</l>
                  </lg>
                  <lg>
                     <l>Și o stea-n răsărit s-a aprins minunat,</l>
                     <l>Ceru-ntreg bucurând și pământul,</l>
                     <l>Și pornind, a lucit ca un ochi înfocat</l>
                     <l>Drumul drept spre Hristos arătându-l.</l>
                  </lg>
                  <lg>
                     <l>În adâncă uitare au trăit Pruncul sfânt</l>
                     <l>Pân' la vârsta de cer hotărâtă,</l>
                     <l>Dar iubirea de oameni în sufletul blând</l>
                     <l>Au crescut-o frumos înflorită.</l>
                  </lg>
                  <lg>
                     <l>Cu această iubire, — acest vecinic odor,</l>
                     <l>Au purces El atuncea prin lume;</l>
                     <l>Al iertării și păcii milos vestitor</l>
                     <l>Spre mărirea Preasfântului Nume.</l>
                  </lg>
                  <lg>
                     <l>Calea crucii spinoasă, cu pieptul deschis</l>
                     <l>Au siut-o El, jertfa iubirii,</l>
                     <l>Și au murit, și a treia zi iar au învis,</l>
                     <l>Biruind stăpânea învrăjbirii.</l>
                  </lg>
                  <lg>
                     <l>De-ți slăbește credința în sufletul tău,</l>
                     <l>Deznădejdea cea grea te cuprinde,</l>
                     <l>De născutul acum Hristos-Dumnezeu</l>
                     <l>În amarul tău adă-ți aminte.</l>
                  </lg>
                  <lg>
                     <l>Povestirea cea sfântă în inima ta</l>
                     <l>Viu răsunet îndată găsi-va,</l>
                     <l>Și durerea în sufletul tău va-nceta,</l>
                     <l>Și plânsoarea cea grea conteni-va.</l>
                  </lg>
                  <lg>
                     <l>Răsărind cu Hristos din mormântul adânc,</l>
                     <l>Luminând întunericul gropii,</l>
                     <l>Sfânta dragoste-acum pe aceia ce plâng</l>
                     <l>Liniștește și mângâie robii.</l>
                  </lg>
                  <lg>
                     <l>Și să știi că de-atunci a-nvrăjbirii venin</l>
                     <l>Nu mai are aceea putere:</l>
                     <l>Cât de-adânc fie-amarul de care ești plin.</l>
                     <l>El ascunde scânteia-nvierii.</l>
                  </lg>
                  <lg>
                     <l>Cât de greu te-apasă, cu mâna de fier,</l>
                     <l>Nedreptatea în zilele tale, —</l>
                     <l>Tu să știi că iubirea, venită din cer,</l>
                     <l>Lumina-te-va-n scârbă și jale.</l>
                  </lg>
                  <lg>
                     <l>Tu să știi că veni-va doritul tău ceas</l>
                     <l>Și în piept ți-a muri suferința,</l>
                     <l>Și în sufletul tău, din amar și necaz,</l>
                     <l>Ca Hristos, învia-va credința.</l>
                  </lg>
                  <lg>
                     <l>Ș-a luminii luciri scânteia-vor în zori</l>
                     <l>Pentru tine în clipele cele,</l>
                     <l>Și atunci vei uita tu amaruri, plânsori,</l>
                     <l>Vei uita suferințele grele.</l>
                  </lg>
                  <lg>
                     <l>De-ți slăbește credința în sufletul tău,</l>
                     <l>Deznădejdea cea grea te cuprinde,</l>
                     <l>De născutul acum Hristos-Dumnezeu</l>
                     <l>În amarul tău adă-ți aminte.</l>
                  </lg>
                  <lg>
                     <l>El în scârbă, plânsoare, necaz s-au născut,</l>
                     <l>Sub a Romei greoaie domnie,</l>
                     <l>Dar prin veacuri de vreme strălucind au trecut</l>
                     <l>Într-a Lui luminoasă mărie.</l>
                  </lg>
                  <lg>
                     <l>Povestirea cea sfântă în inima ta</l>
                     <l>Viu răsunet îndată găsi-va,</l>
                     <l>Și durerea în sufletul tău va-nceta,</l>
                     <l>Și plânsoarea cea grea conteni-va.</l>
                  </lg>
                  <lg>
                     <l>Și să știi că veni-va doritul tău ceas,</l>
                     <l>Când în piept ți-a muri suferința,</l>
                     <l>Și în sufletul tău, din amar și necaz,</l>
                     <l>Ca Hristos, învia-va credința.</l>
                  </lg>
                  <trailer>Decembrie 1912</trailer>
               </div>
               <div type="div3">
                  <head>În Betleem </head>
                  <lg>
                     <l>Noapte-adâncă. În ceruri, sus,</l>
                     <l>Stele ard tremurătoare;</l>
                     <l>Doarme Pruncul Iisus</l>
                     <l>Sub privirile Fecioarei...</l>
                  </lg>
                  <lg>
                     <l>Pace-n cer și pe pământ,</l>
                     <l>Numai glas de cântători...</l>
                     <l>Îl slăvesc pe Pruncul Sfânt</l>
                     <l>Îngeri — sus, iar jos — păstori.</l>
                  </lg>
                  <lg>
                     <l>Varsă line străluciri</l>
                     <l>Pruncul sfânt și luminos,</l>
                     <l>Și cereștile luciri</l>
                     <l>Ard pe fața lui Hristos.</l>
                  </lg>
                  <lg>
                     <l>Steaua de la răsărit</l>
                     <l>S-a aprins cu foc în cer,</l>
                     <l>La-nchinare au venit</l>
                     <l>Craii dintr-acele țări.</l>
                  </lg>
                  <trailer>Decembrie 1912</trailer>
               </div>
               <div type="div3">
                  <head>Hristos pruncul </head>
                  <lg>
                     <l>Fecioara-Mamă Îl umbrește,</l>
                     <l>Spre Fiul-Dumnezeu plecată,</l>
                     <l>Și sfânta dragoste-i lucește</l>
                     <l>În fața Ei, cea luminată.</l>
                  </lg>
                  <lg>
                     <l>Iar El, prevédere adâncă,</l>
                     <l>Senin se uită înainte,</l>
                     <l>Și vede lumea cea nătângă,</l>
                     <l>Ce pe arginți la chin îl vinde.</l>
                  </lg>
                  <trailer>Decembrie 1912</trailer>
               </div>
               <div type="div3">
                  <head>Hristos</head>
                  <lg>
                     <l>Pe drumuri grele înnoptând,</l>
                     <l>Umbla prin țara chinuită,</l>
                     <l>Ca un Proroc gonit și sfânt</l>
                     <l>Vestind că lumea-i izbăvită.</l>
                  </lg>
                  <lg>
                     <l>Și ne-au chemat, pe-ai săi copii,</l>
                     <l>La ape vii și luminoase:</l>
                     <l>„Veniți, veniți, ai scârbei fii,</l>
                     <l>Cu Mine-n calea mea spinoasă!”</l>
                  </lg>
                  <lg>
                     <l>Cu foc privește-n suferință</l>
                     <l>Din crucea sa la noi Hristos,</l>
                     <l>Așteaptă de la noi credință,</l>
                     <l>Sfârșindu-și drumul său spinos.</l>
                  </lg>
                  <lg>
                     <l>Îvățătorule! Ți-om da</l>
                     <l>Noi inimile însetate</l>
                     <l>Și vom veni în urma Ta</l>
                     <l>Din lumea plină de păcate.</l>
                  </lg>
                  <trailer>Aprilie 1913</trailer>
               </div>
               <div type="div3">
                  <head>Mama</head>
                  <lg>
                     <l>Te-am zămislit eu cu iubire,</l>
                     <l>Cu drag în mine te-am purtat</l>
                     <l>Și de la Domnul fericire</l>
                     <l>Eu cu plânsoare ți-am rugat.</l>
                  </lg>
                  <lg>
                     <l>Sub inima tremurătoare</l>
                     <l>Păzit-am micul copilaș,</l>
                     <l>Și dragostea mea arzătoare</l>
                     <l>Ți-a fost de strajă și sălaș.</l>
                  </lg>
                  <lg>
                     <l>Șoptit-am rugăciuni smerite</l>
                     <l>Și cu plânsoare m-am rugat,</l>
                     <l>Să-ți fie zilele scutite</l>
                     <l>De nenoroc și de păcat.</l>
                  </lg>
                  <lg>
                     <l>Și-ai fost cu firea părintească,</l>
                     <l>Cu duhul părintesc senin,</l>
                     <l>Cu-nțelepciunea ta firească</l>
                     <l>Copil cuminte și blajin.</l>
                  </lg>
                  <lg>
                     <l>Și când în floarea tinereții</l>
                     <l>Venit-a vestea războirii,</l>
                     <l>Tu jertfa sfântă a vieții</l>
                     <l>Ți-ai dat-o cetelor oștirii.</l>
                  </lg>
                  <lg>
                     <l>Și-n bătălia cea aprinsă</l>
                     <l>Sărit-ai plin de vitejie</l>
                     <l>La moarte, ca la stea nestinsă,</l>
                     <l>Ai năzuit cu bucurie.</l>
                  </lg>
                  <lg>
                     <l>Acum la vatra ta străbună</l>
                     <l>Încet eu numele-ți șoptesc,</l>
                     <l>Din lacrimi ți-mpletesc cunună,</l>
                     <l>Dar moartea ți-o blagoslovesc.</l>
                  </lg>
                  <trailer>Decembrie 1914</trailer>
               </div>
               <div type="div3">
                  <head>Limba noastră </head>
                  <subtitle>Actualul imn de stat al Republicii Moldova (începând din anul 1994). Muzica a fost compusă de Alexandru Cristea (1890-1942).</subtitle>
                  <lg>
                     <l>Limba noastră-i o comoară</l>
                     <l>În adâncuri înfundată</l>
                     <l>Un șirag de piatră rară</l>
                     <l>Pe moșie revărsată.</l>
                     <l>Limba noastră-i foc ce arde</l>
                     <l>Într-un neam, ce fără veste</l>
                     <l>S-a trezit din somn de moarte</l>
                     <l>Ca viteazul din poveste.</l>
                     <l>Limba noastră-i numai cântec,</l>
                     <l>Doina dorurilor noastre,</l>
                     <l>Roi de fulgere, ce spintec</l>
                     <l>Nouri negri, zări albastre. </l>
                  </lg>
                  <lg>
                     <l>Limba noastră-i graiul pâinii,</l>
                     <l>Când de vânt se mișcă vara;</l>
                     <l>În rostirea ei bătrânii</l>
                     <l>Cu sudori sfințit-au țara.</l>
                     <l>Limba noastră-i frunză verde,</l>
                     <l>Zbuciumul din codrii veșnici,</l>
                     <l>Nistrul lin, ce-n valuri pierde</l>
                     <l>Ai luceferilor sfeșnici.</l>
                     <l>Nu veți plânge-atunci amarnic,</l>
                     <l>Că vi-i limba prea săracă,</l>
                     <l>Și-ți vedea, cât îi de darnic</l>
                     <l>Graiul țării noastre dragă.</l>
                  </lg>
                  <lg>
                     <l>Limba noastră-i vechi izvoade.</l>
                     <l>Povestiri din alte vremuri;</l>
                     <l>Și citindu-le 'nșirate, —</l>
                     <l>Te-nfiori adânc și tremuri.</l>
                     <l>Limba noastră îi aleasă</l>
                     <l>Să ridice slava-n ceruri,</l>
                     <l>Să ne spiue-n hram și-acasă</l>
                     <l>Veșnicele adevăruri.</l>
                     <l>Limba noastra-i limbă sfânta,</l>
                     <l>Limba vechilor cazanii,</l>
                     <l>Care o plâng și care o cântă</l>
                     <l>Pe la vatra lor țăranii.</l>
                  </lg>
                  <lg>
                     <l>Înviați-vă dar graiul,</l>
                     <l>Ruginit de multă vreme,</l>
                     <l>Stergeți slinul, mucegaiul</l>
                     <l>Al uitării 'n care geme.</l>
                     <l>Strângeți piatra lucitoare</l>
                     <l>Ce din soare se aprinde —</l>
                     <l>Și-ți avea în revărsare</l>
                     <l>Un potop nou de cuvinte.</l>
                     <l>Răsări-vă o comoară</l>
                     <l>În adâncuri înfundată,</l>
                     <l>Un șirag de piatră rară</l>
                     <l>Pe moșie revărsată.</l>
                  </lg>
               </div>
               <div type="div3">
                  <head>Văd prăbușirea </head>
                  <subtitle>Noaptea, 5-6 iulie 1917</subtitle>
                  <lg>
                     <l>Văd prăbușirea unei stele,</l>
                     <l>Al nopții mândrului luceafăr,</l>
                     <l>Și sufletul cântării mele</l>
                     <l>Smintit se zbate și neteafăr.</l>
                  </lg>
                  <lg>
                     <l>Se scurge noaptea-n sfântă tihnă,</l>
                     <l>Dar tunurile vrăjmășești</l>
                     <l>Țintesc și bat fără odihnă</l>
                     <l>Să șteargă satul Mărășești.</l>
                  </lg>
                  <lg>
                     <l>Aduce fierul moarte-n șuier</l>
                     <l>Și prăbușire pe pământ,</l>
                     <l>Se frânge cântecul din fluier</l>
                     <l>Și moare-n tremur de mormânt.</l>
                  </lg>
                  <lg>
                     <l>Iar sufletul cântării mele</l>
                     <l>Smintit se zbate și neteafăr</l>
                     <l>La prăbușirea unei stele,</l>
                     <l>Al nopții mândrului luceafăr.</l>
                  </lg>
                  <trailer>Mărășești, 5-6 iulie 1917</trailer>
               </div>
               <div type="div3">
                  <head>Cântec de leagăn </head>
                  <lg>
                     <l>Stele-n Nistru, stele sus,</l>
                     <l>Dormi: povestea mi ți-am spus,</l>
                     <l>Stele-n Nistru-mpădurit,</l>
                     <l>Dormi, odorule iubit.</l>
                  </lg>
                  <lg>
                     <l>Fie-ți somnul ușurel,</l>
                     <l>Dragul mamei frumușel,</l>
                     <l>Te păzească îngerași,</l>
                     <l>Puiul mamei drăgălaș;</l>
                  </lg>
                  <lg>
                     <l>Ca să crești un moldovean</l>
                     <l>Mândru, falnic, năzdrăvan,</l>
                     <l>Să-nverzești, ca un stejar,</l>
                     <l>Paza vechiului hotar.</l>
                  </lg>
                  <lg>
                     <l>Să-ți lucească-n frunte-o stea</l>
                     <l>Doar ne-a lumina și ea,</l>
                     <l>Și cu codrul să te-ntreci,</l>
                     <l>Și dumbrăvile să-i treci;</l>
                  </lg>
                  <lg>
                     <l>Și să-i bați cărările,</l>
                     <l>Să ne sorbi durerile,</l>
                     <l>Și să treci la cela mal,</l>
                     <l>Țara să ți-o scoți din hal.</l>
                  </lg>
                  <lg>
                     <l>De ocară apele,</l>
                     <l>Puiul mamei, scapă-le,</l>
                     <l>Să ne cânte zânele,</l>
                     <l>Răsunând fântânile,</l>
                     <l>Să ne râdă zorile,</l>
                     <l>Să ne-mbete florile...</l>
                  </lg>
                  <lg>
                     <l>Stele-n Nistru-mpădurit,</l>
                     <l>Dormi: povestea s-a sfârșit...</l>
                  </lg>
                  <trailer>Mărășești (Moldova), 7 iulie 1917</trailer>
               </div>
               <div type="div3">
                  <head>Atâtea chipuri </head>
                  <lg>
                     <l>Atâtea chipuri mi se scoală</l>
                     <l>Din vraja nopților de vară,</l>
                     <l>Când frunza tremură de-aseară</l>
                     <l>De-un vânt ușor, plin de sfială.</l>
                  </lg>
                  <lg>
                     <l>Iar nourii îmi prind în mreajă</l>
                     <l>Stropiri de aur de pe sus,</l>
                     <l>La ușă plopu-mi stă de strajă</l>
                     <l>Ca un ostaș la slujbă pus.</l>
                  </lg>
                  <lg>
                     <l>Atâtea chipuri — rânduri, rânduri</l>
                     <l>În minte îmi răsar, învie,</l>
                     <l>Pornesc într-o călătorie,</l>
                     <l>Tovarăși cu-ale mele gânduri,</l>
                     <l>De nu mai pot de-nviforare</l>
                     <l>Și cad, sfârșit de obosire.</l>
                  </lg>
                  <trailer>1917 (Mărășești)</trailer>
               </div>
               <div type="div3">
                  <head>Pietre vechi </head>
                  <subtitle>Bunelului</subtitle>
                  <div type="div4">
                     <head>
                        <anchor xml:id="id_I"/>I</head>
                     <lg>
                        <l>În Bugeac, la Căușeni,</l>
                        <l>Dorm strămoșii moldoveni,</l>
                        <l>Numai pietre de mormânt</l>
                        <l>Mai păstrează-al lor cuvânt.</l>
                        <l>Și cum iei înspre Zaim</l>
                        <l>Vezi în deal un țintirim,</l>
                        <l>Țintirimul jidovesc —</l>
                        <l>Doi copaci îl străjuiesc.</l>
                        <l>Mai încolo — un pârău</l>
                        <l>Prin pietriș coboară greu.</l>
                        <l>Săpături destul de-adânci</l>
                        <l>Par a se vedea prin stânci.</l>
                        <l>Cine știe ce-adăpost?</l>
                        <l>Chișinăul cic-a fost...</l>
                        <l>Botna seacă dă în șes</l>
                        <l>Și se pierde-n stuhul des,</l>
                        <l>Și nu-i spune nimănui</l>
                        <l>Ce-a mai fost pe-aici și nu-i.</l>
                        <l>Știm ceva de la strămoși,</l>
                        <l>Despre hoții sângeroși,</l>
                        <l>Despre turci, despre tătari,</l>
                        <l>Despre hanii lor cei mari.</l>
                        <l>Știm că Botna a fost altă,</l>
                        <l>Căușani — o curte-naltă,</l>
                        <l>Și domnea aici un han,</l>
                        <l>Stăpânind pe moldovean.</l>
                        <l>Uneori mai dă să-nșire</l>
                        <l>Câte-un baci la povestire...</l>
                        <l>Spune vrute și nevrute</l>
                        <l>Despre pietrele tăcute.</l>
                        <l>Știm ceva, da-i greu de tot</l>
                        <l>Să te-alegi de-ici c-un rod;</l>
                        <l>Numai piatra de mormânt</l>
                        <l>Vrednică-i de crezământ...</l>
                     </lg>
                  </div>
                  <div type="div4">
                     <head>
                        <anchor xml:id="id_II"/>II</head>
                     <lg>
                        <l>Căușenii-s loc bătrân,</l>
                        <l>Târg tătar, lăcaș creștin,</l>
                        <l>Cine știe ce oșteni</l>
                        <l>Au mai fost la Căușeni.</l>
                        <l>Marmori frânte se găsesc</l>
                        <l>Și cu scris latin, grecesc.</l>
                        <l>Mai desfunzi pe-aicea muchii</l>
                        <l>Scrise și cu alte buchii...</l>
                        <l>Cât privești, tot pietre vechi</l>
                        <l>Stau de strajă, la priveghi...</l>
                        <l>Pietre mute, grăitoare</l>
                        <l>Și în umbră și la soare...</l>
                        <l>Drumuri și cișmeli turcești</l>
                        <l>Printre vii mai întâlnești.</l>
                     </lg>
                     <trailer>1917 (Mărășești)</trailer>
                  </div>
               </div>
               <div type="div3">
                  <head>Basarabenilor</head>
                  <lg>
                     <l>Să știți: de nu veți ridica</l>
                     <l>Din sânul vostru un proroc,</l>
                     <l>În voi viața va seca,</l>
                     <l>Zadarnic soarta veți ruga,</l>
                     <l>Căci scoși veți fi atunci din joc</l>
                     <l>Și-ți rămânea făr' de noroc.</l>
                  </lg>
                  <lg>
                     <l>Din cheag de lacrimi, de dureri,</l>
                     <l>Din trăsnet de mânie sfântă,</l>
                     <l>Și din nădejdi și zbuciumări,</l>
                     <l>Din năzuinți și frământări</l>
                     <l>El trebui facla să-și aprindă</l>
                     <l>Și-n el pe toți să vă cuprindă.</l>
                  </lg>
                  <lg>
                     <l>Și-n țara voastră va purcede</l>
                     <l>Pe drum de spini și chinuire</l>
                     <l>Cu gloata celor cari l-or crede;</l>
                     <l>Și duh aprins de înnoire</l>
                     <l>Va duce-n propovăduire.</l>
                  </lg>
                  <lg>
                     <l>El jalea vechilor câmpii</l>
                     <l>Numa-ntr-o lacrimă va strânge,</l>
                     <l>Din spic, din strugurul de vii</l>
                     <l>În stropi va scurge ape vii:</l>
                     <l>Din spic — sudori, din viță — sânge</l>
                     <l>Le va sorbi și nu-ți mai plânge,</l>
                     <l>C-atunci sorbiții stropi vor arde</l>
                     <l>Din țară toată vrăjmășia,</l>
                     <l>Clevetitori, dușmani de moarte,</l>
                     <l>Și cei cu limbi în două sparte</l>
                     <l>Atunci vor căuta frăția</l>
                     <l>Și lepăda-vor viclenia.</l>
                  </lg>
                  <lg>
                     <l>Și toți veți fi un gând ș-un nume</l>
                     <l>Și înfrățiți veți făuri</l>
                     <l>Un viitor mai bun în lume,</l>
                     <l>Iar el va ști să vă îndrume</l>
                     <l>Acolo, unde va zări</l>
                     <l>C-a voastră stea va răsări.</l>
                  </lg>
                  <lg>
                     <l>Dar știți: de nu veți ridica</l>
                     <l>De printre voi pe-acest proroc,</l>
                     <l>În voi viața va seca,</l>
                     <l>Zadarnic soarta veți ruga,</l>
                     <l>Căci scoși veți fi atunci din joc</l>
                     <l>Și-ți rămânea fără noroc.</l>
                  </lg>
                  <trailer>Mărășești, 10 iulie 1917</trailer>
               </div>
               <div type="div3">
                  <head>Frunza nucului </head>
                  <subtitle>Tatei</subtitle>
                  <lg>
                     <l>Frunza nucului tresare,</l>
                     <l>Oglindindu-se în lac;</l>
                     <l>Vântul un miros de floare</l>
                     <l>Îmi aduce din Bugeac.</l>
                  </lg>
                  <lg>
                     <l>De ce tremuri, frunzuleană,—</l>
                     <l>Fiica nucului rotat,—</l>
                     <l>Ce fior de prin poiană</l>
                     <l>Firea ți-a cutremurat?</l>
                  </lg>
                  <lg>
                     <l>Eu cu ierbile poienii</l>
                     <l>N-am nimic de împărțit,</l>
                     <l>Jale mi-i că moldovenii</l>
                     <l>Încă nu s-au înfrățit.</l>
                  </lg>
                  <lg>
                     <l>Vântul șuieră prin creste,</l>
                     <l>Vine zburător prin văi</l>
                     <l>Și-mi șoptește trista veste</l>
                     <l>Din Bugeac de la ai tăi.</l>
                  </lg>
                  <lg>
                     <l>Doarme tata somnul morții,</l>
                     <l>Și buneii-s în mormânt, —</l>
                     <l>Iar cei vii, prin voia sorții,</l>
                     <l>Duși din cele locuri sânt.</l>
                  </lg>
                  <lg>
                     <l>De la morți aduce știrea</l>
                     <l>Vântul veșnic zburător:</l>
                     <l>El din flori a prins șoptirea,</l>
                     <l>Flori de la mormântul lor.</l>
                  </lg>
                  <lg>
                     <l>Fie-așa, dar nu mi-i teamă</l>
                     <l>Despre soarta celor părți!</l>
                     <l>Dragostea ades mi-o cheamă</l>
                     <l>Fala câmpurilor verzi.</l>
                  </lg>
                  <lg>
                     <l>Mare-i fala din câmpie,</l>
                     <l>Dar bătrânii ți-s mâhniți.</l>
                     <l>Dragostea de unde-ți știe,</l>
                     <l>Că vor fi toți înfrățiți?</l>
                  </lg>
                  <lg>
                     <l>Dragostea adânc mă leagă</l>
                     <l>Cu părinții răposați.</l>
                     <l>Știu: din liniștea lor dragă</l>
                     <l>Răsări-vor numai frați.</l>
                  </lg>
                  <trailer>Mărășești (Moldova), 12 iulie 1917</trailer>
               </div>
               <div type="div3">
                  <head>Unora</head>
                  <lg>
                     <l>Noi nu ne înțelegem: voi vreți a noastră limbă</l>
                     <l>S-o înnoiți, surpându-i temeiurile vechi,</l>
                     <l>Și noua latinie, măcar de-ar fi cam strâmbă,</l>
                     <l>Vă pare totuși cântec, sunându-vă-n urechi.</l>
                  </lg>
                  <lg>
                     <l>Veșmântul firii noastre din pânză strămoșească</l>
                     <l>Cu tivituri de aur, de vechi argint și flori,</l>
                     <l>Războaie-mpodobite de-o mână meșterească</l>
                     <l>Vă par sărăcăcioase mantale de păstori.</l>
                  </lg>
                  <lg>
                     <l>Noi nu ne înțelegem: acolo unde bate</l>
                     <l>Izvorul veșniciei, frumoasei nemuriri, —</l>
                     <l>Vă pare că-i pustie, bordeie lepădate —</l>
                     <l>Și căutați s-aduceți de-ai voștri trandafiri.</l>
                  </lg>
                  <lg>
                     <l>Dar trandafirii voștri făcuți-s din hârtie</l>
                     <l>Și miroase a leacuri luate din dugheni,</l>
                     <l>În limbă doftorească a voastră latinie</l>
                     <l>Preface graiul slobod din codrii moldoveni.</l>
                  </lg>
                  <lg>
                     <l>Noi nu ne înțelegem: din sine limba crește,</l>
                     <l>Nevoie nu mai are de ajutor străin,</l>
                     <l>Din sine-și prinde floare, din sine se-nnoiește,</l>
                     <l>Când nu-i atingi temeiul puternic și bătrân.</l>
                  </lg>
                  <lg>
                     <l>Destulă înflorire păstrat-a limba noastră</l>
                     <l>Din sânul maicii sale cel vechi și sănătos,</l>
                     <l>Și nu-i mai trebui leacuri și nici boia albastră</l>
                     <l>Să zugrăvească cerul cel sfânt și luminos.</l>
                  </lg>
                  <lg>
                     <l>Noi nu ne înțelegem: povestea nu-i de-aseară</l>
                     <l>Și parc-ar fi să tragem și noi învățături,</l>
                     <l>Să nu ne-aducem graiul la stare de ocară,</l>
                     <l>Să tăvălim pe uliți cântarea din păduri.</l>
                  </lg>
                  <lg>
                     <l>Priviți: acei cu limba bolnavă, chinuită</l>
                     <l>Cu drag și cu mirare ne-ascultă când vorbim;</l>
                     <l>Iar cântăreți și meșteri cu pana iscusită</l>
                     <l>Fug de latina nouă, ca de un țintirim...</l>
                  </lg>
                  <lg>
                     <l>Noi nu ne înțelegem: dar de-ați simți ca mine</l>
                     <l>Ce patimi limba trage dintr-un străin puhoi,</l>
                     <l>Atuncea n-ați urni-o din temelii bătrâne,</l>
                     <l>Atuncea, mi se pare, ne-am înțelege noi.</l>
                  </lg>
                  <trailer>Mărășești, 13-14 iulie 1917</trailer>
               </div>
               <div type="div3">
                  <head>La noul-Neamț </head>
                  <subtitle>(Clipe trăite)</subtitle>
                  <lg>
                     <l>Clopotnița înaltă domnește-mprejurimea</l>
                     <l>Tihnitei mănăstiri,</l>
                     <l>Și plopii de la Nistru privesc în adâncimea</l>
                     <l>Măreței oglindiri.</l>
                     <l>Intrăm. Portarul-frate ne-arată găzduirea,</l>
                     <l>Înalt și somnoros...</l>
                     <l>Răcoarea ne cuprinde, și toată mănăstirea</l>
                     <l>Ne pare-un rai frumos.</l>
                     <l>Ne hodinim. Dar somnul nu poate să mă fure</l>
                     <l>Și mă mai duc prin vii.</l>
                     <l>Se coace poama. Cântec răsună prin pădure,</l>
                     <l>Și ziua-i la chindii.</l>
                     <l>Mă-ntorc. Aproape-i slujba și frații se adună</l>
                     <l>De prin chilii ieșind.</l>
                     <l>Chemarea își îndeamnă a clopotului strună...</l>
                     <l>Lumini în hram s-aprind.</l>
                     <l>Mă duc pe la egumen. La slujbă se gătește</l>
                     <l>După un somn ușor...</l>
                     <l>Dar bucurie mare că știu moldovenește: —</l>
                     <l>Bătrânu-i vorbitor.</l>
                     <l>Frumos moșneag bătrânul. Știut-a și pe tata</l>
                     <l>Și pe bunelul meu.</l>
                     <l>Biblioteca? Veche-i. (El totdeauna-i gata</l>
                     <l>Cu ajutorul său.)</l>
                     <l>Destul îi de bogată... A fost și mai avută,</l>
                     <l>Dar cărți s-au mai furat;</l>
                     <l>I-i jale de-un Apostol făcut cu mare trudă,</l>
                     <l>Dar șters de-un învățat.</l>
                     <l>Era nerânduială. Acuma-i mai cuminte</l>
                     <l>Monahul pus la cărți.</l>
                     <l>Ar' să-mi arate mâine cucernicul părinte</l>
                     <l>Din amândouă părți.</l>
                     <l>Grăbim la slujbă. Mare-i biserica de vară,</l>
                     <l>Frumoase zugrăveli.</l>
                     <l>Urmează proslăvirea cântărilor de seară</l>
                     <l>În cin și rânduieli.</l>
                     <l>În două străni frățimea călugărilor cântă,</l>
                     <l>Și ruși și moldoveni.</l>
                     <l>Și parcă-i nesfârșită caftisma slujbei sfântă,</l>
                     <l>Cântată-n două străni.</l>
                     <l>La ușă se îndeasă tot lume țărănească,</l>
                     <l>Tot babe și femei.</l>
                     <l>Și nu-s prea de departe: din partea părintească</l>
                     <l>Opaci și Plopi-Știubei.</l>
                     <l>Dar vine și sfârșitul. Se grămădesc la masă</l>
                     <l>Și oaspeții veniți.</l>
                     <l>Un negustor de-aproape, bolnava preoteasă,</l>
                     <l>Vreo câțiva poftiți.</l>
                     <l>Afară amurgit-a, ferestrele-s deschise,</l>
                     <l>Un dulce țârâit.</l>
                     <l>Ceasornic de perete și două chipuri, scrise,</l>
                     <l>De-un frate iscusit:</l>
                     <l>Din umbră blând privește al mănăstirii stareț,</l>
                     <l>Cinstitul Theofan,</l>
                     <l>Ș-Andronic cuviosul, un cronicar vorbareț,</l>
                     <l>Și bunul moldovean.</l>
                     <l>Blagoslovește masa părintele egumen;</l>
                     <l>Cu toții își fac cruce.</l>
                     <l>La masă — pește, vin din pivnițe se-aduce.</l>
                     <l>E postul Adormirii.</l>
                  </lg>
                  <trailer>(Mărășești, 1917)</trailer>
               </div>
               <div type="div3">
                  <head>Deasupra Târgului Bârlad</head>
                  <lg>
                     <l>Deasupra târgului Bârlad</l>
                     <l>Trecut-a un aeroplan</l>
                     <l>Ș-un snop de pâine-a aruncat</l>
                     <l>Cules din lanuri de german:</l>
                  </lg>
                  <lg>
                     <l>„Noi semănat-am primăvara</l>
                     <l>Cu pâinea voastră toată țara,</l>
                     <l>Grădină, vale, deal și șes, —</l>
                     <l>Ș-acuma roada am cules.</l>
                  </lg>
                  <lg>
                     <l>Mai mult de foame nu ni-i frică,</l>
                     <l>Sătui ne ține Muntenia,</l>
                     <l>Degeaba oastea se ridică,</l>
                     <l>Și prinde toată România”.</l>
                  </lg>
                  <lg>
                     <l>Așa hârtie-a fost legată</l>
                     <l>De-un snop de pâine aruncată.</l>
                     <l>O, Doamne, unde-i ispășirea,</l>
                     <l>O, Doamne, unde-i mântuirea?</l>
                  </lg>
                  <lg>
                     <l>Străinii ne-au mâncat sudoarea,</l>
                     <l>Iar noi ne chinuim flămânzi.</l>
                     <l>Pământul, ce ne-a fost ca floarea,</l>
                     <l>Din colț în colț tu îl aprinzi.</l>
                  </lg>
                  <lg>
                     <l>Afurisirea cadă, Sfinte,</l>
                     <l>Judecătorule Părinte,</l>
                     <l>Pe cei ce țara ne-au vândut</l>
                     <l>Și robi năvalei ne-au făcut.</l>
                  </lg>
                  <lg>
                     <l>Dar milă fie-ți de creștini,</l>
                     <l>Ce spicul din sudori îl crește,</l>
                     <l>De-un biet, nevinovat român,</l>
                     <l>Ce-și spune-amarul românește.</l>
                  </lg>
                  <lg>
                     <l>Vezi, Sfinte, țara-i țintirim,</l>
                     <l>Ne izbăvește de hârșim,</l>
                  </lg>
                  <lg>
                     <l>Și pentru chinuri și sudori,</l>
                     <l>Și pentru bieții muncitori, —</l>
                  </lg>
                  <lg>
                     <l>O, Doamne, vie ispășirea,</l>
                     <l>O, Doamne, vie mântuirea.</l>
                  </lg>
                  <trailer>Mărășești, 15 iulie 1917</trailer>
               </div>
               <div type="div3">
                  <head>Muncitorul</head>
                  <subtitle>(Povestire)</subtitle>
                  <lg>
                     <l>Un biet creștin, ce ziua toată,</l>
                     <l>Ba uneori și noaptea încă,</l>
                     <l>Muncea ca să-și câștige pâine,</l>
                     <l>Tăind la piatră dintr-o stâncă,</l>
                     <l>Odată, ostenit de muncă,</l>
                     <l>A lepădat ciocanul jos</l>
                     <l>Ș-a îndreptat spre cer privirea</l>
                     <l>Ș-un lung oftat din piept a scos:</l>
                  </lg>
                  <p rend="center">*</p>
                  <lg>
                     <l>„O, Dumnezeule Preasfinte,<lb/>De ce Tu oare m-ai lăsat<lb/>Să duc atâta greu pe lume?<lb/>De ce nu sunt și eu bogat,<lb/>Să am slugi multe, casă largă,<lb/>De toate câte-mi trebuiesc,<lb/>Și-n loc de-a mă trudi cu munca,<lb/>Să stau și să mă hodinesc?”...<lb/>De sus din cer atunci un înger<lb/>S-a coborât la dânsul: „Fie,<lb/>Precum dorești...” Și muncitorul<lb/>Din cea mai neagră sărăcie<lb/>S-a pomenit ca-n vis deodată<lb/>Bogat, având tot ce dorea,<lb/>Și-n loc de-a se trudi cu munca,<lb/>El tot ședea, se hodinea...</l>
                  </lg>
                  <p rend="center">*</p>
                  <lg>
                     <l>Dar într-o zi a mers pe acolo</l>
                     <l>Stăpânul țării, -ncununat,</l>
                     <l>Cum umblă craii: în trăsură</l>
                     <l>De patru cai frumoși purtat,</l>
                     <l>C-un rând de călăreți 'nainte</l>
                     <l>Și călăreți având în urmă.</l>
                     <l>Bogatul de departe-l vede</l>
                     <l>Și fericirea i se curmă:</l>
                     <l>— „Ce strălucire! Câtă fală!</l>
                     <l>Așa viață-aș înțelege!</l>
                     <l>Eu nici pe-un sfert nu sunt ca dânsul.</l>
                     <l>Pe mine crai de m-ar alege!”</l>
                     <l>— „Să fie iar pe-a ta dorință”,</l>
                     <l>Îi zice iar cel înger blând</l>
                     <l>Cu aripi albe, lucitoare,</l>
                     <l>Spre el din ceruri coborând.</l>
                  </lg>
                  <p rend="center">*</p>
                  <lg>
                     <l>Și iată-l crai de-acu bogatul,</l>
                     <l>El umblă prin supușii săi</l>
                     <l>Într-o trăsură de-aur, trasă</l>
                     <l>De patru cai ca niște zmei,</l>
                     <l>C-un rând de călăreți 'nainte,</l>
                     <l>
                        <hi rend="italic">Și-avea și-n urmă călăreți...<lb/>
                        </hi>Dar iată soarele răsare</l>
                     <l>'Nălțându-se pe cer măreț.</l>
                  </lg>
                  <p rend="center">*</p>
                  <lg>
                     <l>Ș-a lui lumină — foc ce arde,</l>
                     <l>Îi pentru tot ce-i pământesc,</l>
                     <l>De sete iarba se usucă</l>
                     <l>Și florile se veștezesc.</l>
                     <l>Sărmanul crai! El nu mai poate</l>
                     <l>De nădușală arzătoare.</l>
                     <l>— „Oh, Doamne! se gândește-n sine,</l>
                     <l>Ce mult aș vrea să fiu eu soare!”</l>
                  </lg>
                  <p rend="center">*</p>
                  <lg>
                     <l>— „Prea bine”, îngerul grăiește,<lb/>Spre el din nou venind în zbor...<lb/>Și craiul într-o clipă iată-l<lb/>Schimbat în soare lucitor.<lb/>Și de pe cer cu câtă fală<lb/>Își arunca a sa privire<lb/>În jos spre lumea fermecată<lb/>De-a lui frumoasă strălucire!</l>
                  </lg>
                  <p rend="center">*</p>
                  <lg>
                     <l>Un nour iată dar se 'nalță</l>
                     <l>Pe cer și tot se mai lățește;</l>
                     <l>Să scalde-n raze-acum pământul</l>
                     <l>Degeaba soarele voiește:</l>
                     <l>L-a învelit în umbră norul...</l>
                     <l>— „Vai! se plânge soarele cu foc:</l>
                     <l>Un nouraș mă biruiește,</l>
                     <l>În ceruri prinde al meu loc!</l>
                  </lg>
                  <p rend="center">*</p>
                  <lg>
                     <l>De ce, Stăpânule al lumii,</l>
                     <l>Așa un nor nu sunt și eu?”</l>
                     <l>Cel înger se coboară iarăși:</l>
                     <l>— „Să se-mplinească dorul tău!” —</l>
                     <l>În nor pe soare și-l preface.</l>
                     <l>Și norul varsă mări de apă</l>
                     <l>Potop îngrozitor, de care</l>
                     <l>Întreg nimica nu mai scapă.</l>
                  </lg>
                  <p rend="center">*</p>
                  <lg>
                     <l>Flori, grâuri, case, oameni, turme</l>
                     <l>Se pleacă-n apă, pier de-a rândul:</l>
                     <l>O stâncă nu mai stă tăreață</l>
                     <l>În față nourul privindu-l.</l>
                     <l>— „Poftim!... Of, Doamne!... Stânca asta</l>
                     <l>Mai tare este decât mine.</l>
                     <l>De ce, de ce nu sunt eu stâncă?”</l>
                     <l>Și bunul înger iarăși vine</l>
                     <l>Și noru-n stâncă și-l preschimbă...</l>
                     <l>Iar stânca arsă îi de soare,</l>
                     <l>De ploi, de vânturi îi bătută;</l>
                     <l>Dar stă pe loc nepăsătoare.</l>
                     <l>Deodată dar un om sosește</l>
                     <l>Având pe umăr o cazma,</l>
                     <l>Izbește cu cazmaua-n stâncă</l>
                     <l>Și stânca-ncepe-a se sfărma.</l>
                  </lg>
                  <lg>
                     <l>*</l>
                  </lg>
                  <lg>
                     <l>— „Vai mie! Muncitoru-acesta<lb/>Mă prăpădește! Mă doboară!...<lb/>De ce nu-s muncitor ca dânsul?”<lb/>Și iar cel înger se coboară...<lb/>— „Prea bine, cu blândețe-i zice,<lb/>Va fi precum ai cuvântat...”<lb/>Și bietul om din stâncă iată-l<lb/>În muncitor din nou schimbat.</l>
                  </lg>
                  <p rend="center">*</p>
                  <lg>
                     <l>Fusese-avut și crai puternic,</l>
                     <l>Iar astăzi? Taie ostenit</l>
                     <l>La piatră, cum tăia 'nainte</l>
                     <l>Și traiul nu i-a mai ticnit.</l>
                     <l>De soartă dar nu se mai plânge,</l>
                     <l>Căci a-ncercat pe lume toate:</l>
                     <l>Și trai făr' de necaz el știe</l>
                     <l>Că-n lumea asta nu se poate.</l>
                  </lg>
                  <trailer>August 1911</trailer>
               </div>
               <div type="div3">
                  <head>Fie voia ta!</head>
                  <subtitle>(Povestire)</subtitle>
                  <lg>
                     <l>Se ivea de după dealuri</l>
                     <l>Noaptea-n umbre mohorâte,</l>
                     <l>Scuturând întunecimea</l>
                     <l>Din aripile urâte.</l>
                     <l>Nu-i lumină nicăierea,</l>
                     <l>Numa-ntr-un bordei pustiu</l>
                     <l>Luminează-o luminiță,</l>
                     <l>Ca un suflet de-abia viu.</l>
                     <l>Și într-acel bordei, pe paie,</l>
                     <l>Numa-n petice-nvelită,</l>
                     <l>Zăcea mama celor patru</l>
                     <l>Prunci, cu fața necăjită.</l>
                     <l>Ea se zbate, se frământă,</l>
                     <l>Mila Domnului o cere</l>
                     <l>Și, privindu-și copilașii,</l>
                     <l>Se sfârșește de durere.</l>
                     <l>Și cucernica-i gândire,</l>
                     <l>Din credință izvorâtă,</l>
                     <l>Și-o îndreaptă către ceruri,</l>
                     <l>Către Maica Preacinstită.</l>
                     <l>Și se roagă cu căldură</l>
                     <l>Pân' ce graiul i se curmă.</l>
                     <l>Copilașii plâng de foame,</l>
                     <l>Căci felia cea din urmă</l>
                     <l>Au mâncat-o de-acu ziua,</l>
                     <l>Le-a rămas numai o coaje;</l>
                     <l>Biata mamă le-o-mpărțește</l>
                     <l>Și-i îndeamnă să se roage;</l>
                     <l>Iar ea cade-n pat zdrobită</l>
                     <l>Și de milă, și durere.</l>
                     <l>Și privirea i se stinge</l>
                     <l>Și puterea toată-i piere...</l>
                     <l>Copilașii plini de groază</l>
                     <l>Plâng, se vaietă și zbiară;</l>
                     <l>De-a lor țipete de groază</l>
                     <l>Chiar și moartea se-nfioară.</l>
                     <l>Toți o strigă și-o sărută</l>
                     <l>Și-o dezmiardă fiecare:</l>
                     <l>„Mamă, mamă, scumpă mamă,</l>
                     <l>Vom fi buni, o, milă-ți fie,</l>
                     <l>Nu muri! deschide ochii!</l>
                     <l>Lasă-ne-o, o, Doamne, vie!</l>
                     <l>N-auzi, mamă?” Ș-a lor lacrimi</l>
                     <l>Și durerea lor nespusă</l>
                     <l>N-ar putea un grai de oameni,</l>
                     <l>Nimeni ca s-o facă spusă...</l>
                     <l>Moartea galbenă ca ceara</l>
                     <l>Stă la căpătâi c-o coasă,</l>
                     <l>Dar și ea simțește lacrimi</l>
                     <l>Că îi pică jos pe oase.</l>
                     <l>„Nu, nu pot, ea se gândește;</l>
                     <l>O mai las pe biata mamă</l>
                     <l>Să-ngrijească copilașii</l>
                     <l>Amărâți și plini de teamă,</l>
                     <l>Voi răbda chiar și osânda,</l>
                     <l>Dar o las această seară...”</l>
                     <l>Și ca umbră nevăzută</l>
                     <l>A ieșit pe ușă-afară.</l>
                  </lg>
                  <p rend="center">*</p>
                  <lg>
                     <l>Se deșteaptă biata mamă</l>
                     <l>Ca trezită fără veste,</l>
                     <l>Plânsul pruncilor, durerea</l>
                     <l>I se par numai poveste.</l>
                     <l>Se ridică de pe paie,</l>
                     <l>Copilașii-n brațe-i strânge</l>
                     <l>Și-i sărută și-i dezmiardă,</l>
                     <l>Că nici unul nu mai plânge,</l>
                     <l>Culcă unul câte unul</l>
                     <l>Sărutându-i cu dulceață;</l>
                     <l>Iar pe cel mai mic, sărmanul,</l>
                     <l>Îl adoarme-n a ei brațe,</l>
                     <l>Și îi pace și îi bine,</l>
                     <l>Tot visează fericire.</l>
                     <l>Ce nu poate-o mamă face</l>
                     <l>Cu a ei sfântă iubire?</l>
                  </lg>
                  <p rend="center">*</p>
                  <lg>
                     <l>Către cer pleacă mâhnită</l>
                     <l>Moartea și se tot frământă,</l>
                     <l>Ce va fi oare cu dânsa,</l>
                     <l>Ne-mplinind voința sfântă?</l>
                     <l>Dumnezeu i-au dat poruncă</l>
                     <l>Și i-au zis: „Iată, spun ție,</l>
                     <l>Mama pruncilor de astăzi</l>
                     <l>Între vii să nu mai fie!”</l>
                     <l>Ș-a nesocotit cuvântul;</l>
                     <l>I-a fost milă, i-a fost jale...</l>
                     <l>Ce va zice Domnul oare?</l>
                     <l>Cum să-i vie ea în cale?</l>
                     <l>Și muncindu-se cu gândul</l>
                     <l>A ajuns la sfânta treaptă;</l>
                     <l>Și plecat, lângă Stăpânul,</l>
                     <l>Osândirea și-o așteaptă...</l>
                     <l>Dumnezeu pricepe gândul,</l>
                     <l>Știe toate și rostește:</l>
                     <l>„Moarte, ai ceva la cuget?</l>
                     <l>Spune ce gând te muncește?”</l>
                     <l>Cu privirea-n jos stă moartea:</l>
                     <l>„Înțeleptule Stăpâne!</l>
                     <l>Tu știi tot ce este astăzi</l>
                     <l>Și ce va veni pe mâine,</l>
                     <l>Știi că totdeauna fost-am</l>
                     <l>Fără milă și cruțare:</l>
                     <l>Țipetelor dureroase</l>
                     <l>Nu le-am dat eu ascultare.</l>
                     <l>Am smuls soțul fără milă</l>
                     <l>L-am trimis la vecinicie,</l>
                     <l>Fără grijă că îi tată,</l>
                     <l>Fără milă de soție.</l>
                     <l>Câte suflete iubite</l>
                     <l>Despărțit-am fără veste,</l>
                     <l>Câte mame, frați, surori</l>
                     <l>Și mirese și neveste</l>
                     <l>Le-am lăsat fără nădejde,</l>
                     <l>Doamne, toate le știi bine,</l>
                     <l>Că-mplinit-am totdeauna</l>
                     <l>Lucrul meu, cum se cuvine,</l>
                     <l>Dar acuma nu, Stăpâne,</l>
                     <l>Mama pruncilor trăiește;</l>
                     <l>Te îndură și mă iartă,</l>
                     <l>Ori, de vrei, mă osândește,</l>
                     <l>Căci atât amar și jale,</l>
                     <l>Țipetele și durerea</l>
                     <l>Bieților copii, săracii,</l>
                     <l>Mi-au luat de tot puterea</l>
                     <l>Ș-am lăsat pe biata mamă</l>
                     <l>De copiii ei să cate,</l>
                     <l>Cui să-i fi rămas în grije?”</l>
                     <l>Și aude ea răspunsul:</l>
                     <l>„O, voi, minți întunecate,</l>
                     <l>Văd că nu-nțelegeți firea,</l>
                     <l>Nici pricepeți voi cuvântul</l>
                     <l>Care stăpânește lumea</l>
                     <l>Și tot cerul și pământul.</l>
                     <l>Moarte, vina ți se iartă,</l>
                     <l>Du-te fără-ntârziere</l>
                     <l>Și pătrunde cu grăbire</l>
                     <l>În adâncul de la mare,</l>
                     <l>Și de jos din adâncime</l>
                     <l>Să-mi aduci aceea piatră,</l>
                     <l>Care vei afla-o-ndată,</l>
                     <l>Când vei întinde mâna dreaptă.</l>
                     <l>Înțelegi?”</l>
                     <l>„Prea bine, Doamne”.</l>
                     <l>Și ca fulgerul de iute</l>
                     <l>Moartea valurile taie</l>
                     <l>Și-n vreo câteva minute</l>
                     <l>Află piatra poruncită</l>
                  </lg>
                  <lg>
                     <l>Și cu ea la ceruri pleacă,</l>
                     <l>Tot gândindu-se că oare</l>
                     <l>Cu ea Domnul ce să facă?</l>
                  </lg>
                  <p rend="center">*</p>
                  <lg>
                     <l>Dumnezeu ședea în slavă</l>
                     <l>Luminoasă, lucitoare,</l>
                     <l>Primprejur luciri de aur</l>
                     <l>Mai frumos decât în soare!</l>
                     <l>El privește mersul vremii,</l>
                     <l>Taina de puțini pătrunsă</l>
                     <l>Și zidește viitorul</l>
                     <l>Cu-ntocmeala lui ascunsă</l>
                     <l>Și ia-n seamă isprăvirea,</l>
                     <l>Veacurilor trecătoare,</l>
                     <l>Ce se pierd în vecinicia</l>
                     <l>Care-i este la picioare.</l>
                     <l>Câte taine ne-nțelese</l>
                     <l>Are firea cea cerească</l>
                     <l>Și minuni nepricepute</l>
                     <l>De gândirea omenească!</l>
                     <l>Și ce n-au putut pricepe</l>
                     <l>Învățații-o viață-ntreagă</l>
                     <l>Dumnezeu, dacă voiește,</l>
                     <l>Într-o clipă tot dezleagă,</l>
                     <l>Tot așa au fost din veacuri,</l>
                     <l>Tot așa au fost să fie,</l>
                     <l>Dar puterea nevăzută</l>
                     <l>Taină va fi pe vecie...</l>
                     <l>Moartea lângă tron așteaptă</l>
                     <l>Pân' ce Domnul către dânsa</l>
                     <l>Cu privirea se îndreaptă:</l>
                     <l>— „Ai venit?” — „Da, Împărate:</l>
                     <l>Am adus piatra cu mine”.</l>
                     <l>— „Ai adus-o din adâncuri?”</l>
                     <l>— „Din adâncuri, Doamne!”</l>
                     <l>— „Bine! Acum frânge-o drept în două!</l>
                     <l>Ce-ai aflat?” — „Doamne, minune!</l>
                     <l>Vierme viu a fost într-însa”.</l>
                     <l>— „Ei, ș-acum? Ce-i asta? Spune?”</l>
                     <l>Umilită moartea cade</l>
                     <l>La pământ, cerând iertare:</l>
                     <l>— „Vei pricepe-acuma oare</l>
                     <l>Soarta cu-a ei taină mare?</l>
                     <l>Știi acum cine-ngrijește</l>
                     <l>De toată făptura vie?</l>
                     <l>Mergi acum după femeie!”</l>
                     <l>— „Doamne, voia Ta să fie”.</l>
                  </lg>
                  <trailer>Septembrie 1911</trailer>
               </div>
               <div type="div3">
                  <head>Hristos după cina cea de taină </head>
                  <lg>
                     <l>Cu mâinile Sale sfinte</l>
                     <l>Hristos picioarele au spălat</l>
                     <l>Acelui ce mergea a-l vinde...</l>
                     <l>Îndată L-au înconjurat</l>
                     <l>Apostolii Lui în tăcere.</l>
                     <l>Cu glasul dulce îi învață</l>
                     <l>Hristos; le dă și mângâiere</l>
                     <l>Și porunciri pentru viață:</l>
                     <l>— „Iubiții mei! le zice,</l>
                     <l>Vedeți, ziua sosește</l>
                     <l>În care Domnul vostru</l>
                     <l>Pe voi vă părăsește;</l>
                     <l>Așa vorbește Tatăl</l>
                     <l>În sfintele lui ținte,</l>
                     <l>O, facă-se acuma</l>
                     <l>Voințele Lui sfinte!</l>
                     <l>Amin, amin, zic vouă,</l>
                     <l>Așa îi scris în cer,</l>
                     <l>Căci mâine pentru lume</l>
                     <l>Eu trebui ca să pier.</l>
                     <l>Și chiar și voi, ce astăzi</l>
                     <l>Atâta mă iubiți,</l>
                     <l>Cu toți în noaptea asta,</l>
                     <l>Cu toți mă părăsiți!”</l>
                     <l>— „Și eu! îi zice Petru...</l>
                     <l>O, Doamne, Tu știi bine</l>
                     <l>Că niciodată-n lume</l>
                     <l>Eu n-am fugit de tine!”</l>
                     <l>— „Și tu, o, Petre!”</l>
                     <l>— „Doamne!</l>
                     <l>Aceasta nu se poate!”</l>
                     <l>— „Mă-i lepăda, o, Petre,</l>
                     <l>De trei ori în astă noapte!</l>
                     <l>Nu credeți că ca morții</l>
                     <l>Eu intru în mormânt:</l>
                     <l>În locul tot și vremea</l>
                     <l>Eu între voi sânt;</l>
                     <l>Puterea cea cerească</l>
                     <l>În tot locul domnește</l>
                     <l>Și ochiul Providenței</l>
                     <l>Pământul tot privește.</l>
                     <l>Dar mergeți în unire,</l>
                     <l>Vă răspândiți în lume</l>
                     <l>Și botezați noroade</l>
                     <l>În sfântul al Meu nume!</l>
                     <l>Fiți tari toți în credință</l>
                     <l>Și răspândiți dreptatea,</l>
                     <l>Noroadelor înjosite</l>
                     <l>Le duceți bunătatea,</l>
                     <l>Iar crailor puternici,</l>
                     <l>Ce calcă sub picioare</l>
                     <l>Cetățile vestite</l>
                     <l>Și sute de popoare,</l>
                     <l>Le arătați că-n lume</l>
                     <l>Sunt toate nebunie,</l>
                     <l>Că singura dreptate</l>
                     <l>Trăiește, este vie.</l>
                     <l>De fapte, fiecare</l>
                     <l>În ceruri va răspunde,</l>
                     <l>De Dumnezeu nimică</l>
                     <l>Nu poate-a se ascunde.</l>
                  </lg>
                  <lg>
                     <l>Dar mergeți prin noroade,</l>
                     <l>Dreptatea cuvântați,</l>
                     <l>Credința-adevărată</l>
                     <l>La toți o arătați!</l>
                     <l>Iar eu mă duc-nainte</l>
                     <l>Și nu mă îndoiesc,</l>
                     <l>Prin sângele meu astăzi</l>
                     <l>Pe om îl mântuiesc!”</l>
                     <l>Apostolii rămas-au în mâhnire,</l>
                     <l>Hristos de ei s-au despărțit,</l>
                     <l>Spinosul drum spre răstignire</l>
                     <l>Pe ei, ca niște oi, i-a risipit.</l>
                  </lg>
                  <trailer>Martie 1912</trailer>
               </div>
               <div type="div3">
                  <head>Cântarea slavei </head>
                  <lg>
                     <l>Voi, munți singuratici, moșnegi cununați</l>
                     <l>Cu stele în ceruri albastre,</l>
                     <l>În leagănul vostru de codri păstrați</l>
                     <l>În taină cântările voastre,</l>
                     <l>Căci păsări sălbatice, cu ochii arzând</l>
                     <l>Din tainica voastră dumbravă</l>
                     <l>Se-nalță cu fală în sus, proslăvind</l>
                     <l>Nespusa a Domnului slavă.</l>
                  </lg>
                  <p rend="center">*</p>
                  <lg>
                     <l>În voi își deșteaptă plânsorile lor</l>
                     <l>Pădurile-n toamna târzie,</l>
                     <l>Pe când le apucă al luptei fior</l>
                     <l>Și-a vântului groază, mânie,</l>
                     <l>Și mare vi-i jalea, când vânturi străbat</l>
                     <l>Prin tainica voastră dumbravă,</l>
                     <l>Dar vifori, furtuni și chiar frunze ce cad</l>
                     <l>Vă cântă a Domnului slavă.</l>
                  </lg>
                  <p rend="center">*</p>
                  <lg>
                     <l>La voi m-a adus în cărările ei</l>
                     <l>A zilelor soartă săracă,</l>
                     <l>Pădurea cea mândră din ani mititei</l>
                     <l>Mi-a fost și iubită și dragă;</l>
                     <l>Cântarea frumoasă din codrii bătrâni</l>
                     <l>Dă strunelor mele viață;</l>
                     <l>Și mândre povești din strămoșii creștini</l>
                     <l>Truditul meu suflet învață, —</l>
                     <l>Povești — de pe când oameni sfinți locuiau</l>
                     <l>Prin tainica voastră dumbravă,</l>
                     <l>Povești — de pe când ne-ncetat proslăveau</l>
                     <l>Nespusa a Domnului slavă.</l>
                  </lg>
                  <p rend="center">*</p>
                  <lg>
                     <l>Din văile voastre, în largul cuprins,</l>
                     <l>Privirea mea zboară departe</l>
                     <l>Și-n mintea mirată răsare aprins</l>
                     <l>Fiorul măririlor moarte...</l>
                     <l>Un cântec de jale eu parcă aud,</l>
                     <l>Ce moare în zvonuri de ape,</l>
                     <l>El plânge frumoasele vremi ce-au trecut</l>
                     <l>A sfintei iubiri de aproape,</l>
                     <l>Vremi, de pe când lume multă venea</l>
                     <l>Prin tainica voastră dumbravă</l>
                     <l>Și scârbele lumii cei sfinți mângâia</l>
                     <l>Spre marea a Domnului slavă.</l>
                  </lg>
                  <p rend="center">*</p>
                  <lg>
                     <l>Nu mai vezi pustnici prin dese păduri,</l>
                     <l>Prin tainici dumbrăvi și poiene:</l>
                     <l>Vremi grele de patimi, păcate și uri</l>
                     <l>Venit-au amarnic viclene...</l>
                     <l>Dar știu eu, schimba-se-vor vremile iar,</l>
                     <l>Căci toate în lume se schimbă;</l>
                     <l>Așa-mi povestește bătrânul stejar</l>
                     <l>Cu-a frunzelor tainică limbă;</l>
                     <l>Iar slava Preasfântului este în veac,</l>
                     <l>Lucește în toată schimbarea,</l>
                     <l>Și răul și binele într-un șirag</l>
                     <l>Ne-urmează în veci îndrumarea.</l>
                     <l>Amarele vremi de păcate și uri,</l>
                     <l>Cum au venit — se vor duce;</l>
                     <l>Și iarăși în pacea umbroasei păduri</l>
                     <l>Luci-va a sfântului cruce;</l>
                     <l>Pătrunde-vor cântece sfinte de foc,</l>
                     <l>Prin tainica voastră dumbravă,</l>
                     <l>Copacul și fiara cea rea la un loc</l>
                     <l>Cânta-vor a Domnului slavă.</l>
                  </lg>
                  <lg>
                     <l>Adeseori vara, când soarele-n dungi</l>
                     <l>Verdeața bogată vă-nvie,</l>
                     <l>Porniți credincioși preaînaltei porunci,</l>
                     <l>Năprasnica voastră mânie.</l>
                     <l>Din urletul vostru, sub cerul nestins</l>
                     <l>Din ploaie cu trăsnete grele,</l>
                     <l>Se naște atunci, ca un fulger aprins,</l>
                     <l>Cântarea cântărilor mele.</l>
                     <l>Când vâjâie vântul, urlând mânios,</l>
                     <l>Prin tainica voastră dumbravă,</l>
                     <l>Atunci prin strune-mi răsună frumos</l>
                     <l>Nespusa a Domnului slavă.</l>
                  </lg>
                  <lg>
                     <l>Voi, munți singuratici, moșnegi cununați</l>
                     <l>Cu stele în ceruri albastre,</l>
                     <l>În leagănul vostru de codri păstrați</l>
                     <l>În taină cântările voastre,</l>
                     <l>Căci păsări sălbatice, cu ochii arzând,</l>
                     <l>Din tainica voastră dumbravă</l>
                     <l>Se-nalță cu fală în sus, proslăvind</l>
                     <l>Nespusa a Domnului slavă.</l>
                  </lg>
                  <trailer>Octombrie 1912</trailer>
               </div>
               <div type="div3">
                  <head>Hristos în biserica Ierusalimului </head>
                  <div type="div4">
                     <head>
                        <anchor xml:id="id_I1"/>I</head>
                     <lg>
                        <l>Libanul a dat chedrii</l>
                        <l>Și aurul Ofirul,</l>
                        <l>Alesu-și-a Sidonul,</l>
                        <l>Eghiptul falnic, Tirul</l>
                        <l>Tot ce avea mai mare,</l>
                        <l>Mai vederat, mai rar,</l>
                        <l>La facerea acestui</l>
                        <l>Dumnezeiesc altar.</l>
                        <l>Aicea, toată mintea,</l>
                        <l>Puterea omenească,</l>
                        <l>Pe cerul cu pământul</l>
                        <l>Voit-au să unească,</l>
                        <l>Voit-au să-mpreune</l>
                        <l>Pe om cu Dumnezeu:</l>
                        <l>Ușor era atuncea</l>
                        <l>Ce este-acuma greu.</l>
                        <l>Frumoasa Palestină</l>
                        <l>Pusese să ridice</l>
                        <l>Biserica cea mare</l>
                        <l>Lui Savaoth — se zice.</l>
                        <l>Mai patruzeci și șase</l>
                        <l>De ani a fost lucrată,</l>
                        <l>Cu marmură și aur</l>
                        <l>Spoită și-mbrăcată.</l>
                        <l>Era o fericire</l>
                        <l>Nespusă a vedea</l>
                        <l>Cum marmura cea albă</l>
                        <l>În flori se împletea</l>
                        <l>Cu aur, pietre scumpe,</l>
                        <l>Cu lemnuri felurite;</l>
                        <l>Cum se ridică-n ceruri</l>
                        <l>Coloanele-ascuțite.</l>
                        <l>Și grinzile înalte</l>
                        <l>De jos de-abia se văd,</l>
                        <l>Ușorii stâlpi în aer,</l>
                        <l>În raze se prevăd.</l>
                        <l>Când ziua albă-nuntru</l>
                        <l>Strălucitoare cade,</l>
                        <l>Cum ea de-odată-nvie</l>
                        <l>Lumina minunată,</l>
                        <l>Încât și cel mai negru,</l>
                        <l>Întunecos și rău</l>
                        <l>Și cel mai vrednic suflet</l>
                        <l>Vedea pe Dumnezeu</l>
                        <l>În mijlocul acestor</l>
                        <l>Lumini strălucitoare,</l>
                        <l>Înconjurat de stele,</l>
                        <l>Înconjurat de soare.</l>
                     </lg>
                  </div>
                  <div type="div4">
                     <head>
                        <anchor xml:id="id_II1"/>II</head>
                     <lg>
                        <l>Aici, în locu-acesta,</l>
                        <l>În Israel sfințit,</l>
                        <l>Hristos în ziua ceea</l>
                        <l>Blând, falnic au venit.</l>
                        <l>Și ochii săi primblându-și</l>
                        <l>Prin străluciri, lumină,</l>
                        <l>Care ardea în ziua</l>
                        <l>De soare, aur plină</l>
                        <l>Privind senin acele</l>
                        <l>Coloane de porfir</l>
                        <l>Mărețe-mpodobite</l>
                        <l>Cu aur de Ofir,</l>
                        <l>În fața celui roșu</l>
                        <l>Granit nespus de tare</l>
                        <l>A marmurei ca chipul</l>
                        <l>Frumoaselor fecioare,</l>
                        <l>În locul rugăciunii</l>
                        <l>Ș-al darului ceresc,</l>
                        <l>Unde scârbiții oameni</l>
                        <l>Durerea-și potolesc,</l>
                        <l>Aici unde se pleacă</l>
                        <l>Genunchiul cu plânsoare</l>
                        <l>Și ochii varsă lacrimi</l>
                        <l>Și frunțile — sudoare;</l>
                        <l>Iubirea negrăită</l>
                        <l>Adâncă, mare, sfântă</l>
                        <l>În inimă pătrunde</l>
                        <l>Ca o lucire blândă;</l>
                        <l>Pe mic îl face mare,</l>
                        <l>Pe mare-l face mic,</l>
                        <l>Măria omenească</l>
                        <l>Zdrobește în nimic;</l>
                        <l>În locul unde lina,</l>
                        <l>Netulburata pace</l>
                        <l>Din umbre trecătoare</l>
                        <l>Oglinzi de soare face,</l>
                        <l>Văzut-au Domnul nostru</l>
                        <l>O mare spurcăciune:</l>
                        <l>Pe piatră, unde numai</l>
                        <l>Genunchi plecat se pune,</l>
                        <l>Hristos găsit-au marfă</l>
                        <l>Și aur și argint,</l>
                        <l>Iar primprejur — pe-aceia</l>
                        <l>Ce spurcă lucrul sfânt:</l>
                        <l>Găsit-au târgoveții</l>
                        <l>Pungași și vânzători</l>
                        <l>De vite pentru jertfă,</l>
                        <l>Vicleni amăgitori;</l>
                        <l>Pe cei ce schimbă banii,</l>
                        <l>Herghelegii, văcari,</l>
                        <l>Cu viețile pierdute,</l>
                        <l>Cu inimi de tâlhari;</l>
                        <l>Pe cei ce-și vând și cinstea</l>
                        <l>Și sufletul întreg</l>
                        <l>Și zilele lor toate</l>
                        <l>În vicleșug petrec,</l>
                        <l>Pe cei mișei ce nu știu,</l>
                        <l>Nu văd altă nimic:</l>
                        <l>Un Dumnezeu — argintul,</l>
                        <l>Credința li-i câștig.</l>
                        <l>Și lucruri ne-auzite!</l>
                        <l>Afară de văcari</l>
                        <l>Cu viețile pierdute,</l>
                        <l>Cu inimi de tâlhari,</l>
                        <l>Afar' de schimbătorii</l>
                        <l>De bani, ai căror limbă</l>
                        <l>Deodată cu schimbarea</l>
                        <l>Cârnește și se schimbă,</l>
                        <l>În hramul lui Iehova</l>
                        <l>Hristos au dat de boi,</l>
                        <l>Buhai gătiți, porumbiți</l>
                        <l>De vindere și oi</l>
                        <l>De vindere asemeni:</l>
                        <l>Pe-atunci iudeul care</l>
                        <l>Putea mai mult să vândă</l>
                        <l>Se numără mai mare.</l>
                        <l>Așa o mișelie</l>
                        <l>Hristos în hram găsit-au</l>
                        <l>Și în mânie mare</l>
                        <l>Atuncea El venit-au,</l>
                        <l>Atuncea El, cuvântul</l>
                        <l>Lui Dumnezeu, El, Mielul</l>
                        <l>Cel blând, au dat afară</l>
                        <l>Tâlharii de tot felul</l>
                        <l>Din hramul Palestinei,</l>
                        <l>Pe vameși — iudei,</l>
                        <l>Pe vânzători de jertfă,</l>
                        <l>Pe ceialalți mișei,</l>
                        <l>Măsuțele cu banii</l>
                        <l>Le-au răsturnat pe toate,</l>
                        <l>Făcând bici de frânghie.</l>
                        <l>În sfânta Lui dreptate</l>
                        <l>Gonit-au târgoveții</l>
                        <l>Și schimbătorii toți</l>
                        <l>Ai banilor de jertfă</l>
                        <l>Afară ca pe hoți.</l>
                        <l>Au zis Hristos — s-audă</l>
                        <l>Destrăbălata gloată,</l>
                        <l>Să ieie-aminte lumea</l>
                        <l>În răutăți scăldată:</l>
                        <l>„Nu faceți voi, pierduții</l>
                        <l>Fățarnici cărturari,</l>
                        <l>A Tatălui meu casă</l>
                        <l>Cuib mare de tâlhari”.</l>
                     </lg>
                     <trailer>Aprilie 1913</trailer>
                  </div>
               </div>
            </div>
         </div>
         <div type="div1">
            <head>Toamna</head>
            <subtitle>(Schiță din viața basarabenilor)</subtitle>
            <p>Prin tăcerea nopții albastră-fumurie de toamnă, pe deasupra satului adormit trecu un chiot ascuțit de câteva glasuri. Flăcăii umblau prin sat în veselia lor zburdalnică, și noaptea, împreună cu lumina nelămurită a lunii, ce părea înfumurată de norii trecători și de ceață, parcă se zguduia și tresărea speriată. Apoi, în răstimpuri, cântecele prelungi ale flăcăilor străbăteau negurile toamnei și se duceau departe-departe, într-acolo, de unde numai spre primăvară se întoarnă păsările călătoare. Era frumoasă noaptea în mâhnirea ei posomorâtă, și frumos sunau glasurile flăcăilor. Melodia cântecului lor foarte bine se potrivea cu noaptea tristă și somnoroasă, ca și când cântau ei noaptea de toamnă. Și noaptea părea că ascultă această cântare în tristețea ei, în fâșâitul frunzelor, ce cad din copaci și se duc cu vântul ușor și plângător. Și după cântecele lor plângătoare, ca și vântul, iarăși porneau nebunaticele strigăte de veselie. Așa petreceau flăcăii pân-în zori.</p>
            <p>Dimineața răcoroasă îi deștepta pe oameni, și satul se înviora în zgomotul lucrului de toamnă, pe când cerul răsăritului își schimba minunatele lui culori.</p>
            <p>Toamna era frumoasă și bogată. Anul fusese rodnic, și sătenii cu o bucurie la fel își strângeau păpușoii și-i curățeau, și storceau vinul, și-l beau. În fiecare zi se cununa câte vreo nuntă. Din aer nu lipseau sunetele viorilor și ale fluierelor, iar pământul se zguduia de tropotele acelorași flăcăi veseli și jucăuși. Și soarele zâmbitor scălda în razele sale căldicele adunările pestrițe ale nuntașilor.</p>
            <p>Într-o astfel de zi de toamnă, ce urma o noapte luminoasă-fumurie cu chiote și cântări de-ale flăcăilor, moșu Dumitru Putină s-a sculat des-de-dimineață. El era un om nu prea bătrân, așa de mijloc, cu fața întotdeauna rasă, și vioi, iar părul îi era tot negru, dar amestecat cu arginteala vârstei destul de înaintată, în care se afla el. Tot satul îl cunoșteala de un om foarte harnic și cinstit, așezat la minte. Moșu Dumitru se apropie repede de baba lui, mama Zamfira, și zise răstit:</p>
            <p>— Da scoală, bre babă, fi-ți-a de dormit, că-i crăpa. Iaca se trezește satul la lucru, numai tu dormi. Hai mai iute, zic, că păpușoi de curățit mai avem, slavă Domnului. Leneși mai sunteți tu și cu fecioru-tău, Doamne, Doamne!</p>
            <p>Mama Zamfira se trezi și cu răutate se uită la soțul său. Ei îi plăcea somnul mult mai mult decât lui moșu Dumitru, și din pricina asta ei foarte adeseori se sfădeau.</p>
            <p>Lenea mamei Zamfira curat îl mânca pe moșu Dumitru, nu alta. Și satul foarte se mira văzând că așa un om mintios și cu dare de mână în mijlocul sătenilor se sfădește cu femeia mai în toată ziua.</p>
            <p>Mama Zamfira, pe lângă că era cam nesilitoare la lucru, mai era și cam rea la gură și iubitoare de fel de fel de vorbe atât bune, cât și rele, pe care le purta prin mahalalele satului. Asta îl făcea pe moșu Dumitru s-o urască pe mama Zamfira încă și mai mult, încât moșu foarte arareori se unea cu ea și mereu căuta capăt de gâlceavă. Și acu moșului îi veniră toanele de nemulțumire: — Bine-ți mai seamănă ție fecioru-tău, bre babă, urma între acestea moșu Dumitru. Amândoi fugiți de lucru ca dracul de tămâie. Una doarme pân' amiază, da altul îmblă toată noaptea prin sat, stârnește câinii oamenilor și nu le dă pace fetelor să doarmă. Ia, măi, hal pe capul meu, ce-i spânzuratul ista de băiat. Mai bine, bre babă, murea de mititel să nu-l văd mare și nebun, bre babă. Ia sunteți amândoi niște puturoși și de nimic.</p>
            <p>Mama Zamfira pân' acu tăcea. Sculată de moșu Dumitru, ea umbla prin odaie dirdicând, bătrână, subțire, cu fața zbârcită, luminată de zorile răcoroase ale toamnei, ce se strecurau printr-o ferestruică micuță. Ea își aștepta rândul, ca să dea drumul puhoiului său de cuvinte.</p>
            <p>— Ce-ți este, mă rog, omule, hăi, de te-ai legat de mine și de Petriță? Ce ți-am făcut, mă rog, noi ție? Am vrut să te omorâm? Să-ți furăm banii din ladă? Să-ți dăm vin cu otravă? Spune.</p>
            <p>— Fa babă, ieșită din minți! Taci tu, mă rog, și nu da drumul morii tale de vânt, c-apoi știi că asta nu-i bună la mine. Taci și nu vorbi cuvinte de prisos. De-o sută de ori ți-am spus că lenea la Dumnezeu și la oameni îi mai rea decât toate faptele cele rele. Ce mai lehăiești dar în zadar? Știi foarte bine ce lucru faci tu și cu Petriță al tău.</p>
            <p>— Ce lucru! Ce lucru! Tot îmi dă cu lucrul lui. Dacă-ți par leneșă, apoi de ce nu ți-ai cătat din tinerețe una mai harnică, să-ți facă mai mult lucru? Toată ziua alergi, te mână în toate părțile, ș-apoi încă îți mai scoate ochii că-i mănânci pâinea degeaba.</p>
            <p>— Taci, babă, și du-te de pune pe foc. Acuși o să răsară soarele, și trebuie să ne apucăm de păpușoi. Las' că te știu eu prea bine. Iaca ștrengarul tău nu vine, nici dimineața nu-l mai satură dracul de zbânțuit.</p>
            <p>— Ștrengar! De unde te-ai mai luat așa prea cuminte și de treabă? Băiatul îi ca un băiat, cumințel, frumușel, n-are năravuri rele. Ei, negreșit, că cum să nu se veselească, dacă-i flăcău? N-a ședea și el cu tine acasă cu luleaua-n dinți. Poate-a da Dumnezeu și s-a-nsura și el în toamna asta, cum se-nsoară alți flăcăi. Ce tot îl ocărăști și nu-i dai pace?</p>
            <p>— S-a-nsura, zise moșu Dumitru, oarecum cu deznădejde. Vei vedea tu cum s-a-nsura el. Ți-a aduce vro fată pe cuptor, și atunci poftim de-o primește. Atunci să taci mulcu și să nu lehăiești nimic.</p>
            <p>— Măcar aducă-mi pe cuptor și zece fete, că nu le primesc.</p>
            <p>— Asta noi vom mai vedea-o, bre babă. Da eu așa-ți spun acu, că de s-a-ntâmpla vro necinste de asta, apoi să nu te prea fudulești, că nu ți-a fi ție nimine vinovat, decât numai tu însăți, că-i ții parte spânzuratului nostru. Auzi?</p>
            <p>— Ție, omule, hăi, hojma îți vine în cap câte una de cele gogonate.</p>
            <p>— Hai, hai, nu sta prea mult la vorbă, du-te și-ți cată de lucru. Iaca se ivește de acu soarele. Și în cele dintâi raze ale soarelui, lungi și ascuțite, ca niște sulițe străpungătoare, el ieși din casă și intră-n ocol, ca să-și mai vadă vitele. Iar peste vreun ceas de vreme din hogeagul casei lui se ridică iute un fum cenușiu, pierzându-se în zarea albastră a depărtărilor. Mama Zamfira pusese la foc de mămăligă.</p>
            <p>Încet se deștepta satul, și în răcoarea dimineții pornea lucrul de toamnă.</p>
            <p>* *</p>
            <p>— Unde-ai fost, nemernicule? îl întreabă moșu Dumitru pe Petriță.</p>
            <p>Petriță venise din sat atât de beat, încât abia se mai ținea pe picioare. Ochii lui mici și negri luceau și erau umezi. Ei cătau așa, parcă Petriță se speriase și nu înțelegea unde nimerise. Părul îi era zburlit.</p>
            <p>Moșu Dumitru și mama Zamfira ședeau în harman și curățeau păpușoi. Moșu Dumitru se uita la fecior cu asprime, iar mama Zamfira se făcea că nu-l zărește și cu luare-aminte despărțea ciocălăii de pănușe. Petriță nu zicea nici un cuvânt.</p>
            <p>— Ei, mamă, hăi, se îndreptă moșu Dumitru la mama Zamfira, privește-l pe fecioru-tău, cum îi de frumușel și de cumințel. Ce-i bun, ha? 'Ți place cum îi? Așa că n-are năravuri rele? Da beția, cum îți place, îi nărav bun?</p>
            <p>— Măi, potlogarule, îi zise el deodată lui Petriță, eu când eram ca tine, apoi numai gustam vinul și niciodată n-am fost așa de beat, cum ești tu acu. Pe mine mă țineau părinții din scurt, și nimine dintr-înșii nu-mi ținea mie parte, cum îți ține ție mă-ta. Da pe tine măcar ocărăște, măcar nu te ocărăște, măcar bate-te, măcar nu te bate, că-i totuna. Nu înțelegi nici de cuvânt, nici de bătaie. Ești, măi, mai rău decât un dobitoc, că dobitocul, dacă dai cu bățul ori cu altceva, el merge și lucrează, da eu pe tine te-am bătut și tot om, ca toți oamenii, n-am mai scos. Nu-mi sameni tu mie, te-ai aruncat în sămânța cea rea a mâne-ta.</p>
            <p>— Dă lasă-l, bre omule, hăi, lasă-l de acu, fi-ți-a odată! Știu că are parte, bietul băiat, de probozit. Du-te, Petriță, dragul mamei, și te culcă. Vezi că tatăl tău e zmuncit din botez.</p>
            <p>Petriță încet, pe cumpănite și bolmojind ceva nelămurit, o porni din harman. Moșu Dumitru îi aruncă din urmă o privire mânioasă și-i strigă:</p>
            <p>— Și piei din ochii mei, să nu te văd beat.</p>
            <p>* *</p>
            <p>Soarele scăpăta spre asfințit. Ziua de duminică era posomorâtă. Pe deasupra satului, în cerul</p>
            <p>cenușiu și nemărginit, umblau niște nouri mari, întunecați, și părea că ei au de gând să cadă (să pice) jos și să turtească tot satul în căderea lor. În posomorârea dimineții nu auzeai alte sunete decât cântecul clopotelor bisericești, și departe se ducea cântecul lor, încetând în câmpiile îngălbenite, pe care se mai vedeau încă turme negre de oi. Iar de-acolo, din nemărginirea câmpiilor și a cerului, ajungea când și când croncănitul prelung al ciorilor. Satul tot poartă o pecete de sărbătoare. Pe drumul cel mare și larg, ce duce drept la biserică, năvălesc într-acolo șiruri împodobite, împestrițate de oameni. Mai mult vezi gospodari, bărbați în stare, apoi bătrâni și fete.</p>
            <p>Gospodarii merg domol, așezat. Fetele, îmbrăcate cu rochii albastre, verzi, cu cordele frumoase, roșii și trandafirii, merg repede, vesele la amintirea celor ce le așteaptă mai încolo, când va ieși norodul din biserică și vor prinde a se încinge jocurile.</p>
            <p>Flăcăi mai nu se mai zăresc pe drumul ce duce la biserică. Ei se primblă pe ulițele satului, mai mult cuprinși de mijloc, glumesc și trag țăhărci. Așteaptă și ei să iasă mai degrabă popa din biserică, ca să pornească veseliile toamnei.</p>
            <p>Și n-apucă a se curma cântecul clopotelor, iaca vine rândul țiganilor. Din biserică iese vreo nuntă cununată, și toți nuntașii o pornesc acasă la mire în cântarea unui marș răsunător, ce-l zic viorile, fluierele și cu dărăbănile țiganilor.</p>
            <p>În drum pe tineri îi așteaptă o gloată întreagă de băieței mici, cu cănile pline de apă. Când trec mirele și cu mireasa pe lângă ei, îi udă cu apă să fugă de ei nevoia în viața lor viitoare, așa precum dispare (se face nevăzută) apa.</p>
            <p>Mirele scoate din buzunar vreo câțiva bănuți de argint și-i aruncă în mijlocul băiețăraiei. Și multă vreme după asta băieții caută bănuții în colbul drumului, țipând și bătându-se de la ei.</p>
            <p>Oamenii cei mai așezați, mai cu dare de mână, de la biserică se împrăștie pe acasă. Mulți din ei se mai duc pe ospeți pe la rude și pe la prieteni să mai bea vreo câteva păhăruțe de vin, că-i păcat să nu bei nimic în ziua de duminică, — așa-i ziua asta lăsată de Dumnezeu, că, neavând de lucru, trebuie să mai bei vin, măcar câtuși de puțin, să te mai veselești, căci altfel îl bucuri pe ucigă-l crucea. Asta-i dat de la sfinți.</p>
            <p>Moșu Dumitru Putină îndeplinea cu sfințenie toate obiceiurile satului, păstrate de la strămoși. De aceea, drept din biserică, el se duce la cumnatul Gavrilă să mai șadă — cum îi lucru de sărbătoare — la vorbă pe prispă.</p>
            <p>Moșu Gavrilă, om foarte bun la inimă și primitor de oaspeți, șade într-o mahala cu moșu Dumitru, și ei sunt buni prieteni. Bineînțeles că pe un musafir așa de scump, ca moșu Dumitru, el nu-l lasă să șadă afară, ci-l poftește în casa cea mare. Acolo îl pune în capul mesei, înaintea unei garafe destul de mari cu vin roșu, cam tulbur puțin, că e nou, din toamna asta, însă, cu toate acestea, e foarte bun. Lângă garafă stau două pahare, nici prea mari, dar nici prea mici.</p>
            <p>Moșu Gavrilă le umple; amândoi dintâi fac semnul crucii cu privirile îndreptate la icoană, cum se și cade să facă niște creștini buni și cu înțelegere.</p>
            <p>Apoi moșu Dumitru zice:</p>
            <p>— Ei, să dea Dumnezeu sfântul ca ziua de astăzi să ne fie nouă de bine, să ne blagoslovească Cel de sus pe noi și pe toți creștinii, să ajungem și la anul cu sănătate și cu bucurie să bem vin. Hristos să ne fie de folos, cumătre Gavrilă și cumătră Dochiță!</p>
            <p>— Să dea Dumnezeu, răspund într-un glas cumătrul și cumătra. Și moșu Gavrilă și moșu Dumitru își golesc deodată paharele. Mama Dochița, baba lui moșu Gavrilă, o femeie încă frumoasă și grăsuleană, nu bea vin deloc. Ea numai câteodată îl gustă, când asta e de mare trebuință și când fără asta nu poți — pe la nunți și pe la cumătrii, la care i se întâmplă să fie.</p>
            <p>Din pricina asta ea nu stă cu bătrânii la vorbă, ci îndată iese și se duce de se porăiește cu de-ale mâncării, pe când în casa cea mare pornește o vorbă liniștită, bătrânească, vorbă de sărbătoare, udată cu vinul nou al toamnei și sărată cu glume sănătoase moldovenești. Și ochii la amândoi moșnegii le lucesc tot mai mult, glasurile li se fac parcă nu știu cum mai vioaie și tot mai mult se aud glume. Și vinul cel roșu tot scade și scade din garafă.</p>
            <p>După ce au șezut cu toții la masă, de-au mâncat zeamă bună de găină, făcută de mama Dochița, ce este meșteriță la lucruri de acestea, moșu Dumitru se ridică din locul lui, mulțumește lui Dumnezeu și lui moșu Gavrilă cu mama Dochița și zice:</p>
            <p>— Ei, oameni buni, de acu plec acasă, să trag un somn domnesc, știți, să fie ca de duminică. Mai rămâneți sănătoși și să vă văd sănătoși cât oi fi ș-oi trăi și eu, păcătosul.</p>
            <p>— Mergi sănătos, cumătre Dumitru, răspund odată moșu Gavrilă și mama Dochița. Moșu Dumitru își pune căciula-n cap și se duce acasă. Apropiindu-se de ogradă, el aude niște glasuri, dintre cari mai mult se deosebește glasul mamei Zamfira.</p>
            <p>„Ce dracul, gândește el, cu cine a mai pornit sfada lehăita mea?” Și măcar că prin creierii lui umblă fumul vinului băut, deodată îi scapără prin minte un cuget: „Oare n-a făcut cu bună samă spânzuratul nostru vreo poznă?” Și el se grăbi să intre încet, pe neauzite, pe din dosul casei. Și dintr-o clipă îi zări pe trei: pe mama Zamfira, pe Petriță și pe Mărița, fata Vasiloaiei. Mama Zamfira vorbea din ce în ce mai răstit și mai cu asprime. Petriță tăcea, și ochii lui, ca și atunci când era beat, căutau cu nedumerire; părea că el nu pricepe nimic din ceea ce se petrece pe dinaintea ochilor lui. Privirea îi era tâmpită. Mărița, o fetișoară bine făcută și destul de frumușică, dar îmbrăcată cam prostișor și sărăcăcios, când intrase în ogradă moșu Dumitru, plângea cu mâinile pe obraz.</p>
            <p>— Ei, ce mi-ai venit tu mie? zicea tare mama Zamfira, fără a vedea pe moșu Dumitru. Ce cați tu pe la noi? Ai uitat ceva ori ne-ai împrumutat bani și nu ți i-am dat înapoi? Ce-ți trebuie ție?</p>
            <p>Fața mamei Zamfira se roșise de mânie. Nasul ei ascuțit parcă i se ascuțise încă și mai mult. Trec vreo câteva clipe în tăcere. Ochii mamei Zamfira îi ard, nu alta. Ea seamănă c-o pasăre răpitoare, care pare că vrea să se arunce la un mieluș micuț, nevinovat. Parcă vrea s-o înghită pe biata Măriță. Dar Mărița tot plânge, plânge cu amar și nu-i mai poți dintâi înțelege cuvintele ce le rostește în plânsul ei. Ș-apoi, după clipele ce trec, auzi printre năbușiri de lacrimi că zice lungind cuvintele:</p>
            <p>— La ba-adea Petriță am v-e-n-i-t eu... Of, Do-a-a-mne, Doa-a-mne... la badea Petriță am venit. Of... of... Și iarăși izbucniri de plâns.</p>
            <p>Mama Zamfira se face a nu înțelege:</p>
            <p>— Ce, fa? Spune ca oamenii. Ce ți-a făcut bade-tău Petriță, ha? Te-a dat din joc afară ori ce? Tăcere. Petriță se uită-ntr-o parte, ca și cum n-are nici o trebuință nici de plânsul fetei, nici de orișicine pe lume. Moșu Dumitru stă, dosit de casă, și abia își mai ține răbdarea.</p>
            <p>Însă iată că din amestecul nelămurit al plânsului și al cuvintelor Măriței iarăși se deosebesc niște cuvinte care îi săgetează inima lui moșu Dumitru.</p>
            <p>— M-a făcut de râ-â-s... astă va-a-ră... Acu mă râde tot s-a-atul. Of, Doamne... Ce să fac eu?...</p>
            <p>— Cine te-a făcut de râs? Cine te-a făcut de râs? Petriță? Noi? năvălește mama Zamfira într-un puhoi de cuvinte, pe care cu greu le înțelegi. Noi? El? Tu, tu! Singură, singură! Să piei de aici, ticăloaso și blestemato! Nu Petriță, da tu, tu!</p>
            <p>Iată că-și pune și Petriță cuvântul lui, ieșind din tăcerea sa îndelungată, el zice cu un glas lung:</p>
            <p>— Fa, hăi, ce te-ai legat tu, mă rog, de capul meu? Du-te, fa, hăi, în dracul, că acuși te iau cu bățul de aici, ș-apoi atunci nu-i ști de-a cui ești tu...</p>
            <p>Auzind aceste cuvinte, moșu Dumitru nu mai poate mai mult. El sare cu uițeală de după casă și strigă în gura mare:</p>
            <p>— Taci, moara dracilor! Taci, mișelule! Ai făcut ticăloșia ș-acu te dai în lături? Hâtru te-a mai făcut mă-ta asta nebună. Da tu, dârdâitoarea necuratului, acu mai ai gură să mai strigi? Ce, n-a ieșit pe-a mea? Nu ți-a adus fecioru-tău ist cumințel și frumușel noră pe cuptor? Acu de ce-o mai ocărăști și o pârăști? Cu ce-i vinovată biata copilă înșelată?</p>
            <p>Mama Zamfira se uită la moșu Dumitru și o vrajbă neîmpăcată scapără în ochii ei aprinși de mânie.</p>
            <p>— De unde te-a mai adus dracul și pe tine chiar acu? strigă ea. Ce câinii îți tot vâri nasul unde nu-ți fierbe oala? Las' că și fără tine știu eu cum se poartă trebuințele. Nu trebuie să-mi stârcești numaidecât tu înaintea ochilor. Vezi că ș-așa se strânge lume pe la garduri!</p>
            <p>Într-adevăr, de după gardurile ogrăzii și pe la poartă se vedeau deja oameni, femei, fete, privind celea ce se făceau la casa lui moșu Dumitru. Moșu Dumitru tăcu puțin ș-apoi zise mai liniștit:</p>
            <p>— Hm, de unde nu s-or strânge oameni, dacă tu îmi faci casa mea și pe mine de râs. Înțelegi? La bătrânețe am ajuns de râsul oamenilor din pricina ta. Ș-apoi încă mai ai gură? Și iarăși moșu Dumitru izbucnește într-un glas puternic de mânie.</p>
            <p>— Ce, fa babă! Eu ți-s soț ori cine ți-s eu, ha? Tu și cu fecioru-tău faceți blăstămății de știe tot satul și încă mai vreți să fie asta pe ascuns, să nu știu eu nimic. Văzut-ați cum îs oamenii!</p>
            <p>Pornește sfada. Când se mai potolește, când se urcă iarăși în sus. Glasurile răsună în apropierea serii de toamnă, în vâjâitul vântului, ce de curând și-a luat zborul pe deasupra satului și prin câmpiile pustiite. Din ce în ce mai mult norod se îmbulzește pe la ogradă. Salcâmii înalți își încovoaie în toate părțile ramurile negre, subțiri, cu puține frunze verzi și-și dau jos pe cele îngălbenite.</p>
            <p>Petriță și cu Mărița stau uitați cu ochii în pământ. Sfada tot nu încetează. Însă iată că chiar atunci, când ea ajunge la vârf, bătrânii aud un glas pacinic, liniștit și îndesat.</p>
            <p>— Ce aveți, mă rog, oameni buni? întreabă așezat moșu Gavrilă, c-am auzit tocmai de la casa mea vorbă multă și lungă. Cumătre Dumitre! Cumătră Zamfira! Spuneți-mi, mă rog, dragilor. Ce nedumerire? Da ce-o văd eu aici pe copila asta?</p>
            <p>Mama Zamfira se aruncă la cumătru Gavrilă și începe a-i spune mult, îi spune îndesând cuvintele unul la altul și amestecându-le cu ocară așa, încât aproape deloc n-o înțelegi.</p>
            <p>Moșu Dumitru îi dă blende, și ea abia nu cade (pică) jos. Apoi, apropiindu-se de cumătrul Gavrilă, îi povestește cele întâmplate. Și moșu Gavrilă, dacă le ascultă pe toate cu mare luare aminte, spune sfătos:</p>
            <p>— Ei, cumătrilor! Ce vă mai sfădiți în zadar dintr-așa nimic. Nu face, nu face, dragilor, treaba asta câtă vorbă ați pornit. Ei, s-a întâmplat una cât asta, trebuie s-o dregeți, să fie toate la cale. Ce să mai faceți zvoană să mai știe tot satul, ba încă să mai ajungă pe-aiurea? Nu trebuie. Băiatul, dacă se știe vinovat, să nu se fudulească, să se deie la vina lui. Iaca vedeți cum stă sărmana fată cu lacrimile în ochi? Unde să-și ascundă ea acu râsul și rușinea ei?</p>
            <p>— Da cum, cum să se deie el, dacă el nu știe nimic? S-a aninat, bat-o para focului s-o bată, de capul lui, ca păduchele de cojoc, și nu-l lasă. Flăcăul nostru nu-i așa de nebun să-și puie mintea cu o zdrențăroasă ca asta, dă mama Zamfira, stropindu-l pe moșu Gavrilă cu stupit. Ce are ea? Nici un rând deplin de zăstre. Îi goală, ca capul celui pleșcat. Ce i-a lăsat tată-său cel mort. O nimică toată. Cum s-o ia pe dânsa Petriță, fecior de gospodar bun?</p>
            <p>Iar moșu Gavrilă, parcă nici n-o aude, își urmează vorbele sale cele sfătoase.</p>
            <p>— Cine n-a văzut în zilele lui lucruri de acestea, cum îs la dumneavoastră? Numai cine nu trăiește nu vede așa trebi. Da trebuie să nu vă sfădiți, ci să „împăcați vremea”, oamnei buni, că iaca vă vede lumea. Da intrați în casă și ascundeți-vă vorba. Dați mâna, și lucru-i cu sfârșit.</p>
            <p>Însă mama Zamfira nu putea să înceteze cu una, cu două. Ea se zătonise, și gura îi umbla ca o râșniță. Moșu Dumitru, liniștit cu totul de cuvintele lui moșu Gavrilă, zise:</p>
            <p>— Apoi și eu așa zic, că trebuie să fie cu pace. Da ea, dârdala asta...</p>
            <p>— Mamă Zamfiră, cumătră hăi! Ia taci de-acu! Nici n-am gândit că ești așa de ațoasă la treburile dumitale. Petriță! Tu te știi vinovat cu dânsa? Petriță stă rușinat. După câteva clipe de tăcere el zice:</p>
            <p>— Apoi... eu... nu știu. Poate ș-a fost cândva păcatul ista... Nu știu eu...</p>
            <p>— Ei, bine, bine. Dați mâna, sărutați-vă și sărutați mâna la cei bătrâni. Măi, fugiți de la ziduri! Ce vă trebuie vouă acolo? A ghidi-ghidi!</p>
            <p>Moșu Gavrilă îl ia pe Petriță de mână, îl apropie de Mărița, și ei se sărută.</p>
            <p>— Așa! Asta-i altă gâscă. Ei, acu, cumătră, du-te-n beci, adă un ulcior de vin și asta-i toată treaba. Petriță se cunună cu Mărița. Mama Zamfira aruncă la moșu Gavrilă o privire răutăcioasă, dar n-are ce face.</p>
            <p>Toți intră în casă; și afară iarăși domnește liniștea și se aude numai vântul. Oamenii se duc de la ogradă. Iar dacă au intrat, Petriță și cu Mărița se pun în genunchi înaintea moșului Dumitru și a mamei Zamfira și, înroșiți de rușine, le sărută mâinile, ș-apoi asemenea și lui moșu Gavrilă. Moșu Dumitru zice, stând în picioare:</p>
            <p>— Ei, copii, acu v-ați întorlocat pentru toată viața. Să deie Dumnezeu să vă fie traiul frumos, bogat și liniștit, fără bucluc și neînțelegeri în casă. Să vă blagoslovească Domnul.</p>
            <p>— Fa, Zamfiră! Ian du-te-n beci și adă niște vin de-al nostru. Mai iute. Mama Zamfira ia ulciorul și iese. Iar moșu Gavrilă se apropie de Petriță și Mărița, îi sărută în frunte și le zice c-un zâmbet de bunătate:</p>
            <p>— Iaca, dragii moșului, c-ați ajuns mire și mireasă ș-o să aveți casa voastră. Să trăiți bine, că asta-i bogăția soților. Dacă îți fi uniți în toate, și Dumnezeu se va uni cu voi, va fi bun cu voi și vă va da la casă toate cele de trebuință. Ascultați cuvintele moșului, că nu veți fi pe urmă căiți. Să trăiți, să faceți bani și copii și să ajungeți pân' la adânci bătrânețe. Da eu acu iaca vă dau darul meu pentru gospodăria voastră cea viitoare. Nu se știe, voi mai ajunge eu să joc la nunta voastră ori nu, da ce-i în mână nu-i minciună. Primiți!</p>
            <p>Și moșu Gavrilă scoate din pungă zece ruble de aur și le dă lui Petriță. Apoi vine mama Zamfira cu vinul și pornește o veselie pân-în răsăritul zorilor.</p>
            <p>Soarele a apus. Pe cerul asfințitului arde o flacără roșie-deschisă. Vâjâie vântul. Se apropie amurgul, și ciorile zboară pe deasupra satului și a câmpiilor, cântând cântecele lor de toamnă.</p>
            <trailer>Noiembrie 1906</trailer>
         </div>
         <div type="div1">
            <head>Traduceri</head>
            <div type="div2">
               <head>Poezii</head>
               <div type="div3">
                  <head>Rugăciunea</head>
                  <subtitle>de Mihail Lermontov</subtitle>
                  <lg>
                     <l>În clipe de amărăciune</l>
                     <l>Când scârba mă cuprinde,</l>
                     <l>De-o mângâioasă rugăciune</l>
                     <l>Eu îmi aduc aminte.</l>
                  </lg>
                  <lg>
                     <l>Ș-o putere-nviitoare</l>
                     <l>Dintr-însa îmi răsună</l>
                     <l>Și o simțire alinătoare</l>
                     <l>Cu dânsa împreună...</l>
                  </lg>
                  <lg>
                     <l>Parcă dai jos o greutate</l>
                     <l>Când grijile-ncetează,</l>
                     <l>Nădejdi, credințe-apropiate</l>
                     <l>Viața-ți luminează...</l>
                  </lg>
                  <trailer>Iunie 1910</trailer>
               </div>
               <div type="div3">
                  <head>Dumnezeu</head>
                  <subtitle>de Gavril Romanovici Derjavin</subtitle>
                  <subtitle>Traducere de Alexei Mateevici — Noiembrie 1911</subtitle>
                  <lg>
                     <l>O Tu, ce ești Nemărginire</l>
                     <l>În viețuirea vie a firii,</l>
                     <l>În veacuri fără despărțire</l>
                     <l>Treime a dumnezeirii!</l>
                     <l>Duh unu-n toate aflător,</l>
                     <l>Duh nezidit, dar ziditor,</l>
                     <l>Ce nu-L pătrunde duhul meu,</l>
                     <l>Ce toate-n Sine împlinește,</l>
                     <l>Zidește, cuprinzând păzește,</l>
                     <l>Al Cărui nume-i Dumnezeu!</l>
                     <l>A măsura adânca mare,</l>
                     <l>A număra a Ta făptură,</l>
                     <l>Chiar de-ar putea o minte tare,</l>
                     <l>Tu n-ai nici număr, nici măsură.</l>
                     <l>Nici duhurile luminate</l>
                     <l>De Tine-n ceruri așezate,</l>
                     <l>Nu cercetează a Ta fire.</l>
                     <l>Gândirea doar spre Tine zboară,</l>
                     <l>Ca în măria Ta să piară,</l>
                     <l>Cum piere-n veacuri o clipire.</l>
                     <l>„Naintea vremilor chemat-ai</l>
                     <l>Din bezne-a lumii plămădeală,</l>
                     <l>Iar vecinicia-ntemeiat-ai</l>
                     <l>În Sine, spre a noastră fală.</l>
                     <l>În Sine toate împlinind,</l>
                     <l>Din Sine vecinic strălucind,</l>
                     <l>Tu toate-ntreci, ce ai zidit;</l>
                     <l>Căci le-ai zidit cu un cuvânt</l>
                     <l>Și tot zidind și mai zidind,</l>
                     <l>Ai fost și-i fi în veci mărit.</l>
                  </lg>
                  <lg>
                     <l>Un rând de firi în mâine ții</l>
                     <l>Și cu puterea Ta le-nvii,</l>
                     <l>Unești începere, sfârșit,</l>
                     <l>Dai moarte celui ce-a trăit.</l>
                     <l>Scântei, ce risipite cad,</l>
                     <l>Sunt stele ce le-ai semănat.</l>
                     <l>Ca-n dimineți, de soare pline,</l>
                     <l>Omătul lucitor se cerne</l>
                     <l>Prin aerul curat al iernii,</l>
                     <l>Așa-s luminile sub Tine.</l>
                     <l>Lumini aprinse — milioane</l>
                     <l>În nesfârșite ceruri curg,</l>
                     <l>A Tale împlinesc zacoane,</l>
                     <l>Luciri învietoare scurg</l>
                     <l>Aceste candeli luminoase,</l>
                     <l>Munți de cristaluri sângeroase*,</l>
                     <l>Mări nesfârșite în lărgime,</l>
                     <l>Văzduhuri, ceruri arzătoare</l>
                     <l>Și focuri larg luminătoare</l>
                     <l>În fața Ta-s întunecime,</l>
                     <l>O picătură-n mări căzută</l>
                     <l>Îi cerul pus în rând cu Tine,</l>
                     <l>Dar ce-i chiar lumea cea văzută</l>
                     <l>Și ce-i ființa mea în sine?</l>
                     <l>Căci toate-ntinderile lumii</l>
                     <l>Roșii — întunecate, de floarea sângelui.</l>
                     <l>De-un milion de ori mărite</l>
                     <l>Și spre îndeplinirea lumii</l>
                     <l>Fără sfârșit adăugite, —</l>
                     <l>Sunt numai un grăunte mic,</l>
                     <l>Iar eu în fața Ta — nimic.</l>
                     <l>Nimic! Dar cânt a Ta mărie</l>
                     <l>Și vecinice desăvârșiri,</l>
                     <l>Căci zugrăvirea Ta cea vie</l>
                     <l>O port în gânduri și simțiri.</l>
                     <l>Nimic! Dar Tu mi-ai dat viață</l>
                     <l>Și gând — cu dânsul ca să zbor</l>
                     <l>Prin înălțimea Ta măreață</l>
                     <l>Și să te cat cu mare dor.</l>
                     <l>În tine sufletul meu crede,</l>
                     <l>Pre Tine, cugetând, Te vede,</l>
                     <l>În fire, în fapte omenești;</l>
                     <l>Și mintea mi se-nseninează,</l>
                     <l>Gândirea mi se luminează.</l>
                     <l>Eu sunt — deci dar și Tu ești.</l>
                     <l>Tu ești — îmi dă de veste firea,</l>
                     <l>Îmi spune gândul meu cel mic,</l>
                     <l>Mi-arată voia și simțirea:</l>
                     <l>Tu ești — deci nu-s eu un nimic.</l>
                     <l>Sunt părticică din zidire,</l>
                     <l>Ce-ai pus-o-n mijloc spre unire,</l>
                     <l>Între ființele trupești</l>
                     <l>Și duhurile îngerești.</l>
                     <l>În mijloc Tu m-ai așezat,</l>
                     <l>Cu mine toate ai legat.</l>
                     <l>Cel mai întâi și de pe urmă</l>
                     <l>Sunt eu în scara făptuirii,</l>
                     <l>Cel care-ncepe, care curmă</l>
                     <l>Hotarul pământesc al firii.</l>
                     <l>Cu trupu-n colb mă tăvălesc,</l>
                     <l>Cu mintea — fulgeri cârmuiesc,</l>
                     <l>Stăpân și rob, sunt crai și vierme...</l>
                     <l>Fiind așa de minunat,</l>
                     <l>De unde oare m-am luat?</l>
                     <l>Din Sine — nu-ntr-aceeași vreme</l>
                     <l>A Ta zidire sunt, Preasfinte,</l>
                     <l>Sunt dintr-a Ta înțelepciune,</l>
                     <l>Izvor al vieții și Părinte,</l>
                     <l>Dăruitorul celor bune!</l>
                     <l>Dreptatea Ta hotărâtoare</l>
                     <l>Binevoit-a să-mi coboare</l>
                     <l>Spre moarte firea vecinic vie,</l>
                     <l>Ca ea din haina pământească</l>
                     <l>Prin moarte să se slobozească</l>
                     <l>Și iar în slava Ta să vie!</l>
                     <l>O, Duh Preasfânt și negrăit!</l>
                     <l>Eu știu că-a mele închipuiri</l>
                     <l>Sărace sunt de zugrăvit,</l>
                     <l>Chiar umbra vecinicei măriri;</l>
                     <l>Dar dac-a Te mări se cade,</l>
                     <l>Apoi cel muritor nu poate</l>
                     <l>Altmintrelea să Te mărească</l>
                     <l>Decât cu gându-n înălțime</l>
                     <l>Mărturisind a sa micime,</l>
                     <l>Cu lacrimi să Te mulțumească.</l>
                  </lg>
               </div>
               <div type="div3">
                  <head>Rugăciunea</head>
                  <subtitle>de Alexandr Kolțov</subtitle>
                  <lg>
                     <l>Credința, Doamne, mi-i curată,</l>
                     <l>Ca focul rugăciunii,</l>
                     <l>Dar inima-i întunecată</l>
                     <l>De-adâncu-amărăciunii.</l>
                  </lg>
                  <lg>
                     <l>Veni-va moartea. Ce primi-voi</l>
                     <l>În loc de auz, vedere?</l>
                     <l>Și ce simțiri în piept simți-voi</l>
                     <l>Dacă simțirea-mi piere?</l>
                  </lg>
                  <lg>
                     <l>Ce rost avea-va duhul meu</l>
                     <l>Fără a mea simțire?</l>
                     <l>Mormântul, Crucea — Dumnezeu</l>
                     <l>Le-au-nvelit în neștire.</l>
                  </lg>
                  <lg>
                     <l>Perdeaua sa au aruncat</l>
                     <l>Pe tainele zidirii,</l>
                     <l>Adânc pecetea-au apăsat</l>
                     <l>Pe toată viața firii.</l>
                  </lg>
                  <lg>
                     <l>Pe veci-ntărirea Sa și-au pus</l>
                     <l>Neclătinată, tare,</l>
                     <l>Ca să nu fie de despus</l>
                     <l>Nici pentru foc și mare.</l>
                  </lg>
                  <lg>
                     <l>Mântuitorule! Îmi iartă</l>
                     <l>Plânsoarea rugăciunii.</l>
                     <l>Credința-n Tine nu mi-i moartă</l>
                     <l>În ceața-amărăciunii.</l>
                  </lg>
                  <lg>
                     <l>Și dragostea mea către Tine</l>
                     <l>În haina deasă a ceții</l>
                     <l>Lucește-n raze vii și line,</l>
                     <l>Ca roua dimineții.</l>
                  </lg>
                  <trailer>Noiembrie 1911</trailer>
               </div>
               <div type="div3">
                  <head>Lupta cea de pe urmă </head>
                  <subtitle>de Alexandr Kolțov</subtitle>
                  <lg>
                     <l>În zarea vieții-nnourată</l>
                     <l>Strașnici trăsnete vuia,</l>
                     <l>Prin mintea slabă, speriată,</l>
                     <l>Frigul morții pătrundea.</l>
                  </lg>
                  <lg>
                     <l>Nu m-am dat eu suferinței,</l>
                     <l>Cu putere am tras lovire,</l>
                     <l>În suflet am păstrat dorințe,</l>
                     <l>În focul inimii — iubire.</l>
                  </lg>
                  <lg>
                     <l>Ce-i pierzarea și viața?</l>
                     <l>Sunt totuna pentru mine:</l>
                     <l>De la vecnica dulceață</l>
                     <l>Bărbăția mea îm vine.</l>
                  </lg>
                  <lg>
                     <l>N-am îm minte clătinare</l>
                     <l>Și viața mea mi-i plină,</l>
                     <l>Pace fără supărare,</l>
                     <l>Calea zeilor — senină.</l>
                  </lg>
                  <lg>
                     <l>Nu mă-nspăimânta dar, soartă,</l>
                     <l>Nu mă înbia la luptă,</l>
                     <l>Căci credința nu mi-i moartă,</l>
                     <l>Dar nădăjdea nu mi-i suptă.</l>
                  </lg>
                  <lg>
                     <l>Am în suflet eu putere,</l>
                     <l>În viață liniștire:</l>
                     <l>Crucea-i a mea mângâiere,</l>
                     <l>Iar pe cruce-a mea iubire.</l>
                  </lg>
                  <trailer>Noiembrie 1911</trailer>
               </div>
               <div type="div3">
                  <head>Prorocul</head>
                  <subtitle>de Alexandr Pușkin</subtitle>
                  <lg>
                     <l>Ardeam de sete sufletească</l>
                     <l>Într-o sălbatică pustie</l>
                     <l>Și o ființă îngerească</l>
                     <l>Mi s-a ivit în cale mie.</l>
                  </lg>
                  <lg>
                     <l>Cu șase aripi, luminoasă,</l>
                     <l>Ușor de ochi mi s-a atins,</l>
                     <l>Ca la o pajură sperioasă</l>
                     <l>Vederea mea mi s-a deschis;</l>
                  </lg>
                  <lg>
                     <l>Urechea mea mi-a pipăit</l>
                     <l>Și vuiet mare-am auzit:</l>
                     <l>A cerului cutremurare</l>
                     <l>Și zborul îngerilor sus</l>
                     <l>Și a juvinelor de mare</l>
                     <l>Mișcări: întors, rămas și dus.</l>
                  </lg>
                  <lg>
                     <l>Și serafimul luminat</l>
                     <l>Deasupra gurii s-a plecat,</l>
                     <l>Mi-a scos răutăcioasa limbă,</l>
                     <l>Deșartă,-n veci nedreaptă, strâmbă,</l>
                     <l>Și limba șarpelui-nțeleaptă</l>
                     <l>Mi-a pus cu mâna sa cea dreaptă.</l>
                  </lg>
                  <lg>
                     <l>Apoi cu sulița de foc</l>
                     <l>El pieptul mi-a deschis pe loc</l>
                     <l>Și inima tremurătoare</l>
                     <l>Mi-a scos cu mâna grăbitoare,</l>
                     <l>În locul ei cu repejune</l>
                     <l>Mi-a pus un arzător cărbune.</l>
                  </lg>
                  <lg>
                     <l>Ca mort eram eu în pustie</l>
                     <l>Și-un glas de sus strigat-a mie:</l>
                     <l>„Proroace, scoală, vezi ș-auzi,</l>
                     <l>Cunoaște voia mea cea sfântă</l>
                     <l>Și-n mintea celor orbi și muți</l>
                     <l>Cuvântul tău de foc împlântă!”</l>
                  </lg>
                  <trailer>Decembrie 1911</trailer>
               </div>
               <div type="div3">
                  <head>Nădejdea</head>
                  <subtitle>de Konstantin Batiușkov</subtitle>
                  <lg>
                     <l>Tu, duhul meu, credință vie,</l>
                     <l>Îmbărbătează-te-n răbdare:</l>
                     <l>Din ceruri totdeauna ție</l>
                     <l>Ți-au fost lumină și-alinare.</l>
                  </lg>
                  <lg>
                     <l>Din mâna morții a Cui mână</l>
                     <l>M-a mântuit, mi-a dat viață</l>
                     <l>Și inima, de ură plină</l>
                     <l>Mi-a liniștit-o cu blândeță?</l>
                  </lg>
                  <lg>
                     <l>A cui putere mă-nfrățește</l>
                     <l>În chinuri și în patimi grele,</l>
                     <l>Și cine pacea îmi păzește</l>
                     <l>Și curăția minții mele?</l>
                  </lg>
                  <lg>
                     <l>Din tinerețe cine-mi vede</l>
                     <l>Durerea mea în piept cuprinsă,</l>
                     <l>Și cine arzătoarea sete</l>
                     <l>Îmi stinge de păcat aprinsă?</l>
                  </lg>
                  <lg>
                     <l>Din Ziditor s-acestea toate,</l>
                     <l>Însuflețiri înalte, sfinte,</l>
                     <l>Gândiri fără amar, curate,</l>
                     <l>Tot El în suflet îmi aprinde.</l>
                  </lg>
                  <lg>
                     <l>Dar cea mai bună dăruire</l>
                     <l>A Domnului îi vecinicie;</l>
                     <l>Când oare sfânta fericire</l>
                     <l>Mi-a da dorita bucurie?</l>
                  </lg>
                  <lg>
                     <l>Când fără haină pământească,</l>
                     <l>Lăsată jos, voi fi-nnoit.</l>
                     <l>Și-n cerul Domnului suit</l>
                     <l>Gusta-voi liniștea cerească.</l>
                  </lg>
                  <trailer>Decembrie 1911</trailer>
               </div>
               <div type="div3">
                  <head>Trimite-i, Doamne, bucurie </head>
                  <subtitle>de Fiodor Ivanovici Tiutcev</subtitle>
                  <subtitle>Decembrie 1911</subtitle>
                  <lg>
                     <l>Trimite-i, Doamne, bucurie</l>
                     <l>Acelui ce-n arsura verii</l>
                     <l>Robit de-adâncă sărăcie</l>
                     <l>Străbate târgurile țării.</l>
                  </lg>
                  <lg>
                     <l>Acelui ce din întâmplare</l>
                     <l>Privește umbrele grădinii,</l>
                     <l>Verdeața văilor în zare</l>
                     <l>În strălucirile luminii.</l>
                  </lg>
                  <lg>
                     <l>Căci nu pentru a lui primire</l>
                     <l>Umbroșii pomi-n verdeață cresc,</l>
                     <l>Nici pentru a lui răcorire</l>
                     <l>Cișmelele în sus țâșnesc.</l>
                  </lg>
                  <lg>
                     <l>Peșteri frumoase, ca prin ceață,</l>
                     <l>Privirea lui degrabă vede,</l>
                     <l>Și rouratica verdeață</l>
                     <l>Nu-i curmă arzătoarea sete.</l>
                  </lg>
                  <lg>
                     <l>Trimite-i, Doamne, bucurie</l>
                     <l>Acelui care calea vieții</l>
                     <l>Și-o trece-n boală, sărăcie,</l>
                     <l>Robit de vrajba răutății.</l>
                  </lg>
               </div>
               <div type="div3" rend="P42">
                  <head>Din psalmul al XIV-lea</head>
                  <subtitle>de Nikolai Iazâkov </subtitle>
                  <lg>
                     <l>Cui, Doamne, i-i făgăduită</l>
                     <l>Înălțimea muntelui Tău sfânt?</l>
                     <l>A cărui inimă-i cinstită</l>
                     <l>Dorințele curate-i sânt</l>
                     <l>Și care faptele cu banul</l>
                     <l>Nu și-au vândut, n-au cântărit,</l>
                     <l>Ce nu și-au clevetit dușmanul,</l>
                     <l>Pe frate n-au obijduit...</l>
                     <l>Dar care cu credință vie,</l>
                     <l>Cu cugetul neîngrelat</l>
                     <l>Ți-aduce-nchinăciune Ție</l>
                     <l>'Naintea Ta, drept și curat.</l>
                     <l>Și sfânt, o Doamne, Ți-i alesul:</l>
                     <l>De va ieși-n război cu arme</l>
                     <l>Doritul cerului, trimesul</l>
                     <l>Putea-va uriași să sfarme;</l>
                     <l> De-i împărat, a lui noroade</l>
                     <l>Și prin oraș și pe la țară,</l>
                     <l>Dori-vor adevăr, dreptate,</l>
                     <l>Sorbi-vor aur din ogoare...</l>
                     <l>De va lua timpanu-n mâine,</l>
                     <l>Minuni va face-a Sa cântare</l>
                     <l>Și îndreptându-se spre Tine</l>
                     <l>Nu se va pierde în uitare.</l>
                  </lg>
                  <trailer>Ianuarie 1912</trailer>
               </div>
               <div type="div3">
                  <head>Aduceri aminte </head>
                  <subtitle>de Alexandr Pușkin</subtitle>
                  <lg>
                     <l>Când glasul zilei pentru noi toți se trece</l>
                     <l>Și amuțește orașul vorbitor,</l>
                     <l>În umbre albastre-n pace rece</l>
                     <l>Adoarme ostenitul muncitor,</l>
                     <l>Atunci încep în pașnica tăcere</l>
                     <l>A mea chinuitoare priveghere,</l>
                     <l>Căci noaptea arde-n mine vie</l>
                     <l>Mustrarea cugetului meu;</l>
                     <l>Îmi fierbe mintea mea cea slabă și învie</l>
                     <l>Un roi de gânduri negru, greu...</l>
                     <l>Aducerea aminte-mi desfășoară</l>
                     <l>Tot zapisul urâtei vieții mele,</l>
                     <l>Citindu-l cu necaz și pocăințe grele,</l>
                     <l>Eu tremur blestemând viața mea amară</l>
                     <l>Și plâng amar ș-amar mă jeluiesc,</l>
                     <l>Dar zapisul cel jalnic tot nu-l mai nimicesc.</l>
                  </lg>
                  <trailer>Ianuarie 1912</trailer>
               </div>
               <div type="div3">
                  <head>Către copii</head>
                  <subtitle>de Alexei Homeakov </subtitle>
                  <lg>
                     <l>Se întâmpla în ceas de noapte,</l>
                     <l>Când tac a zilei vorbe, șoapte,</l>
                     <l>Veneam copii și vă priveam,</l>
                     <l>Cu sfânta cruce vă-nsemnam</l>
                     <l>Și mila Domnului chemam</l>
                     <l>Asupra capetelor voastre.</l>
                  </lg>
                  <lg>
                     <l>Păzeam a voastră liniștire</l>
                     <l>'Mi înseninam a mea gândire,</l>
                     <l>Privind cât de curați sunteți,</l>
                     <l>Ce suflete senine voi aveți,</l>
                     <l>Și vă doream, fetiți, băieți,</l>
                     <l>Senine zile viitoare...</l>
                  </lg>
                  <lg>
                     <l>Acuma vin — nu văd viață,</l>
                     <l>Candela nu mai luminează,</l>
                     <l>Pe pat nu vă mai văd dormind,</l>
                     <l>Mai mult nu pot să vă cuprind,</l>
                     <l>V-a risipit al vieții vânt —</l>
                     <l>Ce mare dor, ce mare jale!</l>
                  </lg>
                  <trailer>Ianuarie 1912</trailer>
               </div>
               <div type="div3">
                  <head>Cuvintele credinței</head>
                  <subtitle>de Friedrich Schiller </subtitle>
                  <lg>
                     <l>Eu știu trei cuvinte — și rostul li-i sfânt</l>
                     <l>Trec ele din gură în gură,</l>
                     <l>Nici răul, nici jalea acestui pământ</l>
                     <l>Sfințenia lor nu le fură;</l>
                     <l> Și cel ce în ele mai mult n-a crezut,</l>
                     <l>Credința și cinstea de mult și-a vândut.</l>
                  </lg>
                  <lg>
                     <l>
                        <hi rend="italic">Voința ni-i slobodă,</hi> — așa ne-a zidit</l>
                     <l>Cel sfânt, — și în neagra robie,</l>
                     <l>Și cel ce dreptatea pe lumea-a iubit</l>
                     <l>Aceasta prea bine o știe.</l>
                     <l>De vrei să-l urmezi — apoi fugi de păcat</l>
                     <l>Și sufletul tău îl păstrează curat.</l>
                  </lg>
                  <lg>
                     <l>Dreptatea pe lume nu-i sunet deșert,</l>
                     <l>Își are ea rost în viață:</l>
                     <l>Cei drepți și-n robie norocul nu-și pierd,</l>
                     <l>Viața așa ne învață.</l>
                     <l>Acest adevăr pentru noi îi ascuns,</l>
                     <l>Dar pruncii cei mici mai demult l-au pătruns.</l>
                  </lg>
                  <lg>
                     <l>Căci Unu îi Domnul — Preasfântă voință</l>
                     <l>În toate voințele noastre,</l>
                     <l>Și una-i în toate Preasfânta Ființă</l>
                     <l>Mai sus de-nălțările-albastre;</l>
                     <l>Pe rând trec schimbările-n vecinic lanțuh,</l>
                     <l>Același rămâne în veci Sfântul Duh.</l>
                  </lg>
                  <lg>
                     <l>Păziți trei cuvinte, și rostul lor sfânt</l>
                     <l>Îl treceți din gură în gură,</l>
                     <l>Căci răul și jalea acestui pământ</l>
                     <l>Sfințenia lor nu le fură,</l>
                     <l>Și cel ce-n sfințenia lor a crezut</l>
                     <l>Credința și cinstea nu și-a pierdut.</l>
                  </lg>
                  <trailer>Februarie 1912</trailer>
               </div>
               <div type="div3">
                  <head>Cina cea de taină</head>
                  <subtitle>de  IKP</subtitle>
                  <lg>
                     <l>La cina Sa Hristos ședea</l>
                     <l>De ucenici înconjurat,</l>
                     <l>Și greaua soartă prevedea</l>
                     <l>Ce avea degrabă de răbdat...</l>
                     <l>Adâncă liniște și pace</l>
                     <l>În taina Lui netulburată;</l>
                     <l>Orașul și Sinodul tace...</l>
                     <l>Cu jertfa Lui nevinovată</l>
                     <l>La masa serii de iertare</l>
                     <l>Era ființa vânzătoare</l>
                     <l>A Iudei. Cu privire blândă,</l>
                     <l>Cu aceeași bunătate sfântă</l>
                     <l>Hristos la dânsul căuta,</l>
                     <l>Știind că I-au gătit paharul</l>
                     <l>De chinuri și cu sânge-n două,</l>
                     <l>Îi scaldă buzele-n amarul</l>
                     <l>Durerii pentru lumea nouă...</l>
                     <l>Adâncă scârbă-L săgeta...</l>
                     <l>Și mila pentru vânzător,</l>
                     <l>Și pentru groaznica Lui soartă.</l>
                     <l>A blândului Mântuitor</l>
                     <l>Priviri de foc făcea să ardă...</l>
                     <l>Era atunci frumos nespus</l>
                     <l>Mântuitorul Iisus,</l>
                     <l>Când fruntea Sa în jos plecând,</l>
                     <l>A zis încet, c-un tainic gând</l>
                     <l>El proroceștile cuvinte:</l>
                     <l>„De-aicea unul Mă va vinde.”</l>
                     <l>Din răsăritul ce ardea</l>
                     <l>Venea întunecimea serii...</l>
                     <l>Cu ucenicii săi ședea</l>
                     <l>În pacea sfântă a cămării</l>
                     <l>Din muntele Sion — Hristos.</l>
                     <l> Mâhnit, cu glasul tânguios,</l>
                     <l>Rostea amara prorocire:</l>
                     <l>„Sionul nu se va aprinde</l>
                     <l>De arderea luminii vie</l>
                     <l>A dimineții luminoase,</l>
                     <l>Cu mâna sa cea păcătoasă</l>
                     <l>Un ucenic de-ai Mei M-a vinde!”</l>
                     <l>Și toți de scârbă s-au umplut</l>
                     <l>De-acest cuvânt dumnezeiesc,</l>
                     <l>Și toți pe rând a ști au vrut</l>
                     <l>Pe vânzătorul mișelesc.</l>
                     <l>Și mințile s-au tulburat</l>
                     <l>Și toți pe rând au întrebat,</l>
                     <l>Cu frică și cu tremurare:</l>
                     <l>„Nu eu? Nu eu, Doamne, oare?”</l>
                     <l>Și cu privirea Lui adâncă</l>
                     <l>Hristos a zis în mare tângă:</l>
                     <l>„Necazul omului se șterge</l>
                     <l>Acum și Fiul Omenirii</l>
                     <l>La chinul patimilor merge,</l>
                     <l>La suferința răstignirii.</l>
                     <l>Vândut va fi El, dar amar</l>
                     <l>Acelui om ce îl va vinde!”</l>
                     <l>Privind atunci, ca un tâlhar,</l>
                     <l>Trăsnit de-a Domnului cuvinte,</l>
                     <l>Și-ntr-ale inimii adâncuri</l>
                     <l>Neliniștit, Iuda-ntreabă,</l>
                     <l>Cu frica inimii lui roabă</l>
                     <l>Pe Învățător și Dumnezeu:</l>
                     <l>„Ce, nu Te voi vinde, Doamne, eu?”</l>
                  </lg>
                  <lg>
                     <l>Și i-a răspuns: „Ai zis tu singur!”</l>
                  </lg>
                  <trailer>Martie 1912</trailer>
               </div>
               <div type="div3">
                  <head>Pe Varava ori pe Hristos?</head>
                  <subtitle>de M. Vatson </subtitle>
                  <lg>
                     <l>Lucea Ierusalimul, scăldat în focul mare</l>
                     <l>Al razelor de seară într-a lor fierbințeală</l>
                     <l>Și râuri de lumină de aur, ca o mare</l>
                     <l>Se revărsau din ceruri, spoind cu aureală</l>
                     <l>Zidirile înalte și verzile grădini,</l>
                     <l>A căror cărturarii bogați erau stăpâni.</l>
                     <l/>
                     <l>Pe uliți prăfuite, arzând de asfințire,</l>
                     <l>Nu încăpea norodul cel mult și zgomotos,</l>
                     <l>Apusul roșiatic în marea de lucire</l>
                     <l>Înfierbânta și drumul cel aspru și pietros.</l>
                     <l>Era de nerăbdare mulțimea toată plină,</l>
                     <l>Umplea cu glasuri multe apunerea senină.</l>
                  </lg>
                  <lg>
                     <l>Cu îndoială mare Pilat-nainte-i vine:</l>
                     <l>„Pe cine? Pe Varava sau pe Hristos să-L las?”</l>
                     <l>Răspunsu-i-a un tunet — strigări de ură pline:</l>
                     <l>„Varava fie slobod, iar cel ce a rămas,</l>
                     <l>Cel ce-mpăratul nostru pe Sine se numește,</l>
                     <l>Pe-acest nazarinean tu ia și-L răstignește!”</l>
                  </lg>
                  <lg>
                     <l>Încununat cu spinii, sub uriașa cruce,</l>
                     <l>Nu-aude El blestemuri și strigăte viclene:</l>
                     <l>Privind la toți cu milă, la răstignit se duce</l>
                     <l>Iertând chinuitorii cei răi, izraeltenii,</l>
                     <l>Iar ei de prin ogradă, ascunși pe după chedri,</l>
                     <l>Ei fără rușinare azvârl într-însul pietre...</l>
                  </lg>
                  <lg>
                     <l>Dar iată și Varava. Cu cântece, cu tropot</l>
                     <l>Norodul îl urmează în groaznică orbire,</l>
                     <l>Slăvește și cinstește pe hoțul acum slobod,</l>
                     <l>Alesul său numindu-l și dându-i preamărire,</l>
                     <l>Ridică răutății altar în nebunie,</l>
                     <l> O-mbracă cu plăcere în fumuri de tămâie.</l>
                  </lg>
                  <trailer>Martie 1912</trailer>
               </div>
               <div type="div3">
                  <head>Iuda</head>
                  <subtitle>de Simion Nadson </subtitle>
                  <div type="div4">
                     <head>
                        <anchor xml:id="id_I2"/>I</head>
                     <lg>
                        <l>Hristos se roagă. Sânge cade</l>
                        <l>Din fruntea lui în picături</l>
                        <l>Pentru a lumii răutate,</l>
                        <l>A omului păcate, uri.</l>
                        <l>Dumnezeiasca-nsuflețire</l>
                        <l>Îi arde-n ochii Lui senini,</l>
                        <l>Și cu o jalnică zâmbire</l>
                        <l>El rabdă-a crucii chinuire,</l>
                        <l>Cununa aspră cea de spini.</l>
                        <l>Pe lângă cruce stau în roată</l>
                        <l>Mulțimi de oameni. Uneori</l>
                        <l>Întunecata, oarba gloată,</l>
                        <l>De râs bufnește mișcător,</l>
                        <l>Și nu pricepe, nu gândește,</l>
                        <l>Pe Cine îl obijduiește</l>
                        <l>Cu râsul batjocoritor,</l>
                        <l>Ce a făcut El, de la chin</l>
                        <l>Ca pe un rău L-a osândit?</l>
                        <l>Și ce vrăjmaș de ură plin</l>
                        <l>La Dumnezeu s-a îndârjit?</l>
                        <l>Cu-a dragostei învățătură</l>
                        <l>El blând, în lume a intrat,</l>
                        <l>A pătimit și s-a rugat;</l>
                        <l>Iar lumea în nespusă ură</l>
                        <l> Cu sângele Lui s-a pătat.</l>
                     </lg>
                  </div>
                  <div type="div4">
                     <head>
                        <anchor xml:id="id_II2"/>II</head>
                     <lg>
                        <l>Sfârșitu-s-a!</l>
                        <l>O noapte blândă</l>
                        <l>Ardea-n albastre înălțimi,</l>
                        <l>Ea lumina cetatea sfântă</l>
                        <l>Și largile împrejurimi.</l>
                        <l>Lumina lunii gânditoare</l>
                        <l>Când s-ascundea în nourași,</l>
                        <l>Când s-aprindea tremurătoare</l>
                        <l>Deasupra sfântului oraș.</l>
                        <l>Și a Golgothei. Jos în ceață,</l>
                        <l>Din munte târgul se vedea,</l>
                        <l>Iar sus, în pacea lor măreață,</l>
                        <l>Trei cruci înalte înnegrea:</l>
                        <l>Pe cele două... spânzurați</l>
                        <l>Se mai vedeau cei răstigniți,</l>
                        <l>Și slabi, la fețe-ngălbeniți,</l>
                        <l>Erau de lună luminați.</l>
                        <l>Iar pe-a treia nimeni nu-i.</l>
                        <l>Păzit de ucenicii Lui,</l>
                        <l>A fost Hristos luat ușor;</l>
                        <l>Cu mare jale îngropat</l>
                        <l>Și piatra gropii I-au udat</l>
                        <l>Cel de pe urmă plâns al lor...</l>
                     </lg>
                  </div>
                  <div type="div4">
                     <head>
                        <anchor xml:id="id_III"/>III</head>
                     <lg>
                        <l>A cui plânsoare tăinuită</l>
                        <l>Ascultă cea de mijloc cruce?</l>
                        <l>Ființa-aceasta necăjită</l>
                        <l>De unde soarta o aduce?</l>
                        <l>Nădăjduind la vindecare</l>
                        <l> Ea peste mări și peste țări</l>
                        <l>Venit-a, poate, ușurare</l>
                        <l>Să-i deie Cel trimis din cer?</l>
                        <l>Era de-acum cu rugăciune</l>
                        <l>'Naintea lui Hristos să cadă</l>
                        <l>Și iată, cu amărăciune,</l>
                        <l>Aude vestea minunată:</l>
                        <l>Cel ce a dragostei lumini</l>
                        <l>În rele inimi a aprins,</l>
                        <l>Stăpân, ce n-a știut stăpâni</l>
                        <l>Și toată jalea-n lume-a stins,</l>
                        <l>Sfârșitu-s-a batjocorit,</l>
                        <l>În chinuri grele necăjit...</l>
                        <l>Ori poate-un tainic ucenic</l>
                        <l>Plecându-și capul arzător</l>
                        <l>La cruce-și varsă al lui dor,</l>
                        <l>Plângând ca pruncușorul mic?</l>
                        <l>Un păcătos nepocăit</l>
                        <l>La cruce, poate, a venit,</l>
                        <l>Aici să-și verse pocăința?</l>
                        <l>Nu — îi Iuda. Nu dorința</l>
                        <l>De rugăciune l-a adus</l>
                        <l>La crucea Domnului Iisus:</l>
                        <l>A se ruga el nu putea</l>
                        <l>Cu firea ce-n păcat ardea;</l>
                        <l>A se ierta cu Trupul Sfânt</l>
                        <l>Nu i-a trecut prin negrul gând...</l>
                        <l>El singur sta nedumerit</l>
                        <l>Și nu știa de ce-a venit.</l>
                     </lg>
                  </div>
                  <div type="div4">
                     <head>
                        <anchor xml:id="id_IV"/>IV</head>
                     <lg>
                        <l>La chinuri grele osândit</l>
                        <l>Și de norod batjocorit,</l>
                        <l>Cu crucea când trecea Hristos,</l>
                        <l>Căzând sub lemnul greu și gros,</l>
                        <l> Ascuns Iuda l-a văzut</l>
                        <l>Și într-o clipă-a priceput</l>
                        <l>Pe Cine el, setos de bani,</l>
                        <l>Vândut-a la vicleni dușmani,</l>
                        <l>Și că iertare nu mai are</l>
                        <l>El la preasfânta judecare...</l>
                        <l>O frică-atunci neputincioasă</l>
                        <l>Intrat-a-n firea lui fricoasă...</l>
                        <l>După aceasta — noaptea toată</l>
                        <l>Închipuirea ațâțată</l>
                        <l>Pe cel vândut i-l arăta;</l>
                        <l>Degeaba Iuda căuta</l>
                        <l>Vedenia ca să alunge:</l>
                        <l>Doritul somn la el nu vine,</l>
                        <l>Și din lucirile senine</l>
                        <l>Hristos vederea îi împunge;</l>
                        <l>Degeaba ochii el închide,</l>
                        <l>Ca minții sale ostenite</l>
                        <l>Să-i deie pace. Luminos</l>
                        <l>I se arată lui Hristos.</l>
                     </lg>
                  </div>
                  <div type="div4">
                     <head>
                        <anchor xml:id="id_V"/>V</head>
                     <lg>
                        <l>Îl vede Iuda necăjit</l>
                        <l>Pentru preasfântul adevăr,</l>
                        <l>În greul chin, batjocorit</l>
                        <l>Pe Dumnezeu, venit din cer.</l>
                        <l>Îl vede într-a lui osândă</l>
                        <l>Pe Cel ce-a îndrăznit să-L vândă</l>
                        <l>Viclenilor judecători,</l>
                        <l>Și ochii Lui întrebători</l>
                        <l>Tot sufletul îi săgetează...</l>
                        <l>Iar fruntea îi încununează</l>
                        <l>Cununa aspră cea de spini,</l>
                        <l>În ochii Domnului senini.</l>
                        <l>Pe buze vede și citește</l>
                        <l> Iuda dreapta judecată;</l>
                        <l>Dreptatea sfântă, mâniată,</l>
                        <l>Iertare nu-i mai dăruiește...</l>
                        <l>„Vedere-amară, fugi departe,</l>
                        <l>Căci pieptul meu de muncă arde,</l>
                        <l>Măcar un ceas ori o clipire</l>
                        <l>Tu vezi: ființa vânzătoare</l>
                        <l>Îți scaldă Sfintele picioare</l>
                        <l>În lacrimi... Doamne miluiește</l>
                        <l>Și iartă... Vezi, necazu-mi crește</l>
                        <l>Cu clipa când Te uiți la mine...</l>
                        <l>O, nu mă chinui, stăpâne,</l>
                        <l>Și leapădă-mă, dă-mi odihnă,</l>
                        <l>Un ceas ori un minut de tihnă...</l>
                        <l>Tu vezi: vicleana sărutare</l>
                        <l>Îs gata-n vecinică plânsoare</l>
                        <l>Eu s-o înec... Numai oleacă</l>
                        <l>Să-mi fie inima săracă</l>
                        <l>În pace... Dă-mi să-mi uit durerea,</l>
                        <l>Măcar un pic de mângâiere</l>
                        <l>Să pot primi prin rugăciune...</l>
                        <l>Ești Dumnezeu... Dă-mi iertăciune!</l>
                        <l>. . . . . . . . . . . . . . . . . . . .</l>
                        <l>Iar eu? Eu am avut cruțare?</l>
                        <l>Nu! Nu pot să aștept iertare!”</l>
                     </lg>
                  </div>
                  <div type="div4">
                     <head>
                        <anchor xml:id="id_VI"/>VI</head>
                     <lg>
                        <l>„<hi rend="italic">Încotro să fug de negrul gând?</hi>
                        </l>
                        <l>Încotro să fug de pedepsire?</l>
                        <l>Îmi fierbe mintea mea arzând</l>
                        <l>Și sufletul de pătimire.</l>
                        <l>În pacea nopții luminoase,</l>
                        <l>În nemișcarea Lui tăcută</l>
                        <l>Hristos în chinuri sângeroase</l>
                        <l>'Mi trimite-a Lui mustrare mută”...</l>
                        <l> Iar primprejur o noapte blândă</l>
                        <l>Primăvăratică, cu ceață,</l>
                        <l>S-a liniștit cetatea sfântă</l>
                        <l>În frumusețea ei măreață.</l>
                        <l>Lumina lunii gânditoare</l>
                        <l>Se varsă lin, tremurătoare...</l>
                        <l>Și doarme muntele Sion</l>
                        <l>Și râul argintiu Chedron.</l>
                     </lg>
                  </div>
                  <div type="div4">
                     <head>
                        <anchor xml:id="id_VII"/>VII</head>
                     <lg>
                        <l>Fugi, vânzătorule, de oameni,</l>
                        <l>Tu strângi acum ce-ai vrut să sameni!</l>
                        <l>Să știi de-acum că nu-i găsi</l>
                        <l>Tu nicăierea liniștire,</l>
                        <l>Și pentru aspra-ți pedepsire</l>
                        <l>Hristos în veci ți s-a ivi.</l>
                        <l>Fugi de această cruce sfântă,</l>
                        <l>Cu sărutare n-o spurca,</l>
                        <l>Cu-a lui Hristos Ființă blândă</l>
                        <l>În veci nu te vei împăca...</l>
                        <l>. . . . . . . . . . . . . . . . .</l>
                        <l>Și a fugit...</l>
                        <l>. . . . . . . . . . . . . . . . .</l>
                     </lg>
                  </div>
                  <div type="div4">
                     <head>
                        <anchor xml:id="id_VIII"/>VIII</head>
                     <lg>
                        <l>În depărtare,</l>
                        <l>A zilei zori frumosul soare,</l>
                        <l>Ca un foc mare, a aprins,</l>
                        <l>Și zorile în revărsare</l>
                        <l>În străluciri luminătoare</l>
                        <l>Chedronul repede-a cuprins...</l>
                        <l>Toate-au învis... Cu-a ei verdeață</l>
                        <l>Ascunsă-n fumuria ceață,</l>
                        <l> Pădurea ne-ncetat grăiește...</l>
                        <l>Și-n adâncimea-ntunecoasă,</l>
                        <l>În umbra ramurii frunzoasă,</l>
                        <l>Un pârăiaș de-argint vuiește...</l>
                        <l>Unde nu vezi luciri de soare,</l>
                        <l>Lumina lui strălucitoare,</l>
                        <l>Pe creangă-un trup e spânzurat;</l>
                        <l>Copacul ramurile-ntinde</l>
                        <l>Deasupra celui ce-a lăsat</l>
                        <l>Viața, — parcă îl cuprinde.</l>
                        <l>Este Iuda. A pierit</l>
                        <l>În pătimiri nesuferite</l>
                        <l>Și nimenea nu l-a jelit</l>
                        <l>Cu plânsul inimii zdrobite;</l>
                        <l>Căci vânzătorul nici n-a vrut</l>
                        <l>Jelinți cu sufletul pierdut.</l>
                        <l>Dar până-n cel din urmă ceas</l>
                        <l>Vedenia lui cea de groază</l>
                        <l>Nu-l lepăda, al lui necaz</l>
                        <l>Mărind în noapte luminoasă;</l>
                        <l>Hristos, ca viu, -nainte-i sta</l>
                        <l>Și cu mustrare căuta</l>
                        <l>La el. Preasfânta judecată</l>
                        <l>Era în ochii Lui senini,</l>
                        <l>Iară pe fruntea-nsângerată,</l>
                        <l>Cununa aspră cea de spini.</l>
                     </lg>
                     <trailer>Martie 1912</trailer>
                  </div>
               </div>
               <div type="div3">
                  <head>Hristos au înviat</head>
                  <subtitle>de V. Ivanov </subtitle>
                  <lg>
                     <l>Hristos au înviat! Au înviat Hristos!</l>
                     <l>Prin moarte, moartea au călcat;</l>
                     <l> Cel ce pe-acest pământ scârbos</l>
                     <l>Cu răul duh au tot luptat,</l>
                     <l>Pe dânsul tot l-au biruit</l>
                     <l>Și crucea dragostei au dus,</l>
                     <l>Din moarte-acela au ieșit,</l>
                     <l>Ș-au înviat cu Iisus.</l>
                     <l>Martie 1912</l>
                  </lg>
               </div>
               <div type="div3">
                  <head>Fecioara din Nazaret</head>
                  <subtitle>de Apollon Maikov </subtitle>
                  <lg>
                     <l> Leagănul ei l-au umbrit</l>
                     <l>Ale Palestinei ramuri,</l>
                     <l>În Sion a strălucit</l>
                     <l>Cea Slăvită-acum de neamuri.</l>
                  </lg>
                  <lg>
                     <l>Crinii albi, ai Idumeii</l>
                     <l>Puși au fost să-i înflorească,</l>
                     <l>Și porumbul Iudeii</l>
                     <l>Cu aripa s-o păzească.</l>
                  </lg>
                  <lg>
                     <l>Presimțiri de soarta sfântă,</l>
                     <l>De cereasca proslăvire</l>
                     <l>A avut Fecioara blândă</l>
                     <l>Și-a primit-o cu smerire.</l>
                  </lg>
                  <trailer> Martie 1912</trailer>
               </div>
               <div type="div3">
                  <head>Hristos au înviat</head>
                  <subtitle>de  A. Fet</subtitle>
                  <lg>
                     <l>În cântecele învierii</l>
                     <l>Și-a clopotelor răsunare</l>
                     <l>Ne vine ziua primăverii</l>
                     <l>Din alte țări, din depărtare...</l>
                  </lg>
                  <lg>
                     <l>Pădurea neagră înfrunzește,</l>
                     <l>Negreața cu încetul pierde,</l>
                     <l>Albastru, cerul strălucește</l>
                     <l>Deasupra frumuseții verde...</l>
                  </lg>
                  <lg>
                     <l>Soasnele înverzitoare</l>
                     <l>Stau frumos împodobite,</l>
                     <l>Smoala lor mirositoare</l>
                     <l>Curge-n lacrimi strălucite.</l>
                  </lg>
                  <lg>
                     <l>Astăzi în grădina noastră</l>
                     <l>Am zărit: s-au sărutat</l>
                     <l>Un fluture c-o floare-albastră,</l>
                     <l>Zicând: „Hristos au înviat”.</l>
                  </lg>
                  <trailer>Aprilie 1912</trailer>
               </div>
               <div type="div3">
                  <head>Hristos și Samariteana</head>
                  <subtitle>de O. Ciumina </subtitle>
                  <lg>
                     <l>Ostenit, la fântâna lui Iacov, Hristos</l>
                     <l>La răcoare puțin se oprise;</l>
                     <l>Și pe când hodinea-nfierbântat și setos</l>
                     <l>Samariteana la apă venise.</l>
                     <l>Băutură-au cerut Fiul Cel Omenesc.</l>
                     <l> I-a fost mare femeii mirarea:</l>
                     <l>„Cum așa? — a răspuns — în ce ură trăiesc</l>
                     <l>Samaritenii cu voi?! Nici se văd, nici grăiesc,</l>
                     <l>Și Tu ceri, ca să-ți sting însetarea!”</l>
                  </lg>
                  <lg>
                     <l>Samaritenei așa i-au vorbit Iisus:</l>
                     <l>„Când ai ști Cine-ți stă înainte</l>
                     <l>După apa cea vie dor mare, nespus</l>
                     <l>În pieptul tău însetat s-ar aprinde”.</l>
                     <l>„Cum ai scoate-o atunci din adâncul pietros</l>
                     <l>A strămoșului sfintei fântâne?”</l>
                     <l>Samariteana așa a-ntrebat pe Hristos:</l>
                     <l>„Văd că n-ai nici un vas pe la Tine.</l>
                     <l>Au mai mare Tu ești decât sfântul strămoș,</l>
                     <l>Ce ne-a dat-o pe veci moștenire?</l>
                     <l>În vremi vechi, păscând turma-ntr-acești munți stâncoși,</l>
                     <l>El aicea găsea hodinire”.</l>
                  </lg>
                  <lg>
                     <l>Și Hristos i-au răpuns: „Cel ce apă va bea</l>
                     <l>Din fântână, — acela-nseta-va,</l>
                     <l>Pe când umbră de sete nu poate avea</l>
                     <l>Cel ce apa mea vie gusta-va,</l>
                     <l>Căci apa vieții în curgerea ei</l>
                     <l>Păcatele toate le spală,</l>
                     <l>Prin ea înnoiți; păcătoșii cei răi</l>
                     <l>Din moarte spre viață se scoală”.</l>
                  </lg>
                  <trailer>Aprilie 1912</trailer>
               </div>
               <div type="div3">
                  <head>Învierea</head>
                  <subtitle>de Valeri Briusov </subtitle>
                  <lg>
                     <l>Trecut-a sâmbăta-n mâhnire,</l>
                     <l>Și noua zi în cer lucește;</l>
                     <l> Pe Domnul său cu tânguire</l>
                     <l>L-așteaptă turma și scârbește.</l>
                  </lg>
                  <lg>
                     <l>„Ca scăpărarea de lumină</l>
                     <l>Eu voi veni la judecată!”</l>
                     <l>A zis El, și acuma iată</l>
                     <l>I-i mut mormântul în grădină!</l>
                  </lg>
                  <lg>
                     <l>Dar sufletul Mariei crede</l>
                     <l>Și dragostea îi este mare;</l>
                     <l>Ea adevărul îl prevede,</l>
                     <l>Luptând cu-ntâia necrezare.</l>
                  </lg>
                  <lg>
                     <l>Miresme strânge și aduce</l>
                     <l>Ea la mormânt: într-însul — nime...</l>
                     <l>S-aude: „Cel murit pe cruce</l>
                     <l>A fost furat de jidovime!”</l>
                  </lg>
                  <lg>
                     <l>Atunci, amarul ca să-i stingă,</l>
                     <l>I se arată Iisus;</l>
                     <l>Dar nu-L cunoaște și cu tângă</l>
                     <l>L-a întrebat: „Nu tu L-ai dus?”</l>
                  </lg>
                  <lg>
                     <l>Și-ndată El durerea-i stinge</l>
                     <l>Cu vorbele, de taină pline:</l>
                     <l>„Sunt Eu, Marie, nu mai plânge</l>
                     <l>Și nu te-atinge-acum de Mine!”</l>
                  </lg>
                  <trailer>Aprilie 1912</trailer>
               </div>
               <div type="div3">
                  <head>Viața</head>
                  <subtitle>de Kliușnikov</subtitle>
                  <lg>
                     <l>Frumoasă nestatornicie,</l>
                     <l>Viață, pentru ce-mi ești dată?</l>
                     <l> Mintea-mi tace, simțul știe:</l>
                     <l>Viața-i pentru viață dată.</l>
                  </lg>
                  <lg>
                     <l>Frumoase-s toate-n lumea mare,</l>
                     <l>Căci ziditoru-n ea s-ascunde,</l>
                     <l>Dar prin simțiri și prin cântare</l>
                     <l>Lumina feței Lui pătrunde.</l>
                  </lg>
                  <lg>
                     <l>Pe Dânsul a-L afla-n zidire</l>
                     <l>Ca-n carte voia a-i citi</l>
                     <l>Aceasta-i a vieții menire:</l>
                     <l>În Dumnezeu a viețui.</l>
                  </lg>
                  <trailer>Mai 1912</trailer>
               </div>
               <div type="div3">
                  <head>Cuvântul lui Dumnezeu</head>
                  <subtitle>de Selezniov </subtitle>
                  <lg>
                     <l>Când patima te necăjește,</l>
                     <l>Ori te doboară-o răutate,</l>
                     <l>Atuncea, în singurătate,</l>
                     <l>Spre rugăciune te grăbește.</l>
                     <l/>
                     <l>Ia și citește Sfânta Carte,</l>
                     <l>Cuvintele de mântuire,</l>
                     <l>Și tânguirea ce te arde</l>
                     <l>Ți se va pierde-n liniștire.</l>
                  </lg>
                  <lg>
                     <l>Dumnezeiasca-nvățătură</l>
                     <l>În cartea aceasta-i oglindită:</l>
                     <l>A fost a Domnului Scriptură,</l>
                     <l>De Duhul Sfânt însuflețită.</l>
                  </lg>
                  <lg>
                     <l>Când prin furtunile vieții</l>
                     <l>Către sfârșit vei scăpăta,</l>
                     <l> În anii grei ai bătrâneții</l>
                     <l>Tu orice carte-i lepăda,</l>
                  </lg>
                  <lg>
                     <l>Atunci numai aici găsi-vei</l>
                     <l>Ce nicăierea n-ai găsit.</l>
                     <l>Cu Dumnezeu atunci vorbi-vei</l>
                     <l>Și-n cer vei trece nesimțit.</l>
                  </lg>
                  <trailer>Mai 1912</trailer>
               </div>
               <div type="div3">
                  <head>Când trece vântișorul</head>
                  <subtitle>de Mihail Lermontov </subtitle>
                  <lg>
                     <l>Când trece vântișorul prin auritul grâu,</l>
                     <l>Și-și leagănă verdeața pădurea răcoroasă,</l>
                     <l>Din umbra dulce-a frunzei sub cerul albăstriu</l>
                     <l>Voios îmi râde pruna cea dulce și gustoasă.</l>
                  </lg>
                  <lg>
                     <l>Ori când de sub o tufă, în dulcea primăvară,</l>
                     <l>În ceasul dimineții, în rumeneala serii</l>
                     <l>Prietenos privește frumoasa lăcrimioară,</l>
                     <l>Argintul viu scăldându-și în roua primăverii.</l>
                  </lg>
                  <lg>
                     <l>Când pârăiașul rece, scurgându-se prin vale,</l>
                     <l>Șoptind, mă acufundă în visuri și uitare,</l>
                     <l>Povești îmi povestește de pacea țării sale</l>
                     <l>De unde el pornește, cântând fără-ncetare.</l>
                  </lg>
                  <lg>
                     <l>Atunci mai încetează a mea neliniștire,</l>
                     <l>Speriată grija zboară din bietul piept al meu,</l>
                     <l>Atunci pricep că este în lume fericire,</l>
                     <l>Iar sus în cer albastru îl văd pe Dumnezeu.</l>
                  </lg>
                  <trailer>Mai 1912</trailer>
               </div>
               <div type="div3">
                  <head>Mântuitorul</head>
                  <subtitle>Traducere de Alexei Mateevici — Mai 1912</subtitle>
                  <lg>
                     <l>De sfântă dragoste arzând,</l>
                     <l>Smerire El a învățat</l>
                     <l>Și legea lui Moisei curmând,</l>
                     <l>El legea dragostei a dat.</l>
                     <l>Nu rabdă rău El și mânie,</l>
                     <l>El pacea propovăduiește,</l>
                     <l>Și pentru orice avănie</l>
                     <l>Numai cu bine răsplătește.</l>
                     <l>Puterea Lui nu-i pământească:</l>
                     <l>Le dă El orbilor privire,</l>
                     <l>Și bolnavilor izbăvire</l>
                     <l>În slava Sa dumnezeiască.</l>
                     <l>Mărturisire El nu cere,</l>
                     <l>Căci știe orice cugetare,</l>
                     <l>Privirea Lui ispititoare</l>
                     <l>Pătrunde orișice durere;</l>
                     <l>El tot necazul vindecând</l>
                     <l>A fost atotmântuitor,</l>
                     <l>Dar mâna blândă întinzând</l>
                     <l>El n-au mai fost judecător.</l>
                     <l>Fiind de Dumnezeu ales,</l>
                     <l>Prin voia cerului trimes,</l>
                     <l>El Iordanul au trecut</l>
                     <l>Și fapte sfinte, minunate</l>
                     <l>Spre mântuirea de păcate</l>
                     <l>Aicea multe au făcut.</l>
                     <l>Acuma luminos, blajin</l>
                     <l>El iarăși trece-n astă parte,</l>
                     <l>Și ucenicii de departe</l>
                     <l>În urma Lui cu toții vin.</l>
                  </lg>
               </div>
               <div type="div3">
                  <head>Seara de vară </head>
                  <subtitle>de Ivan Nikitin</subtitle>
                  <lg>
                     <l>În cer albastru, răzlețiți</l>
                     <l>Se plimbă nouri auriți;</l>
                     <l>Pădurea învelită-n ceață</l>
                     <l>Se scaldă-n marea de roșață</l>
                     <l>Din asfințit. Și la răcoare</l>
                     <l>Se pleacă spicu-n dormitare,</l>
                     <l>in codri, — mare, înfocată —</l>
                     <l>S-arată luna. Și deodată</l>
                     <l>S-aprinde-a stelelor lucire.</l>
                     <l>Domnește pace, liniștire...</l>
                     <l>În suflet tainicele strune</l>
                     <l>Îmi cântă sfânta rugăciune.</l>
                  </lg>
                  <trailer>Iunie 1912</trailer>
               </div>
               <div type="div3">
                  <head>Hristos la Martha și Maria</head>
                  <subtitle>de O. Ciumi </subtitle>
                  <lg>
                     <l>Cu-ncetul asfințea frumoasa zi de vară,</l>
                     <l>Când au intrat Hristos în satul cunoscut.</l>
                     <l>Răcoarea se lăsa, și umbrele de seară</l>
                     <l>Albastre, în ograda Marthei au căzut.</l>
                     <l>Și prin văzduh cântarea, ciripitul</l>
                     <l>Au încetat, când a grăi au prins,</l>
                     <l>De parcă asculta și însuși asfințitul</l>
                     <l>Învățături cerești, în focul lui aprins...</l>
                     <l>Nespus de-nsuflețit era Învățătorul</l>
                     <l>Și plin de adevăr era al Lui cuvânt;</l>
                     <l>Maria nu putea de la Mântuitorul</l>
                     <l>Să-și ieie ochii ei, pe Dânsul ascultând,</l>
                     <l>Și inima-i ardea de dragostea cea sfântă,</l>
                     <l>Și alte lumi mărețe-i deschidea,</l>
                     <l>Privirea Lui cea iertătoare, blândă,</l>
                     <l>Ce dragostea în inimi aprindea.</l>
                     <l>Iar Martha, ce gândea la lucruri pământești,</l>
                     <l>A zis, apropiindu-se de Învățător:</l>
                     <l>„Trimite-mi soră-mea, să-mi fie de-ajutor”.</l>
                     <l>Dar a răspuns Hristos: „Tu, Marthă, te grijești</l>
                     <l>De multe, dar Maria de asta e departe,</l>
                     <l>Ea una și-a ales, dar cea mai bună parte</l>
                     <l> Îi este partea ei cea mai de trebuință,</l>
                     <l>Cu dânsa nu va ști necaz și suferință”.</l>
                  </lg>
                  <trailer>Iunie 1912</trailer>
               </div>
               <div type="div3">
                  <head>Sfântul Apostol Petru</head>
                  <subtitle>de S. Soloviov </subtitle>
                  <lg>
                     <l>La foc s-a așezat,</l>
                     <l>Ca să se încălzească;</l>
                     <l>Era afară frig.</l>
                     <l>Și gloata evreiască</l>
                     <l>Așa l-a întrebat:</l>
                     <l>„Dintr-înșii ești și tu,</l>
                     <l>Din ucenicii Lui?”</l>
                     <l>Și a răspuns el: „Nu”.</l>
                     <l>Era afară lună,</l>
                     <l>Și gerul era mare...</l>
                     <l>Dar iată prin ogradă</l>
                     <l>A păsării cântare</l>
                     <l>Prevestitoare sună.</l>
                     <l>Și ziua nu-i departe.</l>
                     <l>Dorm slugile-ostenite.</l>
                     <l>Și focul nu mai arde...</l>
                  </lg>
                  <lg>
                     <l>„Unde-i Iacov, Ioann</l>
                     <l>Și unde-s alții ucenici?”</l>
                     <l>El a ieșit. Măcar să strigi, —</l>
                     <l>Pustiu. Nici un galileean.</l>
                     <l>Și prorocirea lui Hristos</l>
                     <l>În gând îndată i-a venit,</l>
                     <l>Și-ndată el a izbucnit</l>
                     <l>Într-un plâns greu și tânguios.</l>
                  </lg>
                  <trailer>Iunie 1912</trailer>
               </div>
               <div type="div3">
                  <head>Rugăciune pentru pahar </head>
                  <subtitle>de Ivan Nikitin</subtitle>
                  <epigraph>„<hi rend="italic">Și mergând puțin au căzut pre fața sa, rugându-se și zicând: Părintele meu, de este cu putință, treacă de la mine paharul acesta; însă nu precum voi eu, ci precum tu” (Math., 26,39)</hi>
                  </epigraph>
                  <lg>
                     <l>S-aprinde apusul aurit</l>
                     <l>De-asupra Iudeii mute,</l>
                     <l>Și somnorosul amurgit</l>
                     <l>Își țese umbrele tăcute...</l>
                     <l>Arzând în focul asfințirii,</l>
                     <l>Stă înverzitul Eleon,</l>
                     <l>Scăldat în valul strălucirii</l>
                     <l>Cetatea muntelui Sion,</l>
                     <l>Mărețul Ierusalim,</l>
                     <l>Vederi deschide minunate:</l>
                     <l>Frumoasele lui clădituri</l>
                     <l>În felurite lăsături</l>
                     <l>Se văd pe coastă revărsate...</l>
                     <l>Colo — Gheval și Garizim,</l>
                     <l>Spre răsărit albastre ape</l>
                     <l>Ale Iordanului. Pe-aproape,</l>
                     <l>Tot văi adânci, ce dorm în ceață...</l>
                     <l>A mării moarte frumusață</l>
                     <l>În ceruri ca prin vis privește.</l>
                     <l>Spre asfințit, în depărtare,</l>
                     <l>Lucește mijlocia mare,</l>
                     <l>Și revărsarea nesfârșită</l>
                     <l>Lărgimea ei nemărginită</l>
                     <l>Pietrosul mal o îngrădește,</l>
                     <l>Îi întuneric și tăcere</l>
                     <l>Lumini în ceruri se aprind...</l>
                     <l> Încet s-arată luna plină</l>
                     <l>Și-a Ghethsimaniei grădină</l>
                     <l>O-mbracă în albastră haină.</l>
                     <l>Și într-a serii sfântă taină,</l>
                     <l>Uitând de orișice durere</l>
                     <l>Ai Dumnezeului — Cuvânt</l>
                     <l>Trei ucenici dorm. Somnul lor</l>
                     <l>Li-i liniștit, adânc, curat.</l>
                     <l>Dar somnul lumii tulburat:</l>
                     <l>Răni grele din vechime-o dor...</l>
                     <l>Rușinea fruntea îi pătează,</l>
                     <l>Blestemul cel greu, strămoșesc,</l>
                     <l>Din veac în veac o fulgerează,</l>
                     <l>Prin voia Tatălui ceresc,</l>
                     <l>Și numa-Învățătorul singur,</l>
                     <l>În pacea verzilor adâncuri</l>
                     <l>A Ghethsimaniei, nu doarme,</l>
                     <l>Fiind nevinovat, blajin,</l>
                     <l>Amarul scârbelor venin,</l>
                     <l>El bea blestemul ca să sfarme.</l>
                     <l>Pentru preasfântul adevăr</l>
                     <l>Golgotha, crucea o prevede,</l>
                     <l>Și cuiul ascuțit de fier</l>
                     <l>Prin trupul Său intrând îl vede.</l>
                     <l>Și tulburat de scârba morții,</l>
                     <l>De groznicia aspră-a sorții,</l>
                     <l>Se roagă-așa lui Dumnezeu:</l>
                     <l>„Părinte! Tânga mă apasă,</l>
                     <l>Puterea sufletului Meu</l>
                     <l>O soarbe ziua sângeroasă,</l>
                     <l>Eu știu — aceea zi veni-va</l>
                     <l>Și cu tâlharii pedepsiți</l>
                     <l>Feciorul Tău iubit muri-va,</l>
                     <l>Ca toți să fie izbăviți.</l>
                  </lg>
                  <lg>
                     <l>M-a blestema atunci mulțime,</l>
                     <l>Mi-a pune-n cap de spini cunună,</l>
                     <l> Pe când într-a cerului lărgime</l>
                     <l>Va plânge-nsângerata lună,</l>
                     <l>Batjocuri grele mi-or aduce,</l>
                     <l>Spurcând cu ele jertfa sfântă</l>
                     <l>Aceia căror de pe cruce</l>
                     <l>Le-ai da blagoslovire blândă,</l>
                     <l>Și cu un râs răutăcios</l>
                     <l>S-or îndârji ei la Hristos...</l>
                     <l>Părinte! Treacă-mă paharul</l>
                     <l>Acesta, care-mi dă amarul</l>
                     <l>În schimb pentru răscumpărare!</l>
                     <l>Dar dacă nu-i altă scăpare</l>
                     <l>Din blestemarea părintească</l>
                     <l>Decât prin greaua suferință</l>
                     <l>Rușinea crucii și prin chin, —</l>
                     <l>Atunci-naintea Ta închin</l>
                     <l>Voința mea cea omenească</l>
                     <l>Și-ascult preasfânta Ta voință!”</l>
                     <l>Sfârșit-au, și ușor pășind,</l>
                     <l>La ucenici încet s-au dus</l>
                     <l>Și i-au găsit încă dormind,</l>
                     <l>Mântuitorul Iisus.</l>
                  </lg>
                  <lg>
                     <l>„Sculați! le-a zis, venit-a ceasul,</l>
                     <l>Sculați din somn și vă rugați,</l>
                     <l>Ca voi ispita și necazul</l>
                     <l>Ușor în lături să le dați;</l>
                     <l>Credința tare să vă fie,</l>
                     <l>Ca și-n ispită să se ție!”</l>
                     <l>Au zis — și iar s-au depărtat</l>
                     <l>Unde-au mai plâns și s-au rugat.</l>
                     <l>Și de o nouă scârbă-aprins</l>
                     <l>A se ruga El iar a prins:</l>
                     <l>„Părinte! M-ai trimis în lume,</l>
                     <l>Spre slava sfântului Tău nume,</l>
                     <l>Dar lumea nu m-a mai primit;</l>
                     <l>Despre iubire i-am vorbit</l>
                     <l> Și nu m-a ascultat pe Mine.</l>
                     <l>Am fost al ei Vindecător</l>
                     <l>Și din nevoi Izbăvitor,</l>
                     <l>Dar n-au crezut că-s de la Tine.</l>
                     <l>Eu m-am rugat pentru vrăjmași</l>
                     <l>Și le-am adus cu Sine pace,</l>
                     <l>Dar a Sionului oraș</l>
                     <l>Dureri și chinuri Mie-mi face.</l>
                     <l>Pe morți eu din morminte-am scos,</l>
                     <l>Vestind că moartea îi călcată,</l>
                     <l>Și lumea oarbă pe Hristos</l>
                     <l>Îl trage-acum la judecată.</l>
                     <l>Părinte! Treacă-mă paharul</l>
                     <l>Acesta care-mi dă amarul</l>
                     <l>În schimb pentru răscumpărare!</l>
                     <l>Tu ești stăpânitor luminii</l>
                     <l>Și voia Ta sfârșire n-are,</l>
                     <l>Dar dacă crucea Mea și spinii,</l>
                     <l>Dar dacă sângele Meu sfânt,</l>
                     <l>Dreptatea Ta dumnezeiască</l>
                  </lg>
                  <lg>
                     <l>Cu viclenia omenească</l>
                     <l>Prin vrerea Ta vor împăca,</l>
                     <l>Atunci Eu binecuvântând</l>
                     <l>În crucea Mea mă voi urca!”</l>
                     <l>Și iarăși El, ușor pășind,</l>
                     <l>La ucenicii Săi s-au dus</l>
                     <l>Și iarăși i-au găsit dormind</l>
                     <l>Mântuitorul Iisus.</l>
                  </lg>
                  <lg>
                     <l>„Sculați! le-au zis, venit-a ceasul,</l>
                     <l>Sculați din somn și vă rugați,</l>
                     <l>Ca voi ispita și necazul</l>
                     <l>Ușor în lături să le dați;</l>
                     <l>Credința tare să vă fie,</l>
                     <l>Și-aproape-a slavei-mpărăție...</l>
                     <l>Și vine lupta sângeroasă,</l>
                     <l>Ce soarta lumii păcătoase</l>
                     <l> Va hotărî pe totdeauna”...</l>
                     <l>Tăcere. Prin grădină luna</l>
                     <l>Luciri de umbre împletește...</l>
                     <l>Și iarăși El se despărțește</l>
                     <l>De ucenici plin de mâhnire,</l>
                     <l>Și-ntr-a smochinilor umbrire,</l>
                     <l>Vărsând sudori fierbinți de sânge</l>
                     <l>Se roagă iar și iară plânge.</l>
                  </lg>
                  <lg>
                     <l>„Părinte-al Meu și Dumnezeu,</l>
                     <l>De greul scârbei eu mă-ntunec,</l>
                     <l>Ducând al omenirii rău,</l>
                     <l>Ca om în calea mea mă lunec,</l>
                     <l>Rușinea toată o ridic</l>
                     <l>Veninul vremilor trecute,</l>
                     <l>Tăria morții ca s-o stric</l>
                     <l>Spre slava firilor căzute.</l>
                     <l>Părinte Sfinte! Mă auzi,</l>
                     <l>Norodul tău îl mântuiește,</l>
                     <l>La chinuire mă-ntărește,</l>
                     <l>În fața celor orbi și muți,</l>
                     <l>Ș-atunci cu dragoste la moarte</l>
                     <l>Jertfi-voi inima ce-mi arde!”</l>
                     <l>Au zis — și mâinile în sus</l>
                     <l>Întins-a Domnul Iisus.</l>
                     <l>Și s-a făcut tot rugăciune...</l>
                     <l>Și foc în față îi ardea</l>
                     <l>Sudori de sânge aprindea...</l>
                     <l>Și iată-a Domnului minune!</l>
                     <l>Seninul cer a scăpărat</l>
                     <l>În străluciri nepământești,</l>
                     <l>Și-ndată drumul jos și-a dat</l>
                     <l>Un duh din firile cerești.</l>
                     <l>Era nespus de minunată</l>
                     <l>Privirea lui cea liniștită,</l>
                     <l>De-o sfântă pace luminată,</l>
                     <l>I-i fruntea lui însuflețită.</l>
                     <l> Și ca un soare de amiază,</l>
                     <l>Întreaga față scânteiază.</l>
                     <l>A stat lângă Învățător,</l>
                     <l>Și cu vorbiri cerești și blânde</l>
                     <l>La jertfa morții sale sfinte</l>
                     <l>L-a îndemmnat. Și rugător</l>
                     <l>Genunchii Săi ușor își pleacă</l>
                     <l>Și-n liniște, singurătate</l>
                     <l>Alături de Hristos se roagă.</l>
                     <l>Dorm toate pline de păcate;</l>
                     <l>În ceruri — o tăcere-adâncă,</l>
                     <l>Și numai singur duhul rău</l>
                     <l>Durerea nu poate să-și stingă,</l>
                     <l>El știe bine, Dumnezeu</l>
                     <l>Împărăția lui o curmă</l>
                     <l>Și o zdrobește fără urmă,</l>
                     <l>Căci, pentru lumea păcătoasă,</l>
                     <l>Hristos cununa cea spinoasă</l>
                     <l>Cu bucurie o primește.</l>
                     <l>Cu mintea sa fudulă, rece,</l>
                     <l>Acum el bine înțelege</l>
                     <l>De ce se roagă și scârbește</l>
                     <l>Hristos, ducându-se la chin,</l>
                     <l>Să guste crucea Sa și spinii;</l>
                     <l>Și plânge-al răului stăpân</l>
                     <l>De slava Domnului luminii.</l>
                     <l>Lucește luna. Sfântul înger,</l>
                     <l>Lăsând pământul cel de plângeri,</l>
                     <l>În cer prin nouri s-a grăbit,</l>
                     <l>Pe când puternic, întărit,</l>
                     <l>Hristos la ucenici s-au dus.</l>
                     <l>În clipa-aceasta minunată,</l>
                     <l>De o mărire negrăită,</l>
                     <l>Ce frumusețe-nsuflețită</l>
                     <l>Ardea în fața preacurată!</l>
                     <l>Mântuitorul Iisus</l>
                     <l>Deschis-au gura și au zis:</l>
                     <l> „Se împlinește ce-a fost scris</l>
                  </lg>
                  <lg>
                     <l>De cei-naintea Mea veniți:</l>
                     <l>S-aproape zilele durerii;</l>
                     <l>Sculați-vă și nu dormiți,</l>
                     <l>Venit-au clipele vânzării!”</l>
                     <l>Și-a Ghethsimaniei grădină</l>
                     <l>De suliți multe-a răsunat,</l>
                     <l>Și a făcliilor lumină</l>
                     <l>Pe vânzător l-a luminat.</l>
                  </lg>
                  <trailer>Aprilie 1913</trailer>
               </div>
               <div type="div3">
                  <head>Ioan Damaschin</head>
                  <subtitle>de Alexei Konstantinovici Tolstoi </subtitle>
                  <div type="div4">
                     <head>
                        <anchor xml:id="id_I3"/>I</head>
                     <lg>
                        <l>La slujba țării așezat</l>
                        <l>Și proslăvit e Damaschin;</l>
                        <l>Din toți slujbașii-n halifat</l>
                        <l>El, cel mai mare, e creștin;</l>
                        <l>Și cârmuirea din oraș</l>
                        <l>El cu haliful o-mpărțește,</l>
                        <l>Și-al stăpânirii lui părtaș</l>
                        <l>În toate cele-l sfătuiește...</l>
                        <l>Grădinile-i nemărginite</l>
                        <l>'I-mbracă curtea în verdeață</l>
                        <l>Și veșnic verzi și înflorite</l>
                        <l>Slobod mirosuri de dulceață;</l>
                        <l>Lucesc într-a luminii raze</l>
                        <l>Safirii mulți de pe pereți</l>
                        <l>Și-n valuri roșii-sângeroase</l>
                        <l> Rubinii stâlpilor măreți;</l>
                        <l>De-a soarelui fierbinte-arsură</l>
                        <l>Găsești odihnă ș-alinare</l>
                        <l>Sub a mătasei țesătură,</l>
                        <l>În umbra ei răcoritoare.</l>
                        <l>Și pretutindeni, zi și noapte,</l>
                        <l>Printre-a verdeții line șoapte</l>
                        <l>Și printre flori, ce îți zâmbesc,</l>
                        <l>Izvoare argintii țâșnesc...</l>
                        <l>Dar fuge liniștea departe</l>
                        <l>De Ioan căzut pe gânduri,</l>
                        <l>Și pieptul lui ca-n foc îi arde...</l>
                        <l>A nopții liniștite vânturi</l>
                        <l>Îl duc încet pe altă cale:</l>
                        <l>Ar vrea să fie în pustie,</l>
                        <l>Să cânte Domnului cu jale,</l>
                        <l>Uitând de-a curții bogăție,</l>
                        <l>Sau într-un codru singuratic</l>
                        <l>Al vieții fir să și-l petreacă</l>
                        <l>În pacea sfântă, pacea dragă,</l>
                        <l>Vecin cu lupul cel sălbatic...</l>
                        <l>* </l>
                        <l>Cuvântul lui măreț și falnic</l>
                        <l>Sunase tare deseori,</l>
                        <l>Lovind eresul cel prădalnic</l>
                        <l>Al răilor prigonitori,</l>
                        <l>Ce țara treierau bezmetici,</l>
                        <l>Bătându-și de icoane joc,</l>
                        <l>Scoțându-le de prin biserici</l>
                        <l>Ș-arzându-le pe loc în foc.</l>
                        <l>Și Ioan era vestit</l>
                        <l>De la Damasc la Țarigrad</l>
                        <l>De-nvățător neostenit,</l>
                        <l>Drept credincios înflăcărat...</l>
                        <l>Dar slava lumii nu-i priește:</l>
                        <l>O-ngândurare prea adâncă</l>
                        <l>Pe Ioan îl ține-n clește</l>
                        <l> Și-o scârbă mare îl mănâncă...</l>
                        <l>Așa simțindu-se, el intră</l>
                        <l>Odată-n curtea cea crăiască</l>
                        <l>Și-n fața boierimii mândră</l>
                        <l>Începe tânga să-și rostească:</l>
                        <l>— „Stăpâne, ascultă: a mea mărie,</l>
                        <l>Puterea mea nemărginită,</l>
                        <l>Nenumărata-mi bogăție</l>
                        <l>Mi s-au făcut nesuferite.</l>
                        <l>Alt dor, puternic fără seamă,</l>
                        <l>Demult născut în pieptul meu,</l>
                        <l>De-aici mă mână și mă cheamă:</l>
                        <l>Eu vreau să cânt lui Dumnezeu</l>
                        <l>În liniște, singurătate,</l>
                        <l>Căci răul veninos mă roade,</l>
                        <l>Pân-într-a inimii adâncuri,</l>
                        <l>Când șed în fruntea boierimii</l>
                        <l>Și mă simțesc pierdut și singur</l>
                        <l>În curtea judecătorimii;</l>
                        <l>Și alte glasuri mi s-aud</l>
                        <l>Atunci în zgomotoasa curte,</l>
                        <l>Și dorul lor mă face mut.</l>
                        <l>Urechea-mi face să asurde</l>
                        <l>La cârmuirea-ncredințată;</l>
                        <l>Chemarea lor neîncetată</l>
                        <l>Cu foc nestins gândirea-mi arde</l>
                        <l>Și-mi face pasul meu nemernic...</l>
                        <l>Dă-mi voie, craiule puternic,</l>
                        <l>Să plec din curtea ta departe”...</l>
                        <l>* </l>
                        <l>Și drept răspuns aude-ndată:</l>
                        <l>„Te bucură, iubită slugă,</l>
                        <l>Și fie-ți scârba vindecată;</l>
                        <l>Dorința ta, ce te usucă,</l>
                        <l>Nu fie veșnica dorință;</l>
                        <l>Ai proslăvit a mea crăie</l>
                        <l>Tu prin slujirea cu credință</l>
                        <l> Și-ai ridicat-o la mărire</l>
                        <l>Cu înțeleapta-ți cârmuire...</l>
                        <l>Cu-a noastră tare stăpânire</l>
                        <l>Să lupte-acum cine încearcă,</l>
                        <l>Și ce războinic îndrăznește</l>
                        <l>Hotarele să ni le șteargă?</l>
                        <l>Rămâi, te rog. Împărătește</l>
                        <l>Ți-oi răsplăti slujirea ta</l>
                        <l>Și-n străluciri necuvântate</l>
                        <l>Cu dragoste te voi scălda;</l>
                        <l>A-mpărăției jumătate</l>
                        <l>Ca să rămâi îți dăruiesc</l>
                        <l>Și negrăit te preamăresc”...</l>
                        <l>Dar Damaschin așa-i răspunde:</l>
                        <l>„Stăpâne! ești nespus de darnic,</l>
                        <l>Prin daruri ești vestit oriunde;</l>
                        <l>Dar te silești acum zadarnic</l>
                        <l>Cu darurile să mă ții,</l>
                        <l>Și în deșert îmi zici: „rămâi!”</l>
                        <l>Eu nu pot... Alte glasuri sună</l>
                        <l>În sufletu-mi, ce viu tresare;</l>
                        <l>Cu alte firi mă împreună</l>
                        <l>A inimii înflăcărare.</l>
                        <l>Chemarea mea-i Ființa sfântă,</l>
                        <l>Viața mea-i cerescul cântec,</l>
                        <l>Și dorul meu ce mă frământă,</l>
                        <l>Prin cântec numai pot să-l vindec.</l>
                        <l>Această lume nevăzută,</l>
                        <l>Ce în cântare ființează,</l>
                        <l>E veșnică, e nepierdută,</l>
                        <l>E de-o nespusă frumusețe,</l>
                        <l>Măreață și neschimbătoare,</l>
                        <l>De orice slavă mai înaltă,</l>
                        <l>Ca fulgerul scăpărătoare,</l>
                        <l>În străluciri cerești se scaldă.</l>
                        <l>Și-mpodobirea firii noastre</l>
                        <l>O are-n sine cu prisos:</l>
                        <l> Căci depărtările albastre,</l>
                        <l>Și valul mării cel spumos,</l>
                        <l>Și munții nalți, ce dorm în cețe,</l>
                        <l>Pământul, soarele și luna</l>
                        <l>Și toate stelele mărețe,</l>
                        <l>Cu însuși cerul fără fund —</l>
                     </lg>
                     <lg>
                        <l>Sunt numai slabe oglindiri,</l>
                        <l>Ce-n mintea omului pătrund, —</l>
                        <l>Sunt umbra veșnicei măriri...</l>
                        <l>Dar mintea unui cântăreț</l>
                        <l>Nu umbra, chipul ei îl vede,</l>
                        <l>Lucirea sfintei frumuseți,</l>
                        <l>Ce-n toată firea o prevede...</l>
                        <l>Și să mă crezi, mărite crai,</l>
                        <l>Această nevăzută lume</l>
                        <l>N-o dau pe-mpărătescul trai,</l>
                        <l>Și cel mai mare falnic nume,</l>
                        <l>Scânteia tainicului horn,</l>
                        <l>Ce chipul lumilor zidește</l>
                        <l>Și-n care firele se torn,</l>
                        <l>Acum în mintea mea lucește.</l>
                        <l>Simțirea inimii mă arde</l>
                        <l>Și-mi face pasul meu nemernic,</l>
                        <l>Dă-mi voie, craiule puternic,</l>
                        <l>Să plec din curtea ta departe!”</l>
                        <l>Și-a zis haliful: „Dorul tău</l>
                        <l>Îl înțeleg. Și iată-a noastră hotărâre:</l>
                        <l>Ioane, voie ai din târgul meu</l>
                        <l>Să pleci spre a chemării tale împlinire!”</l>
                        <l>* </l>
                        <l>Și curțile lui Damaschin</l>
                        <l>Rămas-au pradă a uitării,</l>
                        <l>Ș-averea marelui creștin</l>
                        <l>În oarba voie a-ntâmplării:</l>
                        <l>Haznaua lui nenumărată</l>
                        <l>Pe la săraci de mult îi dată;</l>
                        <l>Paingul țese pe perete,</l>
                        <l> Căci slugi ca altădată nu-s,</l>
                        <l>Și unde-al lor stăpân e dus,</l>
                        <l>Nu știe nimeni să arăte.</l>
                        <l>Și pretutindeni e pustie stearpă;</l>
                        <l>Grădinile nu înfloresc,</l>
                        <l>Pe-acoperișuri crește iarbă,</l>
                        <l>Izvoarele de-abia țâșnesc,</l>
                        <l>Și numai printre marmuri macul</l>
                        <l>'Și-înalță stibla ca toiagul,</l>
                        <l>Iar prin palaturi umblă vânturi,</l>
                        <l>Stârnind un roi de negre gânduri.</l>
                     </lg>
                  </div>
                  <div type="div4">
                     <head>
                        <anchor xml:id="id_II3"/>II</head>
                     <lg>
                        <l>Vă binecuvântez, păduri,</l>
                        <l>Văi, dealuri verzi, ogoare, râuri,</l>
                        <l>Vă binecuvântez, pustiuri,</l>
                        <l>Ș-albastrul cer, și munții suri,</l>
                        <l>Sărăcăciosul meu toiag,</l>
                        <l>Și straista sărăcăcioasă,</l>
                        <l>Și câmpul ce-l privesc cu drag,</l>
                        <l>Și nopți și zile luminoase,</l>
                        <l>Și singuratica cărare,</l>
                        <l>Pe care merg de doruri dus,</l>
                        <l>Și-n câmpuri fiecare floare,</l>
                        <l>Și orice stea în ceruri sus!...</l>
                        <l>O, de-aș putea în a mea viață</l>
                        <l>Să fiu cu firea într-un gând!</l>
                        <l>O, de-aș putea-ntr-a mele brațe</l>
                        <l>Prietenii, vrăjmași și frați</l>
                        <l>Și toată lumea s-o cuprind!</l>
                        <l>Ca valul apelor spumoase,</l>
                        <l>Însuflețirea-n piept îmi crește;</l>
                        <l>Ca niște vânturi furtunoase,</l>
                        <l>Cântări în suflet îmi stârnește;</l>
                        <l>Pe buze-mi tremură mărirea</l>
                        <l> A tot ce este vrednic, sfânt:</l>
                        <l>Ce fapte oare proslăvirea</l>
                        <l>Cânta-va pe acest pământ?</l>
                        <l>A dorului putere vie</l>
                        <l>Ce ținte pentru cine cere?</l>
                        <l>A cui cânta-voi bucurie?</l>
                        <l>Voi plânge-a cui oare cădere?</l>
                        <l>Ferice cine-mpodobit-a</l>
                        <l>Viața cu mărețe fapte,</l>
                        <l>Dreptatea cine dobândit-a,</l>
                        <l>Tărie-având destul să rabde;</l>
                        <l>Ferice, cine adevărul</l>
                        <l>Neîncetat l-a căutat,</l>
                        <l>Și-acel ce neclintit ca fierul</l>
                        <l>Viața pentru adevăr și-a dat...</l>
                        <l>Dar slava cântecelor mele</l>
                        <l>Pe altul are să-l mărească:</l>
                        <l>El nu-i ostaș cu arme grele,</l>
                        <l>Nu-i cu cunună-mpărătească,</l>
                        <l>El vine nu strălucitor,</l>
                        <l>Ducând cu sine biruința,</l>
                        <l>Ci vine ca Mântuitor,</l>
                        <l>S-așeze noua lui credință.</l>
                        <l>Prin ceața vremii îl zăresc</l>
                        <l>C-o gloată mică de pascari,</l>
                        <l>Ce-n urma Domnului plutesc</l>
                        <l>Prin pâinea lanurilor mari.</l>
                        <l>Și vorbe sfinte, vorbe line</l>
                        <l>El toarnă-n inimi necăjite</l>
                        <l>Și la izvoare vii, senine</l>
                        <l>Își duce oile trudite...</l>
                        <l>De ce atunci nu m-am născut,</l>
                        <l>Când El cu noi a viețuit,</l>
                        <l>Când jertfă lumii a căzut</l>
                        <l>Și de necaz ne-a izbăvit?...</l>
                        <l>De ce amarul crucii Tale,</l>
                        <l>O, Doamne,-n sine eu nu port,</l>
                        <l> Și spinii frunții ș-a Ta jale,</l>
                        <l>De ce cu Tine nu cad mort?</l>
                        <l>O, de-aș putea cu umilire</l>
                        <l>Să mă ating de haina sfântă,</l>
                        <l>Să umbl pe-acolo cu smerire,</l>
                        <l>Pe unde-a-mblat Ființa blândă —</l>
                        <l>Nădejdea mea și apărarea,</l>
                        <l>Puterea și-acoperământul!...</l>
                        <l>Eu Ție toată cugetarea,</l>
                        <l>Dorința inimii și gândul —</l>
                        <l>Ți-aduc acuma drăgăstos...</l>
                        <l>Deci gura mea să amuțească,</l>
                        <l/>
                        <l>Pe nimeni altul să-l slăvească,</l>
                        <l>Decât pe Domnul meu Hristos.</l>
                     </lg>
                  </div>
                  <div type="div4">
                     <head>
                        <anchor xml:id="id_III1"/>III</head>
                     <lg>
                        <l>Și zilele se scurg. A lor aripe</l>
                        <l>Cu repezime iute zbor,</l>
                        <l>Se schimbă grabnic a lor clipe</l>
                        <l>Și ostenitul călător</l>
                        <l>Priveliști felurite vede:</l>
                        <l>Omătul sus pe munți albind,</l>
                        <l>Mai jos al lor stâncos perete,</l>
                        <l>Ce stă încins de-nalții chedri,</l>
                        <l>Iar Iordanul strălucind</l>
                        <l>Se-oglindă-n vale printre pietre;</l>
                        <l>Și Marea Moartă-n depărtare</l>
                        <l>De-abia, de-abia doar se zărește</l>
                        <l>Și într-o largă revărsare,</l>
                        <l>Ca un oțel bătut, sclipește...</l>
                        <l>Ș-oprit pe loc, ca-n aiurire</l>
                        <l>Mai vede larga șerpuire</l>
                        <l>A râpii râului Chedron,</l>
                        <l>Ce a secat și nu mai fuge</l>
                        <l> Și iar pornește și ajunge</l>
                        <l>La târgul muntelui Sion.</l>
                        <l>Amurgul vine. E tăcere.</l>
                        <l>Plutesc prin cer albastre cețe,</l>
                        <l>Ard stelele la priveghere</l>
                        <l>Deasupra stâncilor mărețe.</l>
                        <l>S-arată luna. Valea-i strâmtă</l>
                        <l>Și râpa râului adâncă.</l>
                        <l>Într-a-nserării taină sfântă</l>
                        <l>Chilii se văd săpate-n stâncă,</l>
                        <l>Mai jos al legii sfinte semn —</l>
                        <l>Sărăcăcioase cruci de lemn.</l>
                        <l>Aici, veniți din multe țări,</l>
                        <l>Părinții sfinți sălășluiesc,</l>
                        <l>Fugiți de-a lumii tulburări</l>
                        <l>Într-un lăcaș dumnezeiesc...</l>
                        <l>De sus pân-într-al râpii fund</l>
                        <l>Au înălțat un mare zid:</l>
                        <l>Cu el de hoți s-au îngrădit,</l>
                        <l>Ce și-ntr-un sfânt lăcaș pătrund.</l>
                        <l>În zid o poartă. La intrat</l>
                        <l>Un turn înalt îi stă de strajă,</l>
                        <l>Tot de călugări ridicat...</l>
                        <l>Și iată într-a serii vrajă,</l>
                        <l>În blânda stelelor lucire</l>
                        <l>Coboară râpa Damaschin</l>
                        <l>Cu pașii grei de ostenire</l>
                        <l>Spre tainicul lăcaș creștin,</l>
                        <l>Și glasul lui răsună frânt:</l>
                        <l>— „Lăcaș al limpedei științe;</l>
                        <l>Al dorului lumesc mormânt,</l>
                        <l>Izvor al veșnicei credințe;</l>
                        <l>O, singuratică pustie,</l>
                        <l>La care ne-ncetat mă trag,</l>
                        <l>Venind, mă-nchin acuma ție;</l>
                        <l>De-ntreg trecutul mă dezbrac</l>
                     </lg>
                     <lg>
                        <l>Și desfătările lumești</l>
                        <l>Le lepăd la această poartă,</l>
                        <l>Rugându-te să mă păzești</l>
                        <l>De toată grija cea deșartă...</l>
                        <l>Și cu smerire îți aduc</l>
                        <l>Cântare-nsuflețirii mele,</l>
                        <l>Luând în schimb doritul jug</l>
                        <l>Al trudei ș-ascultării grele!”</l>
                     </lg>
                  </div>
                  <div type="div4">
                     <head>
                        <anchor xml:id="id_IV1"/>IV</head>
                     <lg>
                        <l>„<hi rend="italic">Din valea lui Chedron, părinți cucernici,</hi>
                        </l>
                        <l>Egumenul pe toți la sfat vă cheamă,</l>
                        <l>Toți adunați-vă, cei slabi și cei puternici,</l>
                        <l>Un frate nou ne vine fără teamă</l>
                        <l>Din depărtări. Și mare-i e chemarea,</l>
                        <l>Dar trebui să-mplinească ascultarea,</l>
                        <l>Din toți eu unuia-l încredințez, —</l>
                        <l>El e bărbatul cel ce se vestește</l>
                        <l>De-nvățător și mare cărturar,</l>
                        <l>Ce adevărul legii îl păzește, —</l>
                        <l>E Ioan, acela zis statornic,</l>
                        <l>Ce-n tulburările ereticeștei goane</l>
                        <l>Rămas-a straja sfintelor icoane...</l>
                        <l>A-i da povețe, cine este dornic?”...</l>
                        <l>Și-ndată ce-a sunat acestul nume,</l>
                        <l>S-au tulburat călugării mirați;</l>
                        <l>La cântăreț se uită minunați</l>
                        <l>Și șoapte trec prin adunata lume.</l>
                        <l>Și capetele închinând în jos,</l>
                        <l>Răspund egumenului lor sfios:</l>
                     </lg>
                     <lg>
                        <l>„Blagoslovit să fie el, ostașul</l>
                        <l>Lui Dumnezeu, ce vine-n mănăstire!</l>
                        <l>Dar cine oare din întreg lăcașul</l>
                        <l>E vrednic de a da povățuire</l>
                        <l> Acestui cântăreț vestit și sfânt,</l>
                        <l>Când nouă ni-i povață-al său cuvânt?”</l>
                        <l>Dar iată din călugărime-un frate,</l>
                        <l>Un stareț iese, aspru la vedere,</l>
                        <l>Și aspre-i sunt cuvintele-ndreptate</l>
                        <l>Lui Ioan, ce ascultare cere:</l>
                        <l>— „Noi posturi în chilii ținem,</l>
                        <l>De alta nici nu știm, nici n-ascultăm,</l>
                        <l>De vrei să fii tu sub a mea povață,</l>
                        <l>Aibi în vedere ce acum ți-oi spune:</l>
                        <l>De cântecele tale te dezvață,</l>
                        <l>Lumeasca leapădă deșertăciune;</l>
                        <l>Căci duhul mântuirii ș-al ei rost</l>
                        <l>Se află numai în smeritul post.</l>
                        <l>Și de-ai venit ca pustnic în pustie,</l>
                        <l>Tu trebui dorul lumii să-l omori,</l>
                        <l>Smerindu-te, uitând de fudulie</l>
                        <l>Sub al tăcerii jug mântuitor...</l>
                        <l>De vei tăcea, având răbdare lungă,</l>
                        <l>Vei împlini atunci a mea poruncă!”...</l>
                        <l>Sfârșit-a. Glasul lui neașteptat</l>
                        <l>Pricinuit-a mare tulburare:</l>
                        <l>Un trăsnet parcă i-ar fi detunat,</l>
                        <l>Așa stăteau cu toți-în adunare...</l>
                        <l>Și ochii cântărețului aprinși</l>
                        <l>S-au stins pe fața-i împietrită...</l>
                        <l>Și nemișcat, cu ochii tulburi, stinși,</l>
                        <l>C-un glas adânc, din piept vorbit-a:</l>
                        <l>— „Să fie-așa!... Puterea vieții toată,</l>
                        <l>Tot cugetul ș-a inimii dorință</l>
                        <l>Am închinat cerescului meu Tată,</l>
                        <l>Slăvind în cânturi sfânta Lui credință.</l>
                        <l>Dar tu îmi poruncești, scârbind, să tac,</l>
                        <l>Și eu, părinte, te ascult pe tine, —</l>
                        <l>Porunca dată o primesc cu drag:</l>
                        <l>De-acum n-aude nimeni de la mine</l>
                        <l>Nici un cuvânt din cântecele-nalte;</l>
                        <l> Pecetea scârbei gura să-mi încuie,</l>
                        <l>Și inima nu-mi îndrăznească să mai salte,</l>
                        <l>Iar buzele cântarea să și-o spuie!...</l>
                        <l>Aici a fost să fie-a mea slujire,</l>
                        <l>Lui Dumnezeu de mult făgăduită!</l>
                        <l>Slăvirea Ta, a mea înveselire,</l>
                        <l>Drept jertfă, Doamne, ai binevoit-o:</l>
                        <l>Înceapă-se deci zilele tăcerii,</l>
                        <l>Cântarea inimii nu-mi mai răsune,</l>
                        <l>Ușorul zbor să-mi fie dat uitării,</l>
                        <l>Ce viu mișca a sufletului strune...</l>
                        <l>Să vie neagra noapte-ntunecoasă</l>
                        <l>Și inima să-nghită a mea jale,</l>
                        <l>Iar psalmurile mele luminoase</l>
                        <l>Să-și strângă raza strălucirii sale!</l>
                        <l>Și stingă-se dorințele vieții —</l>
                        <l>Înviforarea gândurilor mele;</l>
                        <l>Aprindă-se în noaptea greutății,</l>
                        <l>Doar dragostea, ca focul unei stele.</l>
                        <l>Cântarea mea aceasta de pe urmă,</l>
                        <l>Îndurătorule! — acum mi-o iartă;</l>
                        <l>O clipă numai, cântarea mea se curmă</l>
                        <l>Și inima de doruri se deșartă.</l>
                        <l>Sfârșitu-s-a! Privirea mi se stinge</l>
                        <l>Și noapte-n firea mea mi se coboară</l>
                        <l>Și sufletu-mi de pocăință plânge</l>
                        <l>Și mă cuprinde scârba mea amară”.</l>
                     </lg>
                  </div>
                  <div type="div4">
                     <head>
                        <anchor xml:id="id_V1"/>V</head>
                     <lg>
                        <l>În valea umbroasă, ca cuiburi lipite</l>
                        <l>De pietrele stâncii, chilii înnegresc;</l>
                        <l>Tăcerea și scârba domnesc mohorâte</l>
                        <l>Și rar se aude vreun glas omenesc.</l>
                        <l>E pace și numai atunci când s-adună</l>
                        <l>La sfintele slujbe părinții smeriți,</l>
                        <l> Cântarea cucernică surd le răsună</l>
                        <l>Și iarăși călugării tac osteniți.</l>
                        <l>Iar sus, pe deasupra stâncoaselor râpe</l>
                        <l>Pustia cea moartă-și întinde domnia.</l>
                        <l>Nu vezi nici o tufă. Și moartele clipe,</l>
                        <l>Trecând, își alungă din piept bucuria.</l>
                        <l>Un leu câteodată bătrân și flămând</l>
                        <l>Cu urletul său mai doboară tăcerea,</l>
                        <l>Și iarăși aripele ei se întind,</l>
                        <l>Din zorile zilei în cețele serii;</l>
                     </lg>
                     <lg>
                        <l>Și numai șoptirea uscatelor ierbe</l>
                        <l>Abia se aude — ușoară, mâhnită,</l>
                        <l>Când de sub pietre s-arată un șerpe,</l>
                        <l>Spinarea-ncălzindu-și în colb tăvălită,</l>
                        <l>Ori când o lăcustă zburdalnică sare</l>
                        <l>Prin ierbile arse, sunând din aripă...</l>
                        <l>Și numai arare pustia cea mare</l>
                        <l>Tresare de-un strigăt sălbatic în clipă;</l>
                        <l>Din malul prăpastiei jos, în strâmtori,</l>
                        <l>Cad pietre atunci, și un cal se ivește;</l>
                        <l>Călare pe dânsul un hoț pierzător,</l>
                        <l>Ce drum printre stânci își croiește,</l>
                        <l>Și calul își măsură fiece pas,</l>
                        <l>Deprins cu cărări neumblate și rele...</l>
                        <l>Și iarăși lăcașul pustiu a rămas</l>
                        <l>Cu pacea lui sfântă. Doar mici păsărele</l>
                        <l>În focul amiezii plutesc în văzduh,</l>
                        <l>Iar seara în ceruri lumini se aprind...</l>
                        <l>Și zilele pline de tângă se duc,</l>
                        <l>Simțirea și gândul greoi apăsând...</l>
                     </lg>
                  </div>
                  <div type="div4">
                     <head>
                        <anchor xml:id="id_VI1"/>VI</head>
                     <lg>
                        <l>„<hi rend="italic">Precum deasupra mănăstirii</hi>
                        </l>
                        <l>Albi nourași trec uneori</l>
                        <l> Și țese, arătând privirii</l>
                        <l>Un rând de chinuri mișcător,</l>
                        <l>Astfel și goana ne-ncetată</l>
                        <l>A gândurilor îmi aprinde</l>
                        <l>Închipuirea-mi apăsată,</l>
                        <l>Ș-un rând de chinuri mă cuprinde,</l>
                        <l>Urzite tot din amintiri,</l>
                        <l>Ce cu putere mă-mpresoară.</l>
                        <l>Învioaratele-oglindiri,</l>
                        <l>Ca stelele pe cer de seară,</l>
                        <l>La cântece vioi mă trag.</l>
                        <l>Dar chin mi-e darul de prisos,</l>
                        <l>Căci tace duhul meu sărac.</l>
                        <l>Fiind smerit și sfiicios,</l>
                        <l>Abia arzând ca o scânteie,</l>
                        <l>Ce-așteaptă baterea de vânt</l>
                        <l>Să se mărească și să deie</l>
                        <l>Un foc, de care lumi întregi s-aprind, —</l>
                        <l>Așa așteaptă al meu dar</l>
                        <l>A-nsuflețirilor pojar.</l>
                        <l>Și chipuri vii pe dinainte</l>
                        <l>Îmi trec în roiuri schimbăcioase</l>
                        <l>Și-i gata versul în cuvinte</l>
                        <l>Să-mbrace psalmele frumoase.</l>
                        <l>Degeaba! Versul nu le-mbracă</l>
                        <l>Și mi le lasă necântate,</l>
                        <l>Ca datoria să și-o facă</l>
                        <l>A rugăciunilor curate...</l>
                        <l>Dar ascultarea mea cu greu</l>
                        <l>O împlinește duhul meu,</l>
                        <l>Și rugăciunea poruncită</l>
                        <l>Adesea o rostesc zadarnic;</l>
                        <l>Căci inima-mi însuflețită</l>
                        <l>O soarbe dorul meu amarnic</l>
                        <l>Ș-atuncea inima mea arsă</l>
                        <l>A sale psalmuri și cântări</l>
                        <l>Abia-abia nu le revarsă</l>
                        <l> Preasfântul Împărat din cer!...</l>
                        <l>Lăcaș, unde-am înmormântat</l>
                        <l>Cuvântul viu de cântăreț,</l>
                        <l>Te rog smerit, îngenuncheat,</l>
                        <l>Al meu tu suflet să-l păstrezi</l>
                        <l>De-a lumii doruri! Iar voi, vânturi,</l>
                        <l>Împrăștiați a mele gânduri!”...</l>
                     </lg>
                  </div>
                  <div type="div4">
                     <head>
                        <anchor xml:id="id_VII1"/>VII</head>
                     <lg>
                        <l>Dar el zadarnic se roagă ș-așteaptă a scârbelor sale astâmpăr:</l>
                        <l>Vântul pustiei nu poate să-i vânture negrele-i gânduri...</l>
                        <l>Ani se pertec după ani, și-alinarea-i departe de dânsul,</l>
                        <l>Căci tot mai greu îl apasă tăcerea mult chinuitoare...</l>
                        <l>Astfel odată ședea el la-ntrarea chiliei, cu mâna</l>
                        <l>Pusă pe ochii în lacrimi, zadarnic luptând cu cântarea,</l>
                        <l>Când deodată el vede venind un călugăre-frate,</l>
                        <l>Care a stat în genunchi și i-a zis: „Am venit să-mi ajuți, Ioane!</l>
                        <l>Știi: mi s-a dus din viață un frate. El frate mi-a fost sufletește;</l>
                        <l>Și mă mănâncă acuma amarul. Ș-aș plânge cu jale,</l>
                        <l>Dar s-au oprit ale ochilor lacrimi și-n inimă scârba s-adună...</l>
                        <l>Tu ai putea să-mi ajuți, dac-ai vrea, cu un cântec de jale,</l>
                        <l>Cântec de groapă-adormitului frate, ca eu auzindu-l,</l>
                        <l>Plânsul să-mi vărs și durerea în piept să-mi slăbească”...</l>
                        <l>Blând l-a privit Ioan și încet i-a răspuns:</l>
                        <l>„Nu știi tu oare cu ce legământ sunt legat eu?</l>
                        <l>Starețul aspru pe veci mi-a oprit ale mele cântări”...</l>
                        <l>„Știu”, îi răspunde mâhnitul călugăr, urmând: „Despre asta</l>
                        <l>Starețul tău nici nu află, fiind dus pe trei zile,</l>
                        <l>Iar răposatului mâine-i cântăm îngroparea. Te rog deci fierbinte</l>
                        <l>Liniște dă-mi în amar, în jelința mea cea fără nume”...</l>
                        <l>Și nedorința văzându-i, din nou el urma amărât: „Ioane!</l>
                        <l>Ce-ai face tu, fiind doctor pe trupuri, văzând că mă sting?</l>
                        <l>Oare atunci n-ai căta să m-ajuți? Și acum oare nu vei răspunde</l>
                        <l>Domnului sfânt pentru mine și moartea mea plină de scârbă?”</l>
                        <l>Vorbele astea rostite topitu-i-au inima moale,</l>
                        <l> Jalea aproapelui său într-o clipă umplutu-i-a duhul;</l>
                        <l>Sufletul lui s-a trezit, deșteptându-și visările sale.</l>
                        <l>Rânduri de chipuri i-au stat înainte, și sunete-n aer,</l>
                        <l>Limpezi, frumoase-au cântat, închegând o plânsoare de groapă.</l>
                        <l>Mult a șezut Ioan, ascultându-și cântarea amară,</l>
                        <l>Și în chilie intrând își făcu rugăciune în taină,</l>
                        <l>Iar mai apoi o hârtie luând a-nchegat al său cântec de jale</l>
                        <l>Ș-astfel, nevrând, cântărețul ieși din robia tăcerii...</l>
                     </lg>
                     <lg>
                        <l>Voiosul cântec al însuflețirii</l>
                        <l>Preasfântul nu-l oprește;</l>
                        <l>Născut din zborul slobod al gândirii,</l>
                        <l>El veșnic înflorește.</l>
                        <l>Și unde-i cel ce-n sufletul său dornic</l>
                        <l>Cântarea va lega-o?</l>
                        <l>Sau unde-i omul cel voinic, statornic,</l>
                        <l>Ce-n veci ar întropa-o?</l>
                        <l>De sus din munți, ce în albastrul cer</l>
                        <l>Își vântură omătul, —</l>
                        <l>Furtunile, pornind din înălțări,</l>
                        <l>Umbla-vor cu încetul?</l>
                        <l>Și apele pârăului de munte,</l>
                     </lg>
                     <lg>
                        <l>Ce curg, cântând vioi,</l>
                        <l>Sau soarele, ce calea își pătrunde, —</l>
                        <l>Veni-vor înapoi?</l>
                     </lg>
                  </div>
                  <div type="div4">
                     <head>
                        <anchor xml:id="id_VIII1"/>VIII</head>
                     <lg>
                        <l>Răsună clopotul cu jale</l>
                        <l>În dimineață răcoroasă...</l>
                        <l>Venit-au frații cei din vale</l>
                        <l>În rânduri negre, tânguioase,</l>
                        <l>Pe răposatul l-au adus</l>
                        <l>Și în biserică l-au pus.</l>
                        <l>Urmează slujba-ngropăminții</l>
                        <l> Și lumânările s-aprind...</l>
                        <l>În rânduri triste stau părinții</l>
                        <l>În fața negrului mormânt,</l>
                        <l>Iar Ioan cântarea-și cântă</l>
                        <l>În pacea moartă-a mânăstirii...</l>
                        <l>Ș-ascultă adunarea sfântă</l>
                        <l>Troparul trist al odihnirii</l>
                        <l>Ș-un surd răsunet câteodată</l>
                        <l>Răsare din călugărime</l>
                        <l>Ș-a hangului sunare-nceată</l>
                        <l>Își face drumul prin frățime.</l>
                        <l>Troparul</l>
                        <l>Ce desfătare în viață</l>
                        <l>Nu știe de amărăciune,</l>
                        <l>Și ce mărie, ce dulceață,</l>
                        <l>Rămâne fără schimbăciune?</l>
                        <l>Și unde-i fericirea oare?</l>
                        <l>Ce munca noastră ș-alergarea</l>
                        <l>Câștigă pe acest pământ —</l>
                        <l>Sunt numai umbre, numai vânt...</l>
                        <l>Și care slavă omenească</l>
                        <l>E veșnică și neclintită?</l>
                        <l>Măria toată pământească</l>
                        <l>Pe veci uitării e menită.</l>
                        <l>Ca în vârtej pieri-vor toate —</l>
                        <l>Noi toți, și neamuri, și noroade,</l>
                        <l>Și robii slabi, și crai puternici,</l>
                        <l>Neputincioși, pierduți, nemernici.</l>
                        <l>Viața e deșertul joc</l>
                        <l>Al năzuințelor deșerte...</l>
                        <l>O, frați, nu credeți în noroc,</l>
                        <l>Ce ține clipe și se pierde,</l>
                        <l>Căci oamenii toți se îngrop,</l>
                        <l>Sălășluind a lor morminte, —</l>
                        <l>Primește răposatul rob</l>
                        <l>Și odihnește-l, Doamne Sfinte!</l>
                        <l>Venit-a ca un prădător</l>
                        <l> Sfârșitul meu și m-a răpit,</l>
                        <l>Mormântul cel necruțător</l>
                        <l>Viața mea mi-a înghițit...</l>
                        <l>O, scumpe rude, frați iubiți,</l>
                        <l>Păcatele vă curățiți,</l>
                        <l>Căci focul groaznicului iad</l>
                        <l>Pe mine rău m-a-nspăimântat.</l>
                        <l>Viața e deșertul joc</l>
                        <l>Al năzuințelor deșerte:</l>
                        <l>Ce căutăm dar noi noroc,</l>
                        <l>Ce ține clipe și se pierde?</l>
                        <l>Măriile ni-s numai vis</l>
                        <l>Și bogăția-nfumurare,</l>
                        <l>Mormântul vecinic ni-i deschis</l>
                        <l>Și-i gata-n clipa fiecare, —</l>
                        <l>Căci toți la rândul lor se-ngrop,</l>
                        <l>Sălășluind a lor morminte...</l>
                        <l>Primește răposatul rob</l>
                        <l>În cerul Tău, o, Doamne Sfinte!</l>
                        <l>Din oasele ce putrezesc,</l>
                        <l>Ce-i împăratul, ori ostașul?</l>
                        <l>Ce-i vrednicul de dar ceresc,</l>
                        <l>Ori al bisericii vrăjmașul?</l>
                        <l>Și unde-i aur și argint,</l>
                        <l>Mulțimea slugilor, strigarea?</l>
                        <l>În pacea negrului mormânt</l>
                        <l>Se pierde toată-nfumurarea, —</l>
                        <l>Căci toate sunt deșertul joc</l>
                        <l>Al năzuințelor deșerte.</l>
                        <l>O, frați, nu credeți în noroc,</l>
                        <l>Ce ține clipe și se pierde!...</l>
                        <l>Numai la Tine, Doamne,-n cer</l>
                        <l>Găsim lăcaș de mântuire.</l>
                        <l>În lumea asta toate pier,</l>
                        <l>Ce ne-au slujit de-nveselire,</l>
                        <l>Și robii Tăi toți se îngrop,</l>
                        <l>Sălășluind a lor morminte,</l>
                        <l> Primește răposatul rob</l>
                        <l>Și odihnește-l, Doamne Sfinte!</l>
                        <l>Apărătoare tuturor,</l>
                        <l>Ce Te numești Fecioară Sfântă,</l>
                        <l>Pe fiul Tău Mântuitor</l>
                        <l>Fierbinte roagă-l, Maică Blândă,</l>
                        <l>Pe răposatul nostru frate,</l>
                        <l>Ce-n rând cu noi a viețuit,</l>
                        <l>Să-l ierte pentru-a lui păcate</l>
                        <l>Cu mila lui făr' de sfârșit.</l>
                        <l>Viața îi deșertul joc</l>
                        <l>Al năzuințelor deșerte</l>
                        <l>Și ca un vânt i-al ei noroc,</l>
                        <l>Ce ține clipe și se pierde.</l>
                        <l>Când va veni necruțătoare</l>
                        <l>La noi nemilostiva moarte,</l>
                        <l>A pâinii la secerătoare,</l>
                        <l>Va fi atunci a noastră parte,</l>
                        <l>Căci pe pământ toți se îngrop,</l>
                        <l>Sălășluind a lor morminte...</l>
                        <l>Primește răposatul rob</l>
                        <l>În cerul Tău, o, Doamne Sfinte!</l>
                        <l>Mă duc în drum necunoscut</l>
                        <l>Plin de nădejde și de frică,</l>
                        <l>Cu ochii stinși, cu pieptul mut,</l>
                        <l>Cu geana ce nu se ridică,</l>
                        <l>Zac fără glas și nemișcat,</l>
                        <l>N-aud nici plângerea de frate,</l>
                        <l>Tămâia ce s-a revărsat,</l>
                        <l>A mă trezi din somn nu poate.</l>
                        <l>Dar somnul meu fără deștept</l>
                        <l>N-adoarme dragostea mea vie</l>
                        <l>Printr-însa eu la toți mă-ndrept,</l>
                        <l>La toți ce inima mi-i știe:</l>
                        <l>— „O, frați, nu credeți în noroc,</l>
                        <l>Ce ține clipe și se pierde,</l>
                        <l>Viața îi deșertul joc</l>
                        <l> Al năzuințelor deșerte...</l>
                        <l>De-aceea, scumpilor mei frați,</l>
                        <l>Pe Domnul Sfânt așa-L rugați:</l>
                        <l>O, Doamne, la venirea Ta,</l>
                        <l>Sfârșitul pământescu-i veac,</l>
                        <l>Atuncea se va arăta,</l>
                        <l>Ce robii Tăi gândesc și fac...</l>
                        <l>Atuncea cei ce se îngrop,</l>
                        <l>Vor învia toți din morminte...</l>
                        <l>Primește-atunci pe al Tău rob</l>
                        <l>Și odihnește-l, Doamne Sfinte!”</l>
                     </lg>
                  </div>
                  <div type="div4">
                     <head>
                        <anchor xml:id="id_IX"/>IX</head>
                     <lg>
                        <l>Așa cântarea lui îi sună</l>
                        <l>În pacea vechii mănăstire</l>
                        <l>Și adunații împreună</l>
                        <l>Țin hangul ei cu umilire.</l>
                        <l>Dar iată că neașteptat</l>
                        <l>Sosește starețul bătrân</l>
                        <l>Și de mânie înfocat</l>
                        <l>Se-ndreaptă către Damaschin:</l>
                        <l>— „Tu, cântărețule, așa</l>
                        <l>Păzești a mele rânduieli?</l>
                        <l>În loc de a îmbrățișa</l>
                        <l>Pe mort cu plâns și tânguieli,</l>
                        <l>Tu de cântare te apuci,</l>
                        <l>Uitând de post și de tăcere?</l>
                        <l>Monah nevrednic, să te duci</l>
                        <l>De-aici, din locul privegherii!”</l>
                        <l>Trăsnit de asprele cuvinte</l>
                        <l>Îngenunchează Ioan,</l>
                        <l>Și rugămintea își aprinde</l>
                        <l>Spre-nvățătorul său avan:</l>
                        <l>— „Părinte, iartă! Nici nu știu</l>
                        <l>Cum de-am căzut eu în ispită;</l>
                        <l> Din sufletul meu cel pustiu,</l>
                        <l>Din suferință negrăită</l>
                        <l>Nevrând luatu-și-a zburare</l>
                        <l>Însuflețita mea cântare!”...</l>
                        <l>Și-l roagă pe bătrân cu foc,</l>
                        <l>Picioarele-i îmbrățișează:</l>
                        <l>„Părinte, iartă-mă, te rog!”</l>
                        <l>Dar starețu-n răspuns: „Te depărtează,</l>
                        <l>Nevrednic ucenic, de-aici!</l>
                        <l>Cu fudulia ta lumească</l>
                        <l>Tu calci poruncile și strici</l>
                        <l>Smerenia călugărească...</l>
                        <l>Din mânăstire du-te dar</l>
                        <l>Și-a noastre leapădă chilii,</l>
                        <l>Ca să nu știm de al tău dar,</l>
                        <l>Și groaza relei fudulii”...</l>
                     </lg>
                  </div>
                  <div type="div4">
                     <head>
                        <anchor xml:id="id_X"/>X</head>
                     <lg>
                        <l>S-a răspândit degrabă prin lăcaș</l>
                        <l>Vestirea despre cele întâmplate,</l>
                        <l>Că Ioan, al sfintei legi ostaș,</l>
                        <l>A fost învinuit cu greutate</l>
                        <l>Și izgonit. Deci toți s-au întristat</l>
                        <l>Și pentru el la stareț s-au rugat...</l>
                        <l>Dar starețul rămâne neclintit</l>
                        <l>Și rugătorilor astfel răspunde:</l>
                        <l>— „Ce este-n lavră-odată poruncit,</l>
                        <l>Aceea se-mplinește orișiunde.</l>
                        <l>Pe cei fuduli și neascultători,</l>
                        <l>Ca spinii dintre flori, îi dăm afară;</l>
                        <l>Dar dacă de lăcaș lui Damaschin i-i dor,</l>
                        <l>Pedeapsa mea primind, se-ntoarce iară.</l>
                        <l>Deci, mergeți, frați, și-i spuneți de la mine:</l>
                        <l>De-acuma, curățind și măturând ograda,</l>
                        <l>El va umbla cu mătura în mâine</l>
                        <l> Și va căra gunoiul cu lopata.</l>
                        <l>Iar pân-atunci rămân făr' de schimbare</l>
                        <l>Cuvintele de gura mea rostite,</l>
                        <l>Nu poate să primească el iertare,</l>
                        <l>De nu-mplinește cele hotărâte”.</l>
                        <l>Tăcut-a, ș-ascultând cuvântu-i nemilos,</l>
                        <l>Împrăștiatu-s-a frățimea-ntru Hristos.</l>
                        <l>* </l>
                        <l>Cuvântul a ajuns la Damaschin</l>
                        <l>Și el, aflând despre epitimie,</l>
                        <l>Porunca grea a asprului stăpân,</l>
                        <l>Grăbitu-s-a îndată să o ție.</l>
                        <l>Cu dragoste și fără-amărăciune</l>
                        <l>Lopata el în mână a luat</l>
                        <l>Și înjosindu-se, cu mare răbdăciune,</l>
                        <l>A sa slujire pentru Iisus și-a dat.</l>
                        <l>* </l>
                        <l>Cel ce greul pătimirilor</l>
                        <l>Cu blândețe l-a primit</l>
                        <l>Și paharul înjosirilor</l>
                        <l>Pentru lume l-a sorbit;</l>
                        <l>Crucea și cununa spinilor</l>
                        <l>Cu-al său sânge le-a sfințit,</l>
                        <l>Și viețile creștinilor</l>
                        <l>Din necaz le-a izbăvit.</l>
                        <l>Pacea necăjiților,</l>
                        <l>Raza asupriților</l>
                        <l>Și-a obijduiților</l>
                        <l>El cu crucea i-a umbrit.</l>
                        <l>Voi, a căror năzuințele</l>
                        <l>Cele sfinte zac sub jug,</l>
                        <l>Credeți, frați, că suferințele</l>
                        <l>La lumină vă aduc...</l>
                        <l>Voi, pătimitorilor,</l>
                        <l>Voi, suferitorilor,</l>
                        <l>Voi, greu răbdătorilor,</l>
                        <l>Cei cu Domnul îngropați,</l>
                        <l> Toți cu Domnul înviați.</l>
                     </lg>
                  </div>
                  <div type="div4">
                     <head>
                        <anchor xml:id="id_XI"/>XI</head>
                     <lg>
                        <l>Amurgul vine. Albastre cețe</l>
                        <l>Îmbracă valea. E tăcere.</l>
                        <l>Deasupra stâncilor mărețe</l>
                        <l>Ard stelele la priveghere.</l>
                        <l>Încet s-arată luna plină</l>
                        <l>În fața vechii mânăstire.</l>
                        <l>Adâncă-i pacea serii lină</l>
                        <l>Și-nnourată în mâhnire.</l>
                        <l>Demult plecat-a în chilie</l>
                        <l>Și starețul la rugăciune.</l>
                        <l>Lumina lunii argintie</l>
                        <l>N-atinge-a inimii lui strune,</l>
                        <l>Și vârful muntelui stâncos,</l>
                        <l>Ce în lumină strălucește,</l>
                        <l>Și tot ce-i primprejur frumos,</l>
                        <l>Pe dânsul nu-l înveselește.</l>
                        <l>De viu s-a dus el din viață</l>
                        <l>Ș-acuma-i tuturor străin,</l>
                        <l>De toate-n lume lui i-i greață,</l>
                        <l>Ce oamenii păzesc și țin.</l>
                        <l>Și numai una — sfânta cruce,</l>
                        <l>Îi mai hrănește tristul trai;</l>
                        <l>El înaintea ei aduce</l>
                        <l>Rugări plecate, fără grai,</l>
                        <l>Și chinuindu-se a moarte</l>
                        <l>Neîncetat sfârșitu-și cheamă,</l>
                        <l>Și fruntea lui ca-n foc îi arde</l>
                        <l>De chinuri grele fără seamă...</l>
                        <l>Nemaiputând de osteneală,</l>
                        <l>Slăbit el cade la pământ...</l>
                        <l>Și iată vede-n amețeală</l>
                        <l>Că cerul arde scăpărând...</l>
                        <l> În străluciri nepământești</l>
                        <l>Și în lumini tremurătoare,</l>
                        <l>Cu haine de-nstelări cerești,</l>
                        <l>Ființa blândă a Fecioarei</l>
                        <l>Coboară-se cu Sfântul Prunc.</l>
                        <l>— „De ce-l gonești pe Ioan?” —</l>
                        <l>Cuvintele la el ajung —</l>
                        <l>„Pe al bisericii oștean?</l>
                        <l>Al rugăciunilor lui cântec</l>
                        <l>Îi pământescul glas din cer;</l>
                        <l>Prin el s-alină și se vindec</l>
                        <l>Toți ce în deznădejde pier.</l>
                        <l>De ce i-ai îngrădit tu gura —</l>
                        <l>Adânc izvor a-nviorării,</l>
                        <l>Prin care-ar adăpa făptura</l>
                        <l>Cu ape vii a alinării?</l>
                        <l>Al duhului frumosul dar</l>
                        <l>Voi nu degeaba îl primiți,</l>
                        <l>Ca fără roduri, în amar,</l>
                        <l>Să-l strângeți și să-l necăjiți,</l>
                        <l>Căci Ziditorul Sfânt v-a dat</l>
                        <l>Îmbelșugare, ca și firii,</l>
                        <l>Precum El larg și-a revărsat</l>
                        <l>În mări lumina oglindirii.</l>
                        <l>El mișcă nourii pe sus,</l>
                        <l>Îndreaptă-al păsărilor zbor;</l>
                        <l>În dar el firii i-a adus</l>
                        <l>Covorul ei înfloritor.</l>
                        <l>De ce dar cântecul oprești</l>
                        <l>Să curgă roditor și viu</l>
                        <l>Prin valea scârbei omenești</l>
                        <l>Și să adape-al ei pustiu?</l>
                        <l>Cuvintele lui Ioan</l>
                        <l>Vă fie a vieții apă,</l>
                        <l>Ca fiecare pământean</l>
                        <l>S-adape inima lui slabă...</l>
                        <l>Câmpiile de înfloresc,</l>
                        <l> Putea-vei să le iei tu floarea?</l>
                        <l>Așa cântările când cresc,</l>
                        <l>Tu nu le mai opri sunarea”...</l>
                        <l>Îndată visul s-a sfârșit,</l>
                        <l>Și zarea cerului s-aprinde;</l>
                        <l>Și-l cheamă starețul uimit</l>
                        <l>Pe Ioan și îl cuprinde:</l>
                        <l>— „O, fiul blând al lui Hristos,</l>
                        <l>Acuma rostu-ți înțeleg,</l>
                        <l>Și darul tău cel luminos</l>
                        <l>Al cântecelor ți-l dezleg.</l>
                        <l>Deschide-ți gura-nsuflețită,</l>
                        <l>De goana mea nu te mai teme,</l>
                        <l>Cântare, lui Hristos rostită,</l>
                        <l>Să-ți sune-n fiecare vreme!</l>
                        <l/>
                        <l>
                           <hi rend="italic">Cu sfânta dragoste, ce-ți arde,<lb/>
                           </hi>Revarsă-ți sfânta cuvântare<lb/>Ș-aprinde-n sufletele moarte<lb/>Dumnezeiasca-nflăcărare,<lb/>Iar pentru-a mea ne-nțelepciune<lb/>Și râvna ne-mpăcatei goane,<lb/>Te rog smerit, cu plecăciune,<lb/>Să-mi dai iertare, Ioane!”...</l>
                     </lg>
                  </div>
                  <div type="div4">
                     <head>
                        <anchor xml:id="id_XII"/>XII</head>
                     <lg>
                        <l>Răsune dar vecinic cântările tale,</l>
                        <l>Podoaba vieții creștine!</l>
                        <l>Cuvântul tău viu într-a plângerii vale</l>
                        <l>Revarsă-se-n sunete pline...</l>
                        <l>Pe cel ce zdrobit-a amara robie</l>
                        <l>Slăvească-l întreaga ființă,</l>
                        <l>Și laude-l vecinic cereasca tărie,</l>
                        <l>Și soarele, luna-ntr-a lor bucurie</l>
                        <l>Și cei pe pământ cu putință.</l>
                        <l>Ferice-i acel care-acum fără teamă</l>
                        <l>Ți-aduce, o Doamne, gândirea,</l>
                        <l> Și-n calde rugări nesfârșite Te cheamă,</l>
                        <l>Și-n luptă viteaz fără seamă</l>
                        <l>Doboară ușor învrăjbirea...</l>
                        <l>Răsune dar vecinic cântările tale,</l>
                        <l>Ca soarele-n cer, strălucească!</l>
                        <l>Cuvântul tău viu într-a plângerii vale</l>
                        <l>Și-a nopții puteri biruiască!...</l>
                        <l>Din stânca munților pietroși</l>
                        <l>Nu-și varsă apele izvorul,</l>
                        <l>N-alungă nouri furtunoși</l>
                        <l>Și negri vântul-zburătorul;</l>
                        <l>Păduri frumoase de stejari</l>
                        <l>Nu-și culcă creanga la pământ,</l>
                        <l>Nu umblă-a mării valuri mari,</l>
                        <l>Făr' de-ncetare zgomotând:</l>
                        <l>E Ioan ce-și spune cuvântarea</l>
                        <l>Și plină de puteri cerești</l>
                        <l>Răsună ea spre spulberarea</l>
                        <l>Credințelor ereticești.</l>
                        <l>Nu-i dimineața luminoasă,</l>
                        <l>Primăvăratică și caldă;</l>
                        <l>Pe fața apelor frumoase</l>
                        <l>Un cârd de păsări nu se scaldă;</l>
                        <l>Privighetorile nu cântă</l>
                        <l>Prin lunci, chemând privighetori,</l>
                        <l>Și clopotul vestirea sfântă</l>
                        <l>N-o dă în val tremurător:</l>
                        <l>E glasul adunării multe</l>
                        <l>Al bucuroșilor creștini,</l>
                        <l>Ce adunatu-s-au s-asculte,</l>
                        <l>De dorul cântecelor plini,</l>
                        <l>Pe Damaschin, care-L slăvește</l>
                        <l>Și-L laudă neîncetat</l>
                        <l>Pe Cel ce lumile zidește</l>
                        <l>Și cerul ce-a întemeiat,</l>
                        <l>Ce-i nepătruns de cugetare</l>
                        <l>Și-n slavă vecinică nespus,</l>
                        <l> Mărit de fiecare floare,</l>
                        <l>De toată steaua-n ceruri sus...</l>
                     </lg>
                     <trailer>1913, iulie; satul Prajila, ținutul Sorocii</trailer>
                  </div>
               </div>
               <div type="div3">
                  <head>Păcătoasa</head>
                  <subtitle>de Alexei Konstantinovici Tolstoi‎</subtitle>
                  <div type="div4">
                     <head>
                        <anchor xml:id="id_I4"/>I</head>
                     <lg>
                        <l>Norodul fierbe... Glasuri, tunet,</l>
                        <l>Cântări și din chimvaluri sunet,</l>
                        <l>Verdeață primprejur și flori,</l>
                        <l>Iar printre stâlpi, pe la ușori,</l>
                        <l>Perdele-n țesături frumoase,</l>
                        <l>Țesute din mătăsuri groase,</l>
                        <l>Curți, minunat împodobite...</l>
                        <l>Cristaluri, vase aurite,</l>
                        <l>Ce ca un soare strălucesc.</l>
                        <l>Pe-afară — mare grămădire</l>
                        <l>De cai — trăsuri la hodinire;</l>
                        <l>La masă oaspeți năvălesc,</l>
                        <l>Și vorba lor se varsă slobod</l>
                        <l>Prin zgomot, cântece și tropot.</l>
                        <l>De curge vorba despre toate:</l>
                        <l>De jugul Romei blestemate,</l>
                        <l>Despre domnia lui Pilat,</l>
                        <l>De sfaturi, ce au adunat</l>
                        <l>În taină capii jidovești,</l>
                        <l>De trebuinți negustorești,</l>
                        <l>De biruiri, război și pace...</l>
                        <l>Le merge vorba, în sfârșit,</l>
                        <l>Despre Acel de sus venit,</l>
                        <l>Ce lucruri minunate face.</l>
                     </lg>
                  </div>
                  <div type="div4">
                     <head>
                        <anchor xml:id="id_II4"/>II</head>
                     <lg>
                        <l>„Pe oameni, ca pe frați iubind,<lb/>Smerire El i-a învățat<lb/>Și, legea lui Moisei curmând,<lb/>El legea dragostei le-a dat;<lb/>Nu rabdă nici o răutate,<lb/>Iertare propovăduiește<lb/>Și pentru răi cu bunătate<lb/>El tuturora răsplătește.<lb/>Puterea Lui, din cer venită,<lb/>Nu-i pe pământ obicinuită.<lb/>Le dă El orbilor vedere,<lb/>Iar celor slăbănogi tărie...<lb/>Mărturisire El nu cere,<lb/>Căci cugetele toate știe;<lb/>Nimic de Dânsul nu s-ascunde:<lb/>Privirea Lui cercetătoare<lb/>Adâncul inimii pătrunde,<lb/>Și tot rămâne iertătoare.<lb/>El, vindecând necaz și jale,<lb/>A fost atotizbăvitor,<lb/>Și prin măria milei Sale,<lb/>N-a fost nicicând osânditor.<lb/>Fiind de Dumnezeu ales,<lb/>El Iordanul a trecut<lb/>Și fapte sfinte a făcut,<lb/>Ca un proroc, din cer trimis...<lb/>Acuma luminos, blajin,<lb/>El a sosit în astă parte,<lb/>Și ucenicii de departe<lb/>În urma Lui cu toții vin”.</l>
                     </lg>
                  </div>
                  <div type="div4">
                     <head>
                        <anchor xml:id="id_III2"/>III</head>
                     <lg>
                        <l>Așa vorbește lumea multă</l>
                        <l>La masa de mâncări umplută.</l>
                        <l>Aceste vorbe le ascultă</l>
                        <l>O tânără-n păcat căzută.</l>
                        <l>Purtarea necuviincioasă,</l>
                        <l>Ciudata ei îmbrăcăminte</l>
                        <l>Despre viața păcătoasă</l>
                        <l>Spun tuturor fără cuvinte.</l>
                        <l>Ea în adâncul desfrânării</l>
                        <l>Pe toți îi trage ca-ntr-o apă;</l>
                        <l>De cursele destrăbălării</l>
                        <l>Nici tânăr, nici bătrân nu scapă.</l>
                        <l>Nu-i știe inima mustrare,</l>
                        <l>Precum nu știe nici rușine,</l>
                        <l>Și frumusețea de vânzare</l>
                        <l>O ia pe aur orișicine...</l>
                        <l>Ascultă ce vorbesc mesenii,</l>
                        <l>Ea tresărind de fudulie.</l>
                        <l>Și iată-n vârful petrecănii</l>
                        <l>Vorbește cu obrăznicie</l>
                        <l>Către-a mesenilor mulțime:</l>
                        <l>„Nu m-am temut încă de nime</l>
                        <l>Și nu știu ce-i stăpânitorul;</l>
                        <l>Vreți? Vie-vă Învățătorul</l>
                        <l>Aicea într-această vreme —</l>
                        <l>Eu nici de Dânsul nu m-oi teme!”</l>
                     </lg>
                  </div>
                  <div type="div4">
                     <head>
                        <anchor xml:id="id_IV2"/>IV</head>
                     <lg>
                        <l>Se varsă vinul; zgomot, tunet,</l>
                        <l>Cântări și din chimvaluri sunet,</l>
                        <l>Verdeață, fumuri, soare, flori...</l>
                        <l>Dar iată-ntre petrecători</l>
                        <l>Sosește-un cuvios bărbat.</l>
                        <l>Și fața lui cea minunată,</l>
                        <l>Și chipul lui cel minunat,</l>
                        <l>Și ochii, mersul, toate-arată</l>
                        <l>A tinereții strălucire</l>
                        <l>Și înfocată-nsuflețire...</l>
                        <l>Măreața lui înfățișare</l>
                        <l>Departe este de pământ,</l>
                        <l>Cereasca lui asemănare</l>
                        <l>Obrazul luminează sfânt.</l>
                        <l>Puteri cerești îi ard în față,</l>
                        <l>Privirea lui te săgetează,</l>
                        <l>Departe vede-n viitor...</l>
                        <l>Ca la un înger vestitor,</l>
                        <l>Nevrând, femeia frica simte,</l>
                        <l>I se sfiește-a ei privire,</l>
                        <l>Dar iată își aduce-aminte</l>
                        <l>De ce-a vorbit și, cu zâmbire,</l>
                     </lg>
                     <lg>
                        <l>Din scaun repede se scoală</l>
                        <l>Cu un pahar de vin în mână</l>
                        <l>Și, fără orișice sfială,</l>
                        <l>Rostește, de-ngâmfare plină:</l>
                        <l>„Tu ești Acel ce ne înveți</l>
                        <l>De sine să ne lepădăm,</l>
                        <l>Ce calea-n ceruri ne-o arăți,</l>
                        <l>Pe care noi să ne-ndreptăm?</l>
                        <l>Degeaba! Eu nu te mai cred,</l>
                        <l>Nu știu ce-i post și rugăciune;</l>
                        <l>În lume primprejur eu văd</l>
                        <l>Numai plăceri, desfătăciune;</l>
                        <l>Știu numai vinuri și mâncări,</l>
                        <l>Prea puțintel gândesc de cer,</l>
                        <l>Și curăția sufletească</l>
                        <l>Nu poate să mă mai smintească”.</l>
                        <l>Obraznicele vorbe încă</l>
                        <l>Cu totul ea nu le sfârșise,</l>
                        <l>Și râsul îndrăzneț s-atingă</l>
                        <l>Urechile nu contenise;</l>
                        <l>A vinului ușoare spume</l>
                        <l>Încă scăldau a ei inele,</l>
                        <l>Dar iată, vorbe trec prin lume</l>
                        <l>În mijlocul învălmășelii.</l>
                        <l>Și în smintire ea aude</l>
                        <l>Din gurile mulțimii mute:</l>
                        <l>„Te-ai înșelat, căci cel venit</l>
                        <l>Aici nu e Învățătorul.</l>
                        <l>Îi ucenicul Lui iubit,</l>
                        <l>Îi Ioan Botezătorul”.</l>
                     </lg>
                  </div>
                  <div type="div4">
                     <head>
                        <anchor xml:id="id_V2"/>V</head>
                     <lg>
                        <l>Cu nepăsare el ascultă</l>
                        <l>Obijda celei rătăcite.</l>
                        <l>Dat iată, prin grămada multă</l>
                        <l>Hristos s-arată liniștit.</l>
                        <l>Smerita Lui înfățișare</l>
                        <l>N-arată foc ce-n ochi s-aprinde,</l>
                        <l>Dar o adâncă-ngândurare</l>
                        <l>Umbrește chipul frunții sfinte.</l>
                        <l>Nu-i în privirea minunată</l>
                        <l>Însuflețire prorocească,</l>
                        <l>În fața blândă, luminată,</l>
                        <l>Nu vezi mărie îngerească...</l>
                        <l>Îi cade-n valuri părul moale</l>
                        <l>În două despărțiri pe frunte,</l>
                        <l>Și lâna-mbrăcămintei Sale —</l>
                        <l>Hitonul cel din in — ascunde</l>
                        <l>Sărăcăcioasa țesătură,</l>
                        <l>Frumos statura-i învelește;</l>
                        <l>Și barba pe la dulcea gură</l>
                        <l>Ușor și moale se crețește.</l>
                        <l>Dar ce putere în privire,</l>
                        <l>Blândețe și milostivire!</l>
                        <l>Așa senină adâncime</l>
                        <l>A milei și a bunătății</l>
                        <l>În ochii nimănuia nime</l>
                        <l>Nu vede-n clipele vieții.</l>
                        <l>Ca un răsuflet al tăcerii</l>
                        <l>Trecut-a printre toți mesenii</l>
                        <l>Și, ca în groaza-nfiorării,</l>
                        <l>Au împietrit izraeltenii;</l>
                        <l>S-a stins vorbirea-n așteptare,</l>
                        <l>Stătut-au toți în nemișcare.</l>
                        <l>Și El, în pacea cea adâncă,</l>
                        <l>A stat la ușă cu blândețe</l>
                        <l>Și a privit cu mare tângă</l>
                        <l>La păcătoasa îndrăzneață.</l>
                     </lg>
                  </div>
                  <div type="div4">
                     <head>
                        <anchor xml:id="id_VI2"/>VI</head>
                     <lg>
                        <l>
                           <hi rend="italic">Părea că-n față strălucește<lb/>
                           </hi>Frumoasa stea, ce prevestește</l>
                        <l>Veniera zilei ce-i dorită,</l>
                        <l>Și-n inima cea pângărită</l>
                        <l>Hristos în clipă a pătruns...</l>
                        <l>Privirea blândă i-a ajuns</l>
                        <l>Adâncurile depărtate,</l>
                        <l>Și negrele a ei păcate</l>
                        <l>El, ca în zori, le-a luminat,</l>
                        <l>Și toate s-au înseninat</l>
                        <l>În mintea celei ce-a căzut.</l>
                        <l>Și viața sa răutăcioasă</l>
                        <l>Nenorocita păcătoasă</l>
                        <l>Într-o clipire a văzut.</l>
                        <l>În groază ea a înțeles</l>
                        <l>Ce daruri adunate-n vânt</l>
                        <l>Cu îndurare i-a trimes</l>
                        <l>Spre folosire Domnul sfânt,</l>
                        <l>Și cum în zorile vieții</l>
                        <l>Spre viitorul ei necaz,</l>
                        <l>Din scârnăvia răutății</l>
                        <l>Ea bea în fiecare ceas...</l>
                        <l>Și cu a pocăinței sete</l>
                        <l>În ochii lui Hristos acum</l>
                        <l>Pedeapsa răului său drum</l>
                        <l>Și milă nesfârșită vede.</l>
                        <l>De presimțiri cerești cuprinsă</l>
                        <l>Ea stă la îndoială încă,</l>
                        <l>Dar pocăința cea aprinsă</l>
                        <l>Începe inima să-i strângă,</l>
                        <l>Și-n mijlocul tăcerii, iată</l>
                        <l>Paharul, tânăra de-odată</l>
                        <l>Pe pietre jos din mână-l scapă</l>
                        <l>Pân' în adâncuri zguduită,</l>
                        <l>Și cade-a veseliei roabă</l>
                        <l>Tremurătoare-ngălbenită,</l>
                        <l>C-un plâns amar și tânguios</l>
                        <l>Jos, înaintea lui Hristos.</l>
                     </lg>
                     <trailer>Februarie 1914</trailer>
                  </div>
               </div>
               <div type="div3">
                  <head>Creștina</head>
                  <subtitle>de Simeon Nadson </subtitle>
                  <epigraph>„<hi rend="italic">Isprăvi din vremi de mult trecute,<lb/>
                     </hi>Predanii din vechime-adâncă”.<lb/>
                     <hi rend="italic">A. Pușkin,</hi> Ruslan și Ludmila</epigraph>
                  <div type="div4">
                     <head>
                        <anchor xml:id="id_I5"/>I</head>
                     <lg>
                        <l>Măreața Romă doarme-n pace,</l>
                        <l>Umbrită de livezi tăcute,</l>
                        <l>Și-o liniște adâncă zace</l>
                        <l>În rândul curților ei mute.</l>
                        <l>O noapte blândă-a primăverii</l>
                        <l>Domnește-n uliți somnoroase,</l>
                        <l>Iar luna focul tremurării</l>
                        <l>Îl scaldă-n ape scânteioase,</l>
                        <l>Și Tibru — dungă lucitoare —</l>
                        <l>Curgând în negrele lui maluri</l>
                        <l>Cu-o murmurare gânditoare,</l>
                        <l>Își mână apele în valuri...</l>
                        <l> Cu capu-n piept, cu crucea-n mână,</l>
                        <l>Sub a-nchisorii negre pază,</l>
                        <l>O blândă tânără creștină</l>
                        <l>Pe pietre aspre dormitează.</l>
                        <l>Zadarnic pus-au stăruințe</l>
                        <l>Chinuitorii ei cei răi,</l>
                        <l>Făgăduieli și suferințe</l>
                        <l>N-au sfărâmat credința ei...</l>
                        <l>Neomenoasa judecată</l>
                        <l>A osândit-o ieri la moarte,</l>
                        <l>Dar mâine-n ceruri ridicată,</l>
                        <l>Primi-va scrisul altei soarte...</l>
                        <l>Și iată, c-o dorință sfântă</l>
                        <l>Pe sine-n jertfă a s-aduce,</l>
                        <l>Ea-și merge calea de osândă,</l>
                        <l>Își merge drumul cel de cruce.</l>
                        <l>Prin vis a patriei câmpie</l>
                        <l>O vede, de stejari umbrită,</l>
                        <l>Și râul — dungă albăstrie —</l>
                        <l>Și casa dragă și iubită,</l>
                        <l>Și iarăși pașnica viață,</l>
                        <l>Ce-a petrecut-o, o petrece.</l>
                        <l>Dar de-a trecutului dulceață</l>
                        <l>Nu-i pare rău: rămâne rece.</l>
                        <l>N-o tulbură mai mult pământul</l>
                        <l>Și bucuriile lui sterpe;</l>
                        <l>După norocul lui nici gândul,</l>
                        <l>Nici inima ei nu mai fierbe.</l>
                        <l>Nădăjduirea ei cerească,</l>
                        <l>Fără de lacrimi și jelire,</l>
                        <l>Surpat-a pofta pământească</l>
                        <l>Și pieritoarea tânguire.</l>
                        <l>Și traiul cel mai drag, frumos,</l>
                        <l>Și tot ce-n trai i-a luminat,</l>
                        <l>În jertfă Domnului Hristos</l>
                        <l>La crucea Lui a înălțat...</l>
                     </lg>
                  </div>
                  <div type="div4">
                     <head>
                        <anchor xml:id="id_II5"/>II</head>
                     <lg>
                        <l>Deasupra Tibrului, măreață,</l>
                        <l>Stă curtea lui Neron dormind,</l>
                        <l>Iar primprejur cu-a lor verdeață</l>
                        <l>În rânduri plopii o cuprind.</l>
                        <l>În întuneric cufundată,</l>
                        <l>Miros grădina răspândește,</l>
                        <l>Și în umbrirea ei bogată</l>
                        <l>Mulțimea apelor grăiește.</l>
                        <l>Bătrânii munți în depărtare</l>
                        <l>'Și-ridică culmile spre cer</l>
                        <l>Și într-a lor albastră zare</l>
                        <l>Păduri întunecoase pier.</l>
                        <l>Dorm toate. Singur priveghează</l>
                        <l>Albin, adânc îngândurat...</l>
                        <l>Și gândurile-l îngrelează</l>
                        <l>Și sufletul i-i tulburat!</l>
                        <l>Breslaș slăvit, ostaș puternic,</l>
                        <l>Vrăjmaș creștinilor fierbinte,</l>
                        <l>El umblă ca un rob nemernic —</l>
                        <l>De dorul muceniței sfinte.</l>
                        <l>Sub vălul mut al nopții line,</l>
                        <l>Uitând de lumea zgomotoasă,</l>
                        <l>El dragul tinerei creștine</l>
                        <l>Hrănește-n mintea tânguioasă.</l>
                        <l>Închipuirea ațâțată</l>
                        <l>Pe el la desfătări îl cheamă,</l>
                        <l>Și-i naște mintea îmbătată</l>
                        <l>Vederi plăcute fără seamă.</l>
                        <l>Albastra noapte-a primăverii</l>
                        <l>I-arată însă chipul drag</l>
                        <l>Și-n ochi nădejdile-nvierii,</l>
                        <l>Ce chipul luminos îl fac!...</l>
                     </lg>
                  </div>
                  <div type="div4">
                     <head>
                        <anchor xml:id="id_III3"/>III</head>
                     <lg>
                        <l>De-atunci, când tânăra fecioară</l>
                        <l>La judecată a venit,</l>
                        <l>De-atuncea lui a prins să-i pară</l>
                        <l>Că el din moarte s-a trezit.</l>
                        <l>În piept a curții desfrânare</l>
                        <l>Dorinți curate-i ucisese</l>
                        <l>Dar a iubirii înfocare</l>
                        <l>Tot greul păcătos frânsese</l>
                        <l>Și, hotărându-i pedepsire</l>
                        <l>Mariei, el, vestit breslaș,</l>
                        <l>În inima lui fără știre</l>
                        <l>Era al lui Hristos ostaș,</l>
                        <l>Ș-a sfintei tinere cuvinte</l>
                        <l>El cu-nsetare le prindea,</l>
                        <l>Și flacăra credinței sfinte</l>
                        <l>În suflet i se aprindea.</l>
                        <l>Credința, dragoatea — unite</l>
                        <l>Din rătăciri adânci l-au scos</l>
                        <l>Și-n vasul inimii smintite</l>
                        <l>Suflat-au duhul luminos.</l>
                     </lg>
                  </div>
                  <div type="div4">
                     <head>
                        <anchor xml:id="id_IV3"/>IV</head>
                     <lg>
                        <l>Strălucitoarea revărsare</l>
                        <l>Din zori în ceruri s-a aprins</l>
                        <l>Și a luminii înfocare</l>
                        <l>Împrejurimea a cuprins.</l>
                        <l>Și în cununa strălucirii</l>
                        <l>Mărețul soare se ivește,</l>
                        <l>Și-n Tibru focul oglindirii</l>
                        <l>Luciri de aur risipește.</l>
                        <l>Se scoală Roma zgomotoasă...</l>
                        <l>Ca moartea tinerei să vadă,</l>
                        <l>Mulțimea ei gălăgioasă</l>
                        <l> Ticsește circul tulburată.</l>
                        <l>În haina sa împărătească</l>
                        <l>Cu aur numai și argint,</l>
                        <l>În gloata lui prietenească,</l>
                        <l>Neron s-a așezat. Privind</l>
                        <l>În negura îngândurării,</l>
                        <l>Albin s-așează printre ei.</l>
                        <l>Și noaptea neagră-a întristării</l>
                        <l>Se oglindește-n ochii săi.</l>
                        <l>Vuiește zgomotoasa gloată,</l>
                        <l>Cu nerăbdare așteptând.</l>
                        <l>Dar iată semnul! Și de-odată</l>
                        <l>Se cască ușa, scârțâind,</l>
                        <l>Și-n țarc tigroaica-naintează</l>
                        <l>Cu pași ușori, voioasă.</l>
                        <l>În urma ei, cu crucea-n mână,</l>
                        <l>Cu haine albe, fără teamă,</l>
                        <l>Ieșit-a tânăra creștină,</l>
                        <l>Împăciuită fără seamă.</l>
                        <l>De-odată via tulburare</l>
                        <l>Se schimbă în adâncă pace.</l>
                        <l>Albin uimit, fără mișcare,</l>
                        <l>Stă ca o umbră, groaznic, tace...</l>
                        <l>. . . . . . . . . . . . . . . . .</l>
                        <l>. . . . . . . . . . . . . . . . .</l>
                     </lg>
                     <lg>
                        <l>Și glasul sfintei în tăcere</l>
                        <l>De-odată-n circ a răsunat:</l>
                     </lg>
                  </div>
                  <div type="div4">
                     <head>
                        <anchor xml:id="id_V3"/>V</head>
                     <lg>
                        <l>— „Eu gura mea tremurătoare</l>
                        <l>N-oi mai deschide-o-n viitor:</l>
                        <l>Iertați creștina, căci ea moare</l>
                        <l>Pentru al său Mântuitor;</l>
                        <l>Și într-acesta ceas de moarte,</l>
                        <l> Iertând chinuitorii mei</l>
                        <l>Eu rugăciunea mea, ce arde,</l>
                        <l>O duc în ceruri pentru ei...</l>
                        <l>Să-i ierte dar Mântuitorul</l>
                        <l>Pentru sfârșitul sângeros,</l>
                        <l>Primească-i Răscumpărătorul</l>
                        <l>În marea turmă-a lui Hristos!</l>
                        <l>Lumina-nvățăturii sfinte</l>
                        <l>Ce focul dragostei aprinde</l>
                        <l>Și-a păcii lasă urmi neșterse,</l>
                        <l>În inimi reci să se reverse!”</l>
                        <l>Tăcut-a sfânta... În uimire</l>
                        <l>Tăcea și adunarea toată;</l>
                        <l>Scânteia de milostivire</l>
                        <l>Parcă-a atins cumplita gloată.</l>
                        <l>. . . . . . . . . . . . . . . . .</l>
                        <l>Dar iată, pe neașteptate,</l>
                        <l>A coborât în circ Albin,</l>
                        <l>Și a strigat: „Și eu vreau moarte...</l>
                        <l>Și eu, o, Romă, sunt creștin”...</l>
                        <l>Și în furtuna tulburării</l>
                        <l>Norodul tot a tresărit</l>
                        <l>Și cu fioru-nspăimântării</l>
                        <l>Tigroaica-n lături a sărit.</l>
                        <l>Dar iat-o cum din nou pândește,</l>
                        <l>Ca șarpele, încet mergând...</l>
                        <l>O clipă... Sângele țâșnește,</l>
                        <l>Pământul galben înroșind...</l>
                        <l>Dar Roma râde, face glume,</l>
                        <l>A morții taină nici că-i pasă,</l>
                        <l>Și la a sfintei rugăciune</l>
                        <l>Din palme bate zgomotoasă.</l>
                        <l>Această mândră povestire</l>
                        <l>Trăiește din adânc trecut,</l>
                        <l>Vorbind făr' nici o părtinire</l>
                        <l>De cele ce s-au petrecut.</l>
                        <l>Din ea popoarele creștine</l>
                        <l> Cu mult folos azi pot citi</l>
                        <l>Cum oamenii, cândva,-n vechime,</l>
                        <l>Știau a crede și-a iubi.</l>
                     </lg>
                     <trailer>Decembrie 1915</trailer>
                  </div>
               </div>
               <div type="div3">
                  <head>Zâna (Poveste Valahă) </head>
                  <subtitle>de Maxim Gorki</subtitle>
                  <lg>
                     <l>Trăia în pădure o zână,</l>
                     <l>Scăldându-se-adese în ape,</l>
                     <l>A dat de mreje cu pește,</l>
                     <l>Și zâna n-ajunge să scape...</l>
                     <l>Cu spaimă-au privit-o pescarii,</l>
                     <l>Dar Marcu cel tânăr și iute</l>
                     <l>În brațe-apucat-a pe zână</l>
                     <l>Și dornic a prins s-o sărute.</l>
                     <l>Iar zâna se dă ca o creangă</l>
                     <l>Și-n mâinile lui șerpuiește,</l>
                     <l>Se uită în ochii lui Marcu</l>
                     <l>Și râde și tainic zâmbește...</l>
                     <l>În farmec s-a scurs toată ziua;</l>
                     <l>Dar iată că-n noaptea adâncă</l>
                     <l>Pierit-a zburdalnica zână...</l>
                     <l>Se pierde sărmanul de tângă.</l>
                     <l>Și zile și nopți rătăcește</l>
                     <l>Prin codri, pe-a Dunării maluri,</l>
                     <l>Și geme-ntrebând: „Unde-i zâna?”</l>
                     <l>„Nu știm”, râd viclenele valuri.</l>
                     <l>„Mincună! strigatu-le-a Marcu,</l>
                     <l>Cu voi ea acuma petrece!”</l>
                     <l>Și-ndată s-a dat nebunatic</l>
                     <l>Cu capul în Dunărea rece.</l>
                     <l>Se scaldă în Dunăre zâna,</l>
                     <l>Așa cum a fost mai-nainte;</l>
                     <l>Nu-i Marcu... Și doară în cântec</l>
                     <l>Ne-aducem de Marcu aminte.</l>
                     <l>Iar voi pe pământ vă petreceți</l>
                     <l>Ca râmele oarbe-n pământ,</l>
                     <l>Și nime povești nu vă-ncheagă,</l>
                     <l>Urmașii cântări nu vă cânt.</l>
                  </lg>
               </div>
               <div type="div3">
                  <head>Zadarnic, artiste </head>
                  <subtitle>de Alexei Konstantinovici Tolstoi‎</subtitle>
                  <lg>
                     <l>Zadarnic, artiste, te crezi ziditor plăsmuirilor tale!</l>
                     <l>Ele-n veci s-au purtat pe deasupra de ochi nevăzute.</l>
                     <l>Nu, nu Phidias-nălțat-a vestitul Zeves Olympanul;</l>
                     <l>El oare datu-i-a fruntea și coama aceea de leu,</l>
                     <l>Buna privire domnească din fulgerul genelor aspre?</l>
                     <l>Nu Goethe e faurul marelui Faust, cel care,</l>
                     <l>În haina sa veche nemțească, ș-adânc adevăr omenesc</l>
                     <l>Până-n fir se aseamănă chipului său dinainte de vremuri!</l>
                     <l>Ori poate Beethoven, pe când își găsea al său marș de-ngropare,</l>
                     <l>Din sine scotea acel rând de acorduri, ce sfâșie inimi,</l>
                     <l>
                        <hi rend="italic">Plânsul din suflet zdrobit despre pierderea marelui cuget,<lb/>
                        </hi>Lumi de luceferi, căzând în prăpastia negrului haos?</l>
                     <l>Nu, tremurat-au din veacuri acele plânsori în întinderi,</l>
                     <l>Surd pentru noi, el a prins cu urechea cereștile plângeri.</l>
                     <l>Multe-n văzduhuri sunt chipuri ș-acorduri de noi neatinse,</l>
                     <l>Multe uniri de uniri minunate-n cuvânt și lumină,</l>
                     <l>Însă le toarnă acel care știe să vadă, s-audă,</l>
                     <l>Cel ce prinzând numai brazda, acordul, cuvântul,</l>
                     <l>Zidirea întreagă ne-aduce cu ele în lumea mirată.</l>
                     <l>O, te cufundă, poete, în noapte, te-mbracă-n tăcere,</l>
                     <l>Veșnic fii singur și orb ca Homer și surd ca Beethoven,</l>
                     <l>Auzul din suflet mai tare încoardă-l și văzul din suflet.</l>
                     <l>Și precum la un foc a scrisorii de taină ascunsele rânduri</l>
                     <l>Îndată răsar, așa răsări-vor de-odată priveliști,</l>
                     <l>Din adâncul cel negru ieși-vor lumini într-un chip închegate,</l>
                     <l>Rânduri, cuvinte și-acorduri porni-vor în rostul lor limpezi.</l>
                     <l>Seama atunce să iei și să cauți, ținând răsuflarea;</l>
                     <l>Iar mai pe urmă, zidind, să nu uiți trecătoarea nălucă.</l>
                  </lg>
                  <trailer>29 iunie 1917, Mărășești (Moldova)</trailer>
               </div>
               <div type="div3">
                  <head>Poetului</head>
                  <subtitle>de Alexandr Pușkin</subtitle>
                  <subtitle>
                     <anchor xml:id="id_(Sonet)"/>(Sonet)</subtitle>
                  <lg>
                     <l>Poete, să nu cauți la dragostea mulțimii,</l>
                     <l>Căci zgomotul de slavă va trece-ntr-un minut,</l>
                     <l>Vei auzi județul și râsetul prostimii,</l>
                     <l>Dar să rămâi ca stânca posomorât, tăcut.</l>
                     <l>Ești crai: trăiește singur. Pe slobodul tău drum</l>
                     <l>Te du, unde te cheamă al minții tale zbor,</l>
                     <l>Desăvârșește-ți roada gândurilor de dor</l>
                     <l>Și n-aștepta răsplată a trudei nicidecum.</l>
                     <l>Ea este-n tine. Tu-ți ești înaltul tău județ</l>
                     <l>Ce aspru-ți hotărăște al muncii tale preț.</l>
                     <l>Ești mulțumit, artiste, ne-ndoios?... Atunci</l>
                     <l>Copilăroasa gloată hulească-te-n zadar</l>
                     <l>Și clatine-ți temeiul sfințitului altar</l>
                     <l>Și pângărească-ți vatra înaltei tale munci.</l>
                  </lg>
                  <trailer>30 iunie 1917, Mărășești (Moldova)</trailer>
               </div>
            </div>
            <div type="div2">
               <head>Proză</head>
               <div type="div3">
                  <head>Vorbă lungă </head>
                  <subtitle>de Anton Cehov</subtitle>
                  <p>La strană stă dascălul Oltukavin și ține cu degetele întinse, grase un condei ros de pană de gâscă. Fruntea lui cea mică e-ncrețită, nasul își schimbă culorile de tot felul, de la cea trandafirie până la cea vânătă-închisă. Înaintea lui pe scoarța roșie-gălbuie a <hi rend="italic">Triodei</hi> de Flori <hi rend="italic">se află două hârtiuțe. Pe una e scris „pentru sănătate”, pe</hi> cealaltă — „pentru odihnă”, și sub amândouă titlurile câte un rând de nume. Lângă strană stă o bătrânică mititică cu fața îngrijorată și cu o straistă în spinare. Ea stă la gânduri.</p>
                  <p>— Ei, acu pe cine? o întreabă dascălul, scărpinându-se leneș pe după ureche. </p>
                  <p>— Mai iute gândește-te, săraco, că n-am când. Acuși am să citesc ceasurile.</p>
                  <p>— Acuși, dragă... Ei, scrie... Pentru sănătatea robilor lui Dumnezeu: Andrii și Daria cu copiii ... Dumitru, iarăși Andrii, Antim, Mărioara...</p>
                  <p>— Stai, mai încet... Nu gonești iepuri, vei ajunge la capăt...</p>
                  <p>— Ai scris-o pe Mărioara? Ei, acu pe Chirilă, pe Gordei, pe pruncul nou-răposat Gherasim, Pintilii. L-ai scris pe răposatul Pintilii?</p>
                  <p>— Stai... Pintilii a murit?</p>
                  <p>— A murit, oftează bătrâna.</p>
                  <p>— Dar de ce îmi zici să-l scriu pentru sănătate? se mânie dascălul, ștergându-l pe Pintilii și trecându-l în cealaltă hârtiuță. Ia măi ție! Tu spune cum se cade, dar nu te-ncâlci. Pe cine încă pentru odihnă?</p>
                  <p>— Pentru odihnă? Acuși... Ei, scrie... Ion, Evdochia, iarăși Daria, Gheorghe, mai scrie-l... pe ostașul Zaharia. Cum s-a dus la slujbă, acum e al patrulea an, așa de-atunci nici nu se mai aude...</p>
                  <p>— Vrasăzică, a murit?</p>
                  <p>— Dar cine-l mai știe? Poate o fi murit, poate că-i și viu... Tu scrie-l.</p>
                  <p>— Unde să ți-l scriu? Dacă, să zicem, a murit, apoi cu cei pentru odihnă, dacă-i viu — pentru sănătate... Ei, acum cum să vă-nțelegi pe voi?</p>
                  <p>— Hm... Tu, draguță, scrie-l pe amândouă hârtiuțele, ș-apoi s-a mai vedea. Însă pentru dânsul îi totuna, oricum îl vei scrie: om rătăcit... pierdut... L-ai scris? Acuma pentru odihna lui Marcu, Leonte, Irina, ei, și pe Cozma cu Ana... pe bolnava Fedosie...</p>
                  <p>— Pe bolnava Fedosie pentru odihnă? Tiu!</p>
                  <p>— Ce pe mine pentru odihnă? Ce, ț-a plesnit capul?</p>
                  <p>— Ce naiba! Tu, uscăciuneo, m-ai încurcat! N-ai murit încă, apoi și spune că n-ai murit, dar nu te băga printre cei cu odihna! Numai încâlcești aici! Poftim ia acum de-o șterge pe Fedosia ș-o scrie în alt loc... Toată hârtia am murdărit-o! Ei, ascultă, să-ți citesc... Pentru sănătatea lui Andrii, a Dariei cu copiii, iarăși Andrii, Antip, Mărioara, Chirilă, a pruncului nou-răposat Gher... Stai, cum de a nimerit aici acest Gherasim? Nou-răposat și iată pentru sănătate! Nu, m-ai zăpăcit tu pe mine, sărmano! Dumnezeu cu tine, cu totul m-ai încurcat!</p>
                  <p>Dascălul dă din cap, îl șterge pe Gherasim și-l trece în despărțitura celor răposați.</p>
                  <p>— Ascultă! Pentru sănătatea Mariei, a lui Chirilă, a ostașului Zaharia... Pe cine încă?</p>
                  <p>— Pe Evdochia ai scris-o?</p>
                  <p>— Pe Evdochia? Hm!... Evdochia... își cată dascălul amândouă hârtiuțele. Țiu minte c-o scrisesem, da acu cine-o știe... n-o pot găsi nicidecum... Iat-o! îi scrisă pentru odihnă.</p>
                  <p>— Pe Evdochia pentru odihnă? se miră bătrâna. Nici un an nu-i de când s-a măritat, dar tu de-acu-i chemi moartea! Însuți, dragă, te-ncurci ș-apoi te mai mânii pe mine. Tu scrie cu rugăciune, dar dacă-i avea-n inimă răutate, asta-i bucuria dracului. Asta dracul te tot joacă și-ncâlcește.</p>
                  <p>— Stai, n-amesteca... Dascălul se posomorăște și, gândindu-se puțin, încet o șterge pe</p>
                  <p>Evdochia din lista răposaților. Condeiul la litera „d” scârție și face o pată mare de cerneală. Dascălul se rușinează și-și scarpină ceafa.</p>
                  <p>— Pe Evdochia, vrasăzică, s-o dau în lături de aici..., bombănește el rușinat, și s-o scriu acolo. Așa? Stai... De-i da-o-ncolo, va fi pentru sănătate, de-i da-o-ncoace — pentru odihnă. M-a încurcat de tot baba! Și ostașul ista Zaharia s-a mai băgat aici... Naiba l-a mai adus... Nimic nu-nțeleg! Trebuie din nou...</p>
                  <p>Dascălul deschide dulăpașul și scoate de acolo o mulțime de hârtie curată.</p>
                  <p>— Dă-l afară pe Zaharia, dac-așa... zice baba. Dumnezeu cu dânsul, dă-l afară...</p>
                  <p>— Taci! răspunde în scurt dascălul de ciudă. El își moaie încet condeiul și scrie de pe amândouă hârtiuțe numele pe lista cea nouă.</p>
                  <p>— Eu îi scriu pe toți delaolaltă, zice el, dar tu s-o duci asta la părintele diaconul. Las' diaconul să priceapă, care-i viu aici și care-i mort; el la seminar a-nvățat, dar eu trebuinți de-iestea, măcar să mă ucizi, nimic nu-nțeleg.</p>
                  <p>Bătrâna ia hârtiuța, îi dă dascălului o copeică jumătate de cele vechi și merge încet spre altar.</p>
               </div>
               <div type="div3">
                  <head>Primejdia</head>
                  <subtitle>de Anton Cehov</subtitle>
                  <p rend="italic">Povestirea unui cărăuș</p>
                  <p>Ia, în pădurița asta de dincolo de vâlcea s-a întâmplat, domnule, o istorie. Răposatul meu tată, Dumnezeu să-l ierte, îi ducea boierului cinci sute de ruble; pe atunci țăranii noștri și cei din Șepelevo luau la boier pământ în posesărie, apoi tătuca îi ducea banii pe jumătate de an. Era el om cu frica lui Dumnezeu, citea scriptura și s-amăgească pe cineva, ori să asuprească, ori, să zicem, — că ce nu se întâmplă? — să jefuiască — asta Doamne ferește; și tare-l mai iubeau țăranii și, când trebuia cineva trimis la oraș, la stăpânire ori cu banii, apoi pe dânsul îl trimiteau. Era el om mai dihai decât alții, dar, să-mi fie iertat, era de cei cam cu toane. Îi plăcea să-și ude câteodată gâtul. Când se întâmpla să treacă pe lângă vreo crâșmă, apoi nu era chip să intre și să nu bea un păhăruț — ș-apoi nu te ducă Dumnezeu! Știa el păcatul ista și, când ducea banii obștești, apoi ca să n-adoarmă, ori să nu cumva să-i scape, întotdeauna mă lua pe mine ori pe soră-mea Anicuța.</p>
                  <p>Să-ți spun drept, la toată familia noastră ne place rachiul. Eu-s cu știință de carte, am muncit șase ani la oraș la un magazin de tutun și știu să vorbesc cu fiecare domn învățat și pot spune fel de fel de vorbe bune, dar, după cum am citit într-o cărticică, că rachiul este sângele satanei, apoi asta cu adevărat că-i așa, domnule. De rachiu mi s-a întunecat fața, și n-am nici un handraleț, și iaca, poftim de vedeți, îs cărăuș, ca un țăran prost neștiutor de carte.</p>
                  <p>Apoi ia, îți spun eu dumitale, ducea tătuca banii la boier, cu dânsul mergea Anicuța, da pe atunci Anicuța era de vreo șapte-opt ani, fără minte cu totul, nu se vedea de la pământ. Pân' la Calancic a mers bine, iar când a ajuns la Calancic și a-ntrat în crâșma lui Moiseica, i-au venit lui toanele celea. A băut trei pahare ș-a prins a se lăuda către oameni:</p>
                  <p>— Eu, zice, nu-s om mare, îs om prost, da în buzunar am cinci sute de ruble; de-oi vrea, zice, apoi și crâșma, și toate vasele, și pe Moiseica cu jidauca cu tot și cu jidănașii îl cumpăr și-l răscumpăr. În așa chip, vrasăzică, a glumit ș-apoi după asta haide a se plânge:</p>
                  <p>— Nevoie, zice, creștinilor, să fii om bogat, negustor ori în felul ista. N-ai bani, n-ai nici grijă, ai bani, te tot ține de buzunar ca să nu-i fure răii. Cu frică trăiește pe lume cel ce are mulți bani.</p>
                  <p>Lumea cea beată, negreșit, asculta, socotea și lua în seamă. Da pe atunci pe la Calancic se făcea drum de fier și nu se vedea soarele de fel de fel de ticăloși, ca de lăcustă. Tătuca pe urmă își luase seama, dacă era de-acu târziu. Vorba nu-i vrabie, de va zbura, n-o prinzi.</p>
                  <p>Merg ei, domnule, prin păduriță și numai ce aud că nu știu cine îi ajunge din urmă călare. Tătuca nu era de cei fricoși, asta nu pot s-o spun, însă stătu la cumpănă; pe acolo, prin păduriță, drumul nu era prea bătut și mers, cărau numai pe acolo fân și lemne, și n-avea cine și pentru ce să meargă călare, ba încă pe vremea lucrului. Pentru ceva bun nu mai mergea nimeni.</p>
                  <p>— Parcă ne gonesc, îi zice tătuca Anicuței, că prea iute mai merg. La crâșmă trebuia să tac, să-mi fie limba legată. Of, fetițo, nu-mi spune inima de bine.</p>
                  <p>Stătu el puțin la gânduri de primejdia lui și-i zice surorei-mea Anicuța:</p>
                  <p>— Lucrul nu se știe, poate cu bună seamă ne gonesc. Oricum ar fi, Anică dragă, ia tu, frate, banii, pune-i în poală și du-te de te ascunde după o tufă. Dacă s-a întâmpla de or sări blestemații, apoi tu s-alergi la mama, să-i dai banii și să-i ducă la primar. Numai tu cată, să nu cazi la vederea cuiva, să fugi când prin pădure, când prin vâlcea, să nu te vadă nimeni. Să fugi și să-l chemi pe Dumnezeu cel milostiv. Hristos cu tine!</p>
                  <p>Tătuca îi vârî în mână legătura cu bani, iar ea își găsi o tufă care era mai deasă și se ascunse. Nu trece mult și sar la tătuca trei călăreți; unul zdravăn, botos, cu cămașă de cit roș și cu ciubotele mari și ceilalți doi rupți, zdrențăroși, or fi fost de la mașină. Cum gândise tătuca, așa ș-a fost, domnule, cu adevărat. Acel cu cămașa roșie, om zdravăn, tare, ceva mai dihai decât cum îs alții, își opri calul, și tutstrei îl apucară pe tătuca.</p>
                  <p>— Stai, așa și pe dincolo. Unde-s banii?</p>
                  <p>— Ce bani? Du-te-n dracu.</p>
                  <p>— Banii cei ce-i duci boierului pentru arendă. Dăi, așa și pe dincolo, pleșcatule, că-ți pierzi sufletul. Mori fără pocăință. Și începură a-și arăta asupra tătucăi blestemățiile lor, da tătuca în loc să-i roage, să plângă ori ceva, se mâniase și i-a luat la pieptănat cu toată, vrasăzică, asprimea.</p>
                  <p>— Ce, zice, v-ați aninat de mine, blestemaților? Ticăloși mai sunteți, n-aveți Dumnezeu în voi, și nu dă-ntr-înșii vro holeră. Nu bani vă trebuie vouă, da vergi, ca pe urmă trei ani să vă mănânce spinarea. Fugiți, măgarilor, c-apoi mă apăr. În sân am un pistol de cele cu șase țevi!</p>
                  <p>Da hoții, auzind vorbe de iestea, îl apucară încă și mai dihai, și cu ce le venea la mână. Căutară toată căruța, îi cotrobăiră straiele tătucăi, ba îl descălțară și de ciubote. Când văzură că de bătaie tătuca încă mai tare îi probozește, apoi prinse a-l chinui în toate chipurile. Da Anicuța ședea în dosul tufei și toate le vedea sărmana. Dacă văzu de-acu că tătuca șade culcat pe pământ și forăiește, îndată o pișcă de fugă, când pe sub tufe, când prin vâlcică, înapoi, acasă. Fetița era micușoară, fără de orișice înțelegere și fugea așa, încotro o duceau ochii, că drumul nu-l știa. Pân' acasă erau vreo nouă vrâste. Altul ajungea într-un ceas, da copilul, știi, un pas înainte, doi în lături, și nu fiecare îți poate alerga desculță prin spinii din pădure; și cu asta trebuie să fii deprins, da fetișoarele noastre tot ședeau ghemuite pe cuptor ori umblau pe afară, da la pădure se temeau să dea fuga.</p>
                  <p>Spre seară, calea-valea, Anicuța ajunse la o casă. Da casa era a pădurarului celui de după Suhorukovo, în pădurea haznelei, ce o țineau în posesărie pe-atunci niște negustori și făceau cărbuni. A bătut la ușă. Iese o femeie, nevasta pădurarului. Anicuța îndată, mai întai, la plâns, ș-apoi i-a spus tot drept cum a fost, ba încă și de bani i-a spus. Pădurărița s-a muiat la inimă.</p>
                  <p>— Drăguța mea! Frumușico! Asta pe tine, așa de micuță, Dumnezeu te-a scăpat! Copilița mea dragă! Intră în casă să-ți dau măcar de mâncat!</p>
                  <p>Prinsese, vrasăzică, a se linguși pe lângă Anicuța, o hrăni, îi dădu de băut și chiar plânse oleacă cu dânsa și la urmă o făcu de i-a dat copila, cată mata, legătura cea cu bani.</p>
                  <p>— Eu, drăguleano, voi ascunde-o, da, zice, mâine dimineață ți-oi da-o și te-oi petrece pân-acasă, sărmănico. I-a luat femeia banii, da pe Anicuța a culcat-o pe cuptor, unde usca pe atunci mături. Și tot pe cuptorul cela, pe mături, dormea fiica pădurarului, tot așa de mică, ca și Anicuța noastră. Pe urmă Anicuța ne spunea nouă, că așa miroseau măturile celea, ca cum miroase mierea! S-a culcat Anicuța și nu poate s-adoarmă, plânge încetișor, i-i jale de tătuca și se teme. Numai, domnule, trece un ceas, altul și vede ea că-n casă intră acei trei hoți, care îl chinuiseră pe tătuca. Iată cel botos cu cămașă roșie, stăpânul lor, se apropie de femeie și zice:</p>
                  <p>— Ei, femeie, numai degeaba am scos un suflet. Acuma, zice, pe vremea mesei am omorât un om. De omorât l-am omorât, da ce ți-i bun, că n-am găsit nici un șal.</p>
                  <p>Vrasăzică, acel cu cămașa roșie era bărbatul pădurăriței.</p>
                  <p>— A pierit în zadar omul, zic tovarășii lui cei rupți: degeaba am luat un păcat asupra. Pădurărița se uită la toți tustrei și râde.</p>
                  <p>— Ce râzi, toanto?</p>
                  <p>— De aceea râd, că eu nici om n-am ucis, nici păcat nu mi-am luat asupra mea, da bani am găsit.</p>
                  <p>— Ce bani? Ce hămăiești?</p>
                  <p>— Ia, uită-te, cum hămăiesc. Pădurărița dezleagă legătura și le arată, bat-o Dumnezeu, banii</p>
                  <p>ș-apoi le spune tot, cum venise Anicuța, ce-i spusese Anicuța și altele.</p>
                  <p>Ucigașii se bucurară, începură a-și împărți prada în de ei, mai nu se bătură; apoi, vrasăzică, se puseseră la masă la crăpat. Da Anicuța zace, sărmana, le ascultă toate vorbele lor și tremură, ca pe tava. Ce să facă? Da din vorba lor află că tătuca ar fi murit și că zace în drum, culcat de-a curmezișul, și i se pare ei — dacă era copil fără de minte — că pe sărmanul tătucă îl mănâncă lupii și câinii, că calul nostru s-ar fi dus departe în pădure și că pe dânsul l-or fi mâncat lupii, și că pe însăși Anicuța, pentru că nu păzise banii, au s-o dea la închisoare ș-au s-o bată. Iar hoții, dacă s-au ghiftuit, au trimis femeia după rachiu. I-au dat cinci ruble, ca să cumpere și rachiu și vin de cel dulce. Au tras ei pe bani străini o beție bună cu cântece. Au băut, au băut și iarăși au trimis femeia, ca să bea, vasăzică, necontenit, să nu mai iasă la capăt.</p>
                  <p>— Vom bea pân-în ziuă! strigă ea.</p>
                  <p>— Bani avem mulți, ce să mai cruțăm!</p>
                  <p>— Bea, da numai mintea nu ți-o bea! Așa spre miezul nopții, când toți erau cu ochii pe dos, femeia dădu fuga la rachiu, de-a treilea, iar pădurarul se primblă vreo dădăori prin casă și se tot cumpănește.</p>
                  <p>— Ce, ziceți, fraților, îmi pare că fetița trebuie înlăturată. Dac-om lăsa-o așa, apoi ea cea dintâi ne spune pe noi. Au mai vorbit, s-au mai sfătuit ș-au hotărât: să nu mai fie Anicuța vie, s-o taie. Se-nțelege, de ucis pe un copil nevinovat îi cu frică, de un asemenea lucru s-a apuca doar un om beat ori un ieșit din minte. Poate, vrun ceas întreg nu se-nvoiau care să ucidă, tot dădeau unul la altul, mai nu se bătură iarăși și nimenea nu se învoiește; atunci aruncară sorți. Îi căzu pădurarului. Bău el încă un pahar plin, tuși ș-apoi ieși în tindă după topor.</p>
                  <p>Da Anicuța nu era chiar din cele proaste. Măcar că n-avea minte, da răzgândise, mă rog, una de cele ce nu-i vin în cap unuia cu știință de carte. Poate că Domnului i se făcuse milă de dânsa și-i trimisese atunci judecată dreaptă, da poate că de frică se făcuse mai cuminte, da nu mai știu, că la urmă a ieșit că era mai mintioasă decât toți. S-a sculat încetișor, i s-a rugat lui Dumnezeu, a luat zobonelul cel cu care o învelise pădurărița și, înțelegi mata, cu dânsa dormea pe cuptor fiica pădurarului, ea a învelit-o pe fata ceea cu zobonelul — fetița era de o seamă cu dânsa — da de pe ea a luat haina mâne-sa și s-a-nvelit cu dânsa. S-a schimbat cu ea, vasăzică. Ș-a pus-o în cap ș-așa trecu pe dinaintea bețivilor, da aceia credeau că-i fata pădurarului și nici nu se uitară. A avut noroc că femeia fusese trimisă după rachiu și nu era-n casă, c-apoi nu mai scăpa de topor, că ochiul femeiesc vede bine, ca și al vulturului. Văzul femeii îi ascuțit. Ieși Anicuța din casă ș-o rupse de fugă, cât îi luau picioarele și încotro o duceau ochii. Toată noaptea a rătăcit prin pădure, iar dimineața a ieșit la gura ei ș-a dat-o de fugă pe drum. Nu că dă Dumnezeu și-l întâlnește pe pisarul Egor Danilâci, Dumnezeu să-l ierte. Mergea cu undițele la prins pește. I-a spus lui Anicuța cum a fost. El repede înapoi — îi mai era atunci de pește? — în sat, a adunat țăranii și hai la pădurar.</p>
                  <p>Au venit acolo, da ucigașii beți cum dormeau, așa dormeau, care unde a nimerit. Cu dânșii și femeia, beată și ea. I-au căutat dintâi, le-au luat banii, da când s-au uitat pe cuptor, apoi — Maica-Domnului — o văd pe fata pădurarului însângerată pe mături, sub zobonel, capul ei plin de sânge, tăiat cu toporul. I-au sculat pe țărani și pe babă, le-au legat mâinile îndărăt și i-au dus la poliție. Baba urlă, iar țăranul numai dă din cap și roagă pe oameni:</p>
                  <p>— Să beau ceva, fraților! Mă doare capul. Apoi, după rânduială, a fost judecata la oraș și i-au pedepsit cu toată asprimea legilor. Apoi iaca, domnule, ce istorie s-a întâmplat în pădurea cea de după vâlcea. De-acu mai nu se mai vede, apune acolo frumosul soare. M-am luat și eu cu vorba, da caii au stat ca când și ei ascultă. Haide, dragilor, frumoșilor, mai iute! Boierul, domnul cel bun, a da de un rachiu! Haide, dragilor!</p>
               </div>
               <div type="div3">
                  <head>Prădătorii</head>
                  <subtitle>de Anton Cehov</subtitle>
                  <p>— Care vine? Răspuns nu-i. Păzitorul nu vede nimic, dar prin freamătul vântului și al copacilor aude bine că cineva merge înaintea lui pe alee. Noaptea din martie, nouroasă și neguroasă, a înfășurat pământul, și păzitorului i se arată că pământul, cerul și el însuși cu gândurile lui s-au sleit, formând ceva uriaș, negru și nepătruns. Nu e chip de mers decât pe pipăite.</p>
                  <p>— Care vine? repetă (întreabă iarăși) păzitorul și lui începe să-i pară c-aude și șoapte și un râs reținut.</p>
                  <p>— Care-i aici?</p>
                  <p>— Eu, dragă..., răspunde un glas bătrânesc.</p>
                  <p>— Da cine tu?</p>
                  <p>— Eu... un trecător.</p>
                  <p>— Ce trecător! strigă cu mânie păzitorul, ca să-și ascundă cu strigătul frica. Te poartă și pe tine pe aici necuratul! Umbli, strigoiule, noaptea prin țintirim!</p>
                  <p>— Da aici îi țintirim?</p>
                  <p>— D-apoi ce-i? Vezi bine că-i țintirim! Nu vezi?</p>
                  <p>— Of-of-off... Maică cerească, s-aude o oftare bătrânească.</p>
                  <p>Nimic nu văd, dragă, nimic... Vezi ce întuneric. Să-ți șteargă o palmă, că nu vezi, așa întuneric, dragă. Of-of-off!</p>
                  <p>— Tu cine ești?</p>
                  <p>— Eu-s drumeț, dragă, om călător.</p>
                  <p>— Ia niște draci, umblă pe la miezul nopții... Drumeți! Niște bețivi, bolborosește păzitorul, liniștit de tonul și de oftările trecătorului. Te-i mai încărca cu păcate cu voi! Toată ziulica beau, da noaptea îi poartă necuratul. Da parcă mi-a părut că tu aici nu ești singur, da parcă sunteți vreo doi-trei.</p>
                  <p>— Îs singur, dragă, singur. Numai curat singur... Of-of-of, păcatele noastre... Păzitorul dă de un om și se oprește.</p>
                  <p>— Cum de-ai nimerit tu pe-aici? întreabă el.</p>
                  <p>— Am rătăcit, bunule om. Mergeam la moara cea din Mitrievo</p>
                  <p>ș-am rătăcit.</p>
                  <p>— Tiu, măi! Parcă pe-aici e drumul la moara cea din Mitrievo? Cap de bou ce ești tu! La moara cea din Mitrievo trebuie să mergi mult mai în stânga, de-a dreptul din oraș pe drumul haznalei. Tu cu capul tulburat ai făcut trei vrâste de prisos. Ți-ai fi uns gâtul la oraș?</p>
                  <p>— Am păcătuit, dragă, am păcătuit... Cu adevărat c-am păcătuit, nu-mi ascund păcatul. D-apoi acu cum să merg?</p>
                  <p>— Du-te tot de-a dreptul pe aleea asta pân' ce nu-i da că s-a curmat, apoi îndată s-apuci în stânga și să mergi pân' ce-i trece tot țintirimul pân' la portiță. Acolo este o portiță. S-o descui și să mergi cu Dumnezeu. Cată să nu cazi în șanț (hândichi). Da acolo, după țintirim, să mergi tot pe câmp, pe câmp, pân' ce nu-i ieși la drumul haznalei.</p>
                  <p>— Să-ți dea Dumnezeu sănătate, dragă. Să te mântuiască împărăția cerului și să te miluiască. Da nu mă-i petrece, omule bun? Fă-ți milă, petrece-mă pân' la poartă.</p>
                  <p>— Ei, mai am eu când! Du-te singur.</p>
                  <p>— Fă-ți milă. Fă-mă să mă rog lui Dumnezeu pentru dumneata. Nu văd nimic, să-mi dea o palmă, nimicuța. Ce întuneric, ce întuneric! Petrece-mă, drăguță!</p>
                  <p>— Da, am eu vreme de petrecut! Dacă te-i codi cu fiecare, apoi n-o mai scoți la capăt.</p>
                  <p>— Pentru Hristos, pertece-mă. Și nu văd eu și mă și tem să merg singur prin țintirim. Mi-i cu frică, dragă, mi-i cu frică, omule bun.</p>
                  <p>— Te-ai legat și tu de capul meu, oftează păzitorul. Ei, bine, haidem! Păzitorul și trecătorul se pornesc. Ei merg alăturea, umăr la umăr și tac. Vântul, umed și pătrunzător, le bate drept în față, și copacii, cei nevăzuți, fremătând și scârțâind, aruncă asupra lor picături mari de ploaie. Aleea aproape delaolaltă e acoperită cu bulhace.</p>
                  <p>— Una n-o pricep eu, zise păzitorul după o tăcere îndelungată: cum de-ai nimerit tu pe-aici? Parcă poarta-i încuiată cu lăcată. Ai sărit zidul ori cum? De-ai sărit, apoi pentru un om bătrân așa îndeletnicire nu-i prea de cuviință.</p>
                  <p>— Nu știu, dragă, nu știu. Cum de-am nimerit pe-aici, nici eu nu știu. Ia, o ademenire. M-a pedepsit Domnul. Cu adevărat că-i ademenire, cel viclean m-a încurcat. Da dumneata, dragă, vasăzică, ești aici păzitor?</p>
                  <p>— Păzitor.</p>
                  <p>— Singur pe tot țintirimul? Năvala vântului e atât de puternică, încât amândoi pentru un moment se opresc. Păzitorul, așteptând când va mai înceta vântul, răspunde:</p>
                  <p>— Noi suntem trei aici: unul zace la pat de înferbințeală, da celălalt doarme. Stăm de pază pe rând.</p>
                  <p>— Așa, așa, dragă, așa. Ce vânt, ce vânt! L-or fi auzind și răposații! Urlă ca o fiară cumplită... Of-of-of...</p>
                  <p>— Da tu de unde ești?</p>
                  <p>— De departe, dragă. Din Vologda-s eu, de departe. Umblu pe la sfintele locuri și mă rog pentru oamenii cei buni. Să-i mântuiască și să-i miluiască Domnul. Păzitorul se oprește pentru puțin timp, ca să-și aprindă luleaua. El se așează la pământ după spinarea trecătorului și arde vreo câteva chibrituri (sârnice). Lumina celui dintâi chibrit, scăpărând, luminează pentru o clipă o bucată de alee din stânga, un monument alb cu înger și o cruce întunecată; lumina celuilalt chibrit, izbucnit într-o flacără mare ș-apoi stins de vânt, alunecă, ca un fulger, pe deasupra părții din stânga, și din întuneric se distinge (deosebește) numai colțul unui grilaj (gard de fier); al treilea chibrit luminează și din dreapta monumentul cel alb, crucea cea întunecată și grilajul din jurul unui mormânțel de copil.</p>
                  <p>— Dorm răposații, dorm sărmanii! — bombănește trecătorul oftând tare. Dorm și cei bogați, și cei săraci, și cei înțelepți, și cei proști, și cei buni, și cei răi. Toți îs de-un preț. Ș-or să doarmă până la sunetul buciumului. Să-i sălășluiască Domnul în împărăția cerului, în vecinica odihnă.</p>
                  <p>— Acu iaca mergem, da o să fie o vreme, când și înșiși vom zace, zise păzitorul.</p>
                  <p>— Așa, așa. Cu toții, cu toții o să zacem. Nu-i acel om, care să nu moară. Of-of-of! Faptele noastre cele viclene. Păcate, păcate! Sufletul meu cel ticălos, fără saț, pântecele meu cel iubitor de mâncări și băuturi! L-am mâniat pe Domnul și n-o să-mi fie mie mântuire nici pe astă, nici pe ceea lume. M-am înglodat în păcate, ca viermele în pământ.</p>
                  <p>— Așa, da tot trebuie să mori.</p>
                  <p>— Asta-i, că trebuie.</p>
                  <p>— Un drumeț o fi murind mai ușor decât unul de alde mine.</p>
                  <p>— Drumeți sunt în tot felul. Sunt și adevărați, care îs plăcuți lui Dumnezeu, își păzesc sufletul lor, da sunt și de cei ce umblă noaptea prin țintirim, îi bucură pe draci așa-a! Altul, care-i drumeț, să vrea îți dă-n cap c-o coadă de topor și-ți iese sufletul.</p>
                  <p>— De ce grăiești tu așa?</p>
                  <p>— Ia aș... Ei, iaca-mi pare și portița. Chiar așa, îi ea. Ian deschide-o, dragă! Păzitorul pe pipăite deschide portița, îl scoate pe drumeț afară de-o mânecă și zice:</p>
                  <p>— Aici se și sfârșește țintirimul. Acu să mergi tot pe câmp și pe câmp pân' ce nu-i da de drumul haznalei. Numai tot acolo o să fie șanțul hotarnic, să nu dai în el... Da dacă-i ieși la drum, s-apuci în dreapta ș-așa chiar pân' la moară...</p>
                  <p>— Of-of-of, oftează drumețul după puțină tăcere. Da eu acu așa socot, că n-am la ce să merg la moara cea din Mitrievo... La ce dracu să mă mai duc și eu acolo? Eu mai bine, drăguță, voi sta aici cu dumneata...</p>
                  <p>— Ce să mai stai cu mine?</p>
                  <p>— Ia așa... cu tine mi-e mai vesel...</p>
                  <p>— Ți-ai găsit și tu om de veselie! Drumețule, eu văd că ție-ți plac glumele...</p>
                  <p>— Știut că-mi plac! zice trecătorul râzând răgușit și c-un hohot mărunt. Of, dragă-drăguță. Cred că mult l-îi pomeni tu pe drumeț!</p>
                  <p>— De ce să te pomenesc și pe tine?</p>
                  <p>— Așa, că te-am înșelat bine... Ce crezi, că-s drumeț eu? Nu mai sunt eu drumeț.</p>
                  <p>— Cine ești, dar, tu?</p>
                  <p>— Îs un mort... Numai ce m-am sculat din sicriu... Îl ții minte pe lăcătușul Gubarev, care s-a spânzurat (în) săptămâna cea albă? Apoi ia, eu și sunt Gubarev...</p>
                  <p>— Mai spune o minciună! Păzitorul nu-l crede, însă simte în tot trupul o frică atât de grea și friguroasă, încât se mișcă iute din loc și începu să pipăiască iute portița.</p>
                  <p>— Stai, încotro? zice trecătorul, apucându-l de mână. Hei-hei... vezi-l cum îi! D-apoi cui, dar, mă lepezi pe mine?</p>
                  <p>— Dă-mi drumul! strigă păzitorul, silindu-se să-și ia mâna.</p>
                  <p>— Sta-ai! Îți spun să stai și stai... Nu te zgâlțâi, câine ticălos!</p>
                  <p>Vrei să fii între vii, apoi stai și taci pân' când nu ți-oi spune eu... Nu vreau eu să vărs sânge, că demult ai fi pierit, ticălosule... Stai!</p>
                  <p>Genunchii păzitorului se îndoiaie. El închide ochii cu frică și, tremurând cu tot trupul, se reazemă de zid. El ar răcni, însă știe că răcnetul nu va ajunge la loc locuit de oameni... Alăturea cu dânsul stă trecătorul și-l ține de mână...</p>
                  <p>Vreo trei minute trec în tăcere.</p>
                  <p>— Unul îi bolnav de înferbințeală, celălalt doarme, dar al treilea</p>
                  <p>îl petrece pe drumeț, bombănește trecătorul. Buni păzitori, se poate de plătit hacul! Nu, frate, tâlharii întotdeauna au fost mai harnici decât păzitorii! Stai, stai, nu te mișca...</p>
                  <p>Trec în tăcere cinci, zece minute. Însă iată că vântul aduce un șuier.</p>
                  <p>— Ei, acu mergi, zice trecătorul, lăsând mâna. Du-te și roagă-te lui Dumnezeu c-ai rămas viu. Trecătorul șuieră și el, o dă de fugă de la poartă și s-aude cum sare șanțul. Presimțind ceva nu prea bun și tot încă tremurând de frică, păzitorul nehotărât deschide portița și, cu ochii închiși, aleargă înapoi. La cotitura cea dinspre aleea cea mare el aude grăbindu-se niște pași, și cineva îl întreabă cu un glas șuierător:</p>
                  <p>— Tu ești, Timofte? Da unde-i Dumitraș? Iar trecând cu fuga toată aleea cea mare, el zărește în întuneric o luminică micuță și nesenină. Cu cât e mai aproape de luminică, cu atât mai multă frică simte și cu atât e mai puternic presimțământul unei trebi rele. „Lumina parcă-i în biserică, gândește el. De unde să fie ea acolo? Mântuiește și miluiește, Maica Domnului. Așa este!” Un moment păzitorul stă în fața ferestrei sfărâmate și cu groază se uită în altar... Lumânarea mică de ceară, care au uitat s-o stingă tâlharii, arde într-o flacără tremurătoare de vânt ce năvălește prin fereastră și aruncă pete roșii, nelucitoare asupra veșmintelor, aruncate în toate părțile, și a dulăpașului cârligat, asupra numeroaselor urme de picoare lângă prestol și jertfelnic...</p>
                  <p>Mai trece puțin timp și vântul urlător duce prin țintirim grăbitoarele și neliniștitele sunete de alarmă...</p>
               </div>
               <div type="div3">
                  <head>Șapte păcate de moarte</head>
                  <subtitle>de Selma Lagerlöf</subtitle>
                  <p>Odată duhul cel rău și ispititor a vrut să-și facă râs de un pustnic sfânt și înțelept. El s-a prefăcut în țăran și, înfățișându-se dinaintea pustnicului, care atunci taman aștepta spovăduitori, i-a zis:</p>
                  <p>— Părinte sfinte! Eu sunt plugar și fecior de plugari. Eu mă ridic la începutul zorilor și niciodată nu uit să citesc rugăciunile cele de dimineață, iar după aceasta toată ziua lucrez la câmp. Hrana mea-i pâine și apă, iar când vreau să le fac plăcere prietenilor mei, apoi îi ospătez cu miere și cu poame. Eu sunt singurul sprijin al părinților mei bătrâni. Nevastă n-am și de femei nici nu gândesc. Umblu la biserică cu stăruință și dau în jertfă a zecea parte din ceea ce am. Părinte, aceasta-i toată spovada mea. Îmi dai dezlegare?</p>
                  <p>— Fiule, a răspuns pustnicul. Tu ești cel mai drept și cuvios om dintre toți pe care îi știu eu. Eu cu dragă inimă îți voi da dezlegare, dar dă-mi voie să-ți povestesc dintâi ce s-a întâmplat nu prea demult pe aici. Pentru tine aceasta va avea folos: tu vei auzi ce fapte rele fac uneori oamenii și vei afla că oamenii care le-au săvârșit au fost niște păcătoși nenorociți în rând cu tine.</p>
                  <p>— Părinte, tu mă îndemni spre fudulie, a zis ispititorul.</p>
                  <p>— Doamne ferește de așa păcat mare, a răspuns pustnicul.</p>
                  <p>Când vei auzi povestea mea, vei gândi altmintrelea. Și el a prins a povesti:</p>
                  <p>— Stăpânul curților celor bogate de pe celălat mal al râului a hotărât odată să-și mărite fiica sa după un om puternic, care foarte a iubit-o. Aceasta a fost împotriva copilei, căci ea dăduse de acum cuvânt altuia.</p>
                  <p>Ea a scris scrisoare alesului inimii sale și i-a spus că tatăl său o silește să se mărite după altul. ,,Pentru aceasta o mie de ori mă iert cu tine, a scris ea, și mă rog să nu faci asupra ta nimica din pricina mea, căci în suflet eu îți rămân credincioasă”.</p>
                  <p>Tatăl ei a găsit scrisoarea scrisă și, pe ascuns, a ars-o. Venit-a ziua nunții, care pentru biata copilă a fost ziua plânsului</p>
                  <p>și a lacrimilor. Dar în biserică ea n-a plâns, numai fața parcă i s-a împietrit de scârbă. Dar toți oamenii în biserică plângeau, uitându-se la dânsa. Tatăl ei — și el a luat seama că fața ei i s-a împietrit de scârbă. Și el s-a speriat, gândind despre aceea ce a făcut el. Când toți s-au întors din biserică, el a chemat copila în casa cei din turnul ce-l vezi în ograda curților și i-a zis:</p>
                  <p>— Dragă copilă, eu îs vinovat înaintea ta. Și măcar că era om fudul, dar a căzut înaintea ei în genunchi și i-a spus că a făcut o faptă nevrednică, i-a luat scrisoarea și i-a ars-o. El se temea că alesul ei, îndată ce va afla despre nunta prepusă, va veni călare cu ostașii săi și își va lua mireasa.</p>
                  <p>— Singura dezvinovățire pentru tine, tată, este aceea că n-ai știut ce scârbă îmi faci, i-a răspuns fiica. Ea a ieșit din turn și a întâlnit afară pe soțul ei cel tânăr.</p>
                  <p>— De ce ești, dragă, așa de mâhnită? a întrebat el.</p>
                  <p>— Pentru că eu am un ales al inimii mele, pe care am jurat să nu-l uit niciodată.</p>
                  <p>— Nu te scârbi că te-ai cununat cu mine, a răspuns el. Eu te iubesc cu o dragoste adâncă și sunt încredințat că nimenea nu va purta așa grijă, ca să fii fericită, cum voi purta eu.</p>
                  <p>— Aceasta gândește fiecare, care iubește, a zis ea în sfârșit.</p>
                  <p>— Spune numai, ce trebuie să fac eu, ca să alung scârba de pe fețișoara ta? a întrebat el. Atunci eu voi dovedi că am dreptate.Tânăra, auzind așa cuvinte, a gândit: ,,Să-i spun oare, poate Dumnezeu îi va muia inima”.</p>
                  <p>Și ea i-a spus despre jurământul cu care s-au schimbat cu iubitul ei; cel ce va călca acest jurământ îl pune pe altul să-și rupă firul vieții în ziua nunții. Și iată astăzi iubitul meu are să se ucidă, a zis tânăra. Dă-mi voie să mă duc la dânsul să opresc mâna ucigătoare!</p>
                  <p>Mare a fost puterea scârbei acestei femei tinere. Măcar că bărbatul a gândit: ,,Dacă îi voi da drumul la cel ce o iubește, apoi mai mult n-o mai văd”, dar tot i-a zis cu silință: — Fă cum știi.</p>
                  <p>Ea s-a sculat și l-a mulțumit cu lacrimi. Și apoi s-a dus în sala cea mare la oaspeți, care stăteau pe lângă mesele gătite și cu nerăbdare așteptau când se va începe masa cea mare, căci flămânzise bine după drumul lung de la biserica sătească pân' la curți.</p>
                  <p>— Dragi oaspeți, a zis tânăra, eu trebuie să vă spun că cu învoiala soțului meu mă duc acuma la iubitul meu, căci el vrea să se ucidă din pricină că nu m-am ținut de cuvântul dat lui. Eu mă duc să-i spun că n-am făcut aceasta cu bună voie, dar de nevoie.</p>
                  <p>Nu vă mirați că merg singură: așa poruncă nu se încredințează nici trimisului, nici scrisorii. Dar pe dumneavoastră vă rog — beți, mâncați și vă veseliți, până când nu voi fi eu de față. Eu mă voi întoarce înapoi îndată ce îl voi scăpa pe iubitul meu de moarte.</p>
                  <p>Toți oamenii plângeau pe când povestea ea despre amarul ce-o aștepta și ziceau:</p>
                  <p>— Noi nici nu vom bea, nici nu vom mânca, dacă ai la inimă așa amar. Du-te, iar când te vei întoarce, atunci noi ne vom pune la masă.</p>
                  <p>Când tânăra trecea prin ograda curților, din bucătărie se auzea un zgomot puternic. Bucătarului i se spusese că masa cea mare se va amâna vreo câteva ceasuri. Bucătarul se mâhnise că fripturile lui vor sta prea mult la foc și se vor face scrum. El a răsturnat o tingire foarte mare cu untură și a zvârlit jos o coșniță întreagă cu ouă.</p>
                  <p>Apoi l-a trântit la pământ pe băiatul de curte care-i venise cu noutatea neplăcută și s-a îndârjit la dânsul cu o mătură mare, ca să-l bată. Tânăra, ce trecea prin ogradă, l-a rugat să-i deie băiatului pace. El a ascultat-o și a strigat: — Blagoslovit este Dumnezeu, ce te-a făcut așa de blândă! Mai mult n-am să te amărăsc! Și el a păstrat mâncările fierbinți multe ceasuri fără nici o ropșire de mânie.</p>
                  <p>Iar tânăra s-a pornit singură prin pădurea deasă. Ea a vrut să vie la iubitul ei singură, fără străjeri. În pădure trăia un hoț. Din bordeiul lui el a văzut pe femeia tânără, ce mergea pe drum. Pe mâini ea avea inele și pietre scumpe, iar mijlocul trupului îi era împodobit cu un brâu de argint. Atunci hoțul și-a spus în gând: ,,Aceasta-i o femeie slabă, să-i iau toate lucrurile de aur și de argint. Aceasta îmi va fi destul, ca să mă duc în altă țară, să lepăd viața mea asta hoțească și să mă fac om cinstit”.</p>
                  <p>Când s-a apropiat tânăra de dânsul și el i s-a uitat în fața ei, apoi s-a oprit deodată. Domnul îi dăduse ei o frumusețe nespusă. Hoțul a gândit: ,,Eu nu pot să mă ating de dânsa. Ea-i mireasă, eu nu pot ca copila aceasta dragă să se întoarcă la nuntă prădată”. Și, temându-se de Dumnezeu, care a făcut pe femeie așa de frumoasă, i-a dat drumul. În aceeași pădure trăia un pustnic sfânt, care își chinuia trupul cu aceea că nu dormea șase zile și șase nopți pe săptămână. De această dată venise de acum a șaptea noapte, iar el tot nu dormea, căci mulți bolnavi și amărâți veniseră la dânsul. El de acum le dăduse drumul la toți, când a văzut pe tânăra femeie că iese dintr-un desiș de copaci. El a gândit: ,,Cum oare va trece călătoarea aceasta peste râulețul revărsat și mâniat, care a rupt ieri noapte podul și l-a dus cu apa?”</p>
                  <p>El s-a ridicat din patul lui, s-a dus în urma tinerei femei, a luat-o în spate și așa a trecut cu dânsa râul. Când s-a întors înapoi, vremea somnului de acum trecuse și el trebuia iarăși să privegheze șapte zile și șapte nopți din pricina femeii tinere. Dar el nu se mai mânia. Ea era așa de dragă tuturora, că fiecare era bucuros să facă ceva pentru dânsa.</p>
                  <p>În sfârșit, tânăra a venit la casa omului iubit. Dar iubitul ei se depărtase de acum în odaia lui, încuiase ușa cu un zăvor greu și gătise sulița sa, ca să se străpungă. Și când bătea ea în ușă, el nu vroia să deschidă. Tânăra nu mai putea acum nici să strige, nici să roage, căci de frică prăpădise glasul. Dar lacrimile ei curgeau în râuri pe podelele de piatră, și de după ușa de stejar el auzea plânsul ei. Ascultând acest plâns, el n-a putut să se ucidă și i-a deschis ușa. Ea a stătut dinaintea lui și a prins a spune cum au măritat-o cu de-a sila. Când s-a încredințat el că ea tot îl iubește, apoi a jurat că nu se va ucide. El a sărutat-o pe dânsa cea de pe urmă dată, și ei amândoi au simțit într-aceeași vreme toată bucuria și tot amarul ce poate să simțească omul în viața lui.</p>
                  <p>— Ei, acum du-te, tu nu ești de acum a mea, ci a altuia, i-a zis el în sfârșit.</p>
                  <p>— Dacă eu nu pot, a răspuns ea. Dar iubitul, depărtând-o de la sine, i-a zis:</p>
                  <p>— Eu nu vreau să amăgesc credința celuia care ți-a dat voie să vii la mine. El a poruncit să se puie șeile pe doi cai și a dus-o călare în casa tatălui ei. Toate acestea pustnicul i le-a povestit vicleanului ispititor, măcar că încă nu știa cu cine are trebuință. După aceasta pustnicul a întrebat cine din toți oamenii pomeniți a pierdut mai mult. Pustnicul era un om foarte înțelept și știa prea bine că așa oameni fără păcat, cum spune că este ispititorul, pe lume nu se mai află. Povestind istoria aceasta, el gândea să-l prindă pe ispititor, cu ce păcat dintr-acele șapte păcate de moarte este mai mult îngrelat sufletul lui. Judecând după răspuns, <hi rend="italic">cine a jertfit mai mult: tatăl, mirele,</hi>oaspeții, bucătarul, hoțul <hi rend="italic">ori </hi>iubitul, <hi rend="italic">pustnicul gândea să afle ce păcat</hi> — <hi rend="italic">fudulia, necredința, lăcomia, mânia, iubirea de avere, lenea</hi> ori <hi rend="italic">curvia</hi> îi umple sufletul. Omul sfânt știa prea bine că fiecare se mira mai mult de fapta ceea care pentru dânsul era mai grea de împlinit.</p>
                  <p>Dar ispititorul n-a luat seama la aceasta.</p>
                  <p>— Mie mi-i cam greu să răspund la întrebarea ta, a zis el. Mi se pare că mirele a jertfit nu mai mult decât iubitul, iar oaspeții au jertfit tot atâta cât a jertfit hoțul. Cu toții sunt vrednici de cea mai bogată răsplată.</p>
                  <p>El gândea că pustnicul va rămâne mulțumit cu acest răspuns, dar sfântul pustnic a zis cu frică:</p>
                  <p>— Pentru Dumnezeul Cel Milostiv, zi că o faptă dintre toate acestea îi mai bună ori mai vrednică decât alta!</p>
                  <p>— După părerea mea, sfinte părinte, tot nu-i ușor ce au făcut acești oameni, a răspuns ispititorul. Și pentru asta eu nu pot să spun că o faptă îi mai bună decât alta.</p>
                  <p>Pustnicul s-a aplecat la urechea ispititorului și a zis c-un glas blând:</p>
                  <p>— Te rog să-mi spui, a cui faptă-i mai bună? Ispititorul se tot da în lături și-l ruga să-i deie dezlegare.</p>
                  <p>— Vasăzică, tu ai toate cele șapte păcate de moarte! — a strigat pustnicul mirat. Tu ești, pesemne, diavol, dar nu om! Cu aceste cuvinte el a ieșit afară din bordeiul lui, și-a făcut cruce și a zis: </p>
                  <p>— Du-te de la mine, satană. Atunci ispititorul a văzut că s-a dat de gol. El și-a luat îmbrăcămintea lui și a zburat în sus ca un liliac mare și negru. Dorința lui cea rea și vicleană nu numai că a fost zădărnicită de Dumnezeu, dar prin mila Celui Atotputernic s-a îndreptat spre folosul oamenilor. Povestirea pustnicului mulți ani a slujit oamenilor pentru cercetarea adâncului sufletului omenesc.</p>
                  <p>Dacă te folosești bine de povestirea aceasta, apoi ea este ca volocul în mâinile pescarului, precum arunci volocul în mare, ca să prinzi pește, tot așa și povestirea aceasta o arunci în sufletul omului și-i scoți păcatele lui la vedere, ca ele să fie biruite.</p>
                  <trailer>Septembrie 1912</trailer>
               </div>
            </div>
         </div>
         <div type="div1">
            <head>Folclor</head>
            <div type="div2">
               <div type="div3">
                  <head>Dorul</head>
                  <subtitle>poezie populară culeasă de Alexei Mateevici </subtitle>
                  <lg>
                     <l>Spuneți, spuneți, blânde stele,</l>
                     <l>Focul lacrimilor mele,</l>
                     <l>Spuneți voi, privighetori,</l>
                     <l>Și voi, frumuseți de flori.</l>
                     <l>Numai voi-n această lume</l>
                     <l>Știți al meu necaz și nume,</l>
                     <l>Numai voi ați plâns și eu</l>
                     <l>Taina sufletului meu.</l>
                     <l>Drăgulița primăvară</l>
                     <l>A sosit voioasă-n țară,</l>
                     <l>Mi-a adus ea mândrul soare</l>
                     <l>Ș-un sân plin de lăcrimioare,</l>
                     <l>Mi-a adus o luna plină,</l>
                     <l>Ca s-o scald eu în lumină.</l>
                     <l>Lunca râde și-nverzește,</l>
                     <l>Doru-n suflet se trezește.</l>
                     <l>Izvorul curge în vale,</l>
                     <l>Aducându-mi dor de cale.</l>
                     <l>Dați-mi, dați-mi aripioare,</l>
                     <l>Să mă duc în depărtare,</l>
                     <l>Peste munți și peste mare.</l>
                     <l>Dați-mi aripi sprintenele,</l>
                     <l>C-aud glas de turturele.</l>
                     <l> Duce-m-aș și tot m-aș duce,</l>
                     <l>Dor să nu mă mai apuce.</l>
                     <l>Duce-m-aș în cale lungă,</l>
                     <l>Dor să nu mă mai ajungă.</l>
                     <l>Bate luna printre nouri,</l>
                     <l>Stelele în cer lucesc,</l>
                     <l>Inima îmi plânge-n mine</l>
                     <l>De necazul țărănesc.</l>
                  </lg>
                  <trailer>Cules de Al. M.<lb/>4 februarie 1907</trailer>
               </div>
               <div type="div3">
                  <head>Câteva colinde de Sfântul Crăciun</head>
                  <subtitle>poezie populară culeasă de  Alexei Mateevici</subtitle>
                  <div type="div4">
                     <head>
                        <anchor xml:id="id_I6"/>I</head>
                     <lg>
                        <l>Doi boieri de cei mari,</l>
                        <l>O! Leroi, Doamne [1]!</l>
                        <l>Ca și doi drumari,</l>
                        <l>O! Leroi, Doamne!</l>
                        <l>Vin din Rusalim,</l>
                        <l>Merg spre Vithleem.</l>
                        <l>Dară cine sunt?</l>
                        <l>Îi Iosif cel sfânt</l>
                        <l>Și Maria sfântă,</l>
                        <l>Care așa cuvântă:</l>
                        <l>— Iosif, mi-i greu</l>
                        <l>De acest drum rău.</l>
                        <l>Vină să ne odihnim.</l>
                        <l>Și să ne umbrim.</l>
                        <l>De un plop au dat</l>
                        <l>Și acolo au stat,</l>
                        <l> De s-au răcorit.</l>
                        <l>Plopul că s-o clătinat,</l>
                        <l>Umbra că s-au tras,</l>
                        <l>Soarele i-au ars...</l>
                        <l>Sfânta Maria</l>
                        <l>Mult se supără</l>
                        <l>Și mi-l blestemă,</l>
                        <l>Din gură-mi zicea:</l>
                        <l>— Plop afurisit,</l>
                        <l>Să nu fii rodit,</l>
                        <l>Să crești tot în sus,</l>
                        <l>Umbră nu mi-ai adus!</l>
                        <l>Iară au plecat</l>
                        <l>Și ei mi-au plecat</l>
                        <l>Prin văi și vâlcele,</l>
                        <l>Miriști, păpușoiști.</l>
                        <l>Precista au picat,</l>
                        <l>Căci s-au împiedicat</l>
                        <l>De-o tufă din cale.</l>
                        <l>Ea, oftând cu jale,</l>
                        <l>Din gură-mi zicea</l>
                        <l>Și mi-o blestema:</l>
                        <l>— Tufă-afurisită,</l>
                        <l>Să nu crești în sus,</l>
                        <l>Cine de tine se va-mpiedica,</l>
                        <l>Toți te-or blestema...</l>
                        <l>Iar au mai plecat,</l>
                        <l>Un măr au aflat.</l>
                        <l>Și ei s-au odihnit,</l>
                        <l>Mărul i-au umbrit,</l>
                        <l>Umbra ș-au lățit,</l>
                        <l>Soarele au pierit.</l>
                        <l>Sfânta Maria</l>
                        <l>Către măr zicea:</l>
                        <l>— Mărul înflorit,</l>
                        <l>Să fii tot rodit!</l>
                        <l>Să crești tu în lături,</l>
                        <l> Să sporești în roduri!</l>
                        <l>Iar Iosif grăia</l>
                        <l>Precistei îi spunea:</l>
                        <l>— Hai să ne grăbim,</l>
                        <l>La sfântul Vithleem,</l>
                        <l>Că iată, îi seară</l>
                        <l>Și-nnoptăm prin țară.</l>
                        <l>Și ei s-au sculat</l>
                        <l>Și-ndată-au plecat</l>
                        <l>Către Vithleem.</l>
                        <l>Cu toții să trăim</l>
                        <l>La anul și la mulți ani!</l>
                     </lg>
                  </div>
                  <div type="div4">
                     <head>
                        <anchor xml:id="id_II6"/>II</head>
                     <lg>
                        <l>Dormiți, domni, dar nu dormiți,</l>
                        <l>Florile dalbe.</l>
                        <l>De-mi dormiți, de nu-mi dormiți,</l>
                        <l>Florile dalbe...</l>
                        <l>Faceți focul cum mai mare</l>
                        <l>Și aprindeți o lumânare</l>
                        <l>Ș-o candelă la icoană</l>
                        <l>Și-mi ieșiți și pân-afară,</l>
                        <l>De îl vedeți pe Hristos,</l>
                        <l>Cum vă vine de frumos,</l>
                        <l>De frumos, de cuvios</l>
                        <l>Cu veșmântul mohorât,</l>
                        <l>Lungu pân-în pământ.</l>
                        <l>Într-amândoi umerei</l>
                        <l>Scrise-s doi luceferei.</l>
                        <l>Mâna stângă crucea duce,</l>
                        <l>Și-n cea dreaptă, busuioc.</l>
                        <l>Crucea-i a bătrânilor,</l>
                        <l>Busuiocu-a fetelor,</l>
                        <l>Sănătatea a tuturor.</l>
                     </lg>
                  </div>
                  <div type="div4">
                     <head>
                        <anchor xml:id="id_III4"/>III</head>
                     <lg>
                        <l>Sculați, stăpâni, nu dormiți,</l>
                        <l>Că nu-i vremea de dormit,</l>
                        <l>Ci-i vremea de-mpodobit.</l>
                        <l>Scoală, stăpână, slujnicele,</l>
                        <l>Să aștearnă mesele,</l>
                        <l>Să umple păharele,</l>
                        <l>Că vă vine Nașterea,</l>
                        <l>O Naștere de Împărat</l>
                        <l>Al lui Hristos Cel Luminat</l>
                        <l>În giulgiuri înfășurat.</l>
                        <l>Vine Domnul Dumnezeu</l>
                        <l>Cu o ceată de îngeri,</l>
                        <l>Făcând slujbe și cântări.</l>
                        <l>Vine Domnul Dumnezeu</l>
                        <l>Cu o ceata îngerească,</l>
                        <l>Pe diavoli să-i biruiască.</l>
                        <l>Vine Domnul Dumnezeu</l>
                        <l>Cu Vanghelia deschisă,</l>
                        <l>În mână cu făclia aprinsă...</l>
                        <l>Când Dumnezeu se năștea,</l>
                        <l>Rouă peste câmpi cădea,</l>
                        <l>Prin păduri lumini ardea,</l>
                        <l>Din nuiele</l>
                        <l>— luminele.</l>
                        <l>Dumnezeu așa zicea:</l>
                        <l>— Pomeniți Nașterea mea.</l>
                        <l>Cât de rar, în zile mari!</l>
                     </lg>
                  </div>
                  <div type="div4">
                     <head>
                        <anchor xml:id="id_IV4"/>IV</head>
                     <lg>
                        <l>Ce seară-i astă-seară?</l>
                        <l>Aceasta-i seara de Crăciun,</l>
                        <l>Să te veselești, om bun,</l>
                        <l>La cea masă de mătasă.</l>
                        <l> — Dar pe masă ce mai sunt?</l>
                        <l>Că mai sunt făclii arzând.</l>
                        <l>— Printre făclii ce mai sunt?</l>
                        <l>Că mai sunt colaci de grâu.</l>
                        <l>— Printre colaci ce mai sunt?</l>
                        <l>Tot păhăruțe cu vin.</l>
                        <l>— Dar la masa cine-mi șede?</l>
                        <l>În capul mesei</l>
                        <l>Șede Bunul Dumnezeu.</l>
                        <l>De-a dreapta lui Dumnezeu</l>
                        <l>Șede sfântul Petru.</l>
                        <l>La stânga lui Dumnezeu</l>
                        <l>Șede sfântu(l) Ion,</l>
                        <l>Iar lângă dânsul, stăpânul casei</l>
                        <l>Tot închină și suspină;</l>
                        <l>Și-nchină la răsărit,</l>
                        <l>Să-l audă Domnul Sfânt,</l>
                        <l>Domnul Sfânt pe-acest pământ,</l>
                        <l>În toarta paharului,</l>
                        <l>În lumina soarelui;</l>
                        <l>În buza paharului</l>
                        <l>Scris îi spicul grâului,</l>
                        <l>În fundul paharului</l>
                        <l>Scrisă-i vița vinului.</l>
                        <l>Dumnezeu din gură au grăit:</l>
                        <l>— Hai, noi, Petre, să mergem</l>
                        <l>C-avem mari de cununat</l>
                        <l>Și încă mici de botezat.</l>
                        <l>— La cei mari dar ce le vom da?</l>
                        <l>— Le vom da boi buni, ne-nvățați,</l>
                        <l>Ei vor trăi și-i vor învăța.</l>
                        <l>— La cei mici dar ce le vom da?</l>
                        <l>Le vom da cai mândri, ne-nvățați,</l>
                        <l>Vor crește și-i vor învăța.</l>
                     </lg>
                  </div>
                  <div type="div4">
                     <head>
                        <anchor xml:id="id_V4"/>V</head>
                     <lg>
                        <l>Astazi Domnul s-a nascut</l>
                        <l>Din Fecioara s-a născut</l>
                        <l>Domnul Hristos pe pământ.</l>
                        <l>Lui Iuda i-a fost urât:</l>
                        <l>Iuda, iubitor de bani,</l>
                        <l>L-a vândut la ai săi dușmani</l>
                        <l>Numai cu treizeci de bani.</l>
                        <l>Bani in mina cind i-au pus,</l>
                        <l>Luatu-l-au și l-au dus</l>
                        <l>Pe dealul Golgotha-n sus:</l>
                        <l>Sus pe cruce ei l-au pus,</l>
                        <l>Cu sulița l-au străpuns.</l>
                        <l>Dea curs apa si mult singe</l>
                        <l>Cerul a-nceput a plinge</l>
                        <l>Soarele sa-ntunecat</l>
                        <l>Luna-n patru s-a crapat</l>
                        <l>Îngerii au prins a plânge</l>
                        <l>Și stelele încă toate,</l>
                        <l>Că n-a fost vrednic de moarte.</l>
                        <l>Și de-acolo l-au luat,</l>
                        <l>Groapa-n piatră i-au săpat</l>
                        <l>Și acolo l-au îngropat.</l>
                        <l>Grele străji i-au aruncat,</l>
                        <l>Să străjuiască pe Împărat!</l>
                        <l>De acum pân-în vecie</l>
                        <l>Mila Domnului să fie,</l>
                     </lg>
                  </div>
                  <div type="div4">
                     <head>
                        <anchor xml:id="id_VI3"/>VI</head>
                     <lg>
                        <l>Aceste case, aceste curți,</l>
                        <l>Domn, Domn din cer,</l>
                        <l>Așa-nalte, minunate,</l>
                        <l>Domn, Domn din cer (după fiecare stih),</l>
                        <l>De-s cu ceru-asemănate.</l>
                        <l> Dar în ele cine-mi șade?</l>
                        <l>Șade Bunul Dumnezeu</l>
                        <l>Și cu Maica Precista.</l>
                        <l>Lângă Bunul Dumnezeu</l>
                        <l>Șade moșul, moș Crăciun.</l>
                        <l>Lângă moșul, moș Crăciun,</l>
                        <l>Șade sfânt, sfântul Ștefan.</l>
                        <l>Lângă sfânt, sfântul Ștefan</l>
                        <l>Șade sfânt, sfântul Vasile,</l>
                        <l>Lângă sfânt, sfântul Vasile.</l>
                        <l>Șade sfânta Bobotează.</l>
                        <l>Lângă sfânta Bobotează</l>
                        <l>Șade sfânt, sfântul Ion.</l>
                        <l>Lângă sfânt, sfântul Ion</l>
                        <l>Șade sfântul Constantin.</l>
                        <l>Sus, mai sus, s-a înălțat,</l>
                        <l>Apa mării a râurat,</l>
                        <l>Văile a răsunat,</l>
                        <l>Pietrele a răsturnat,</l>
                        <l>Boieri mari s-au deșteptat</l>
                        <l>Și pe Domnul au lăudat.</l>
                        <l>Dormiți, dormiți, vă culcați</l>
                        <l>Și pe noi ne ascultați,</l>
                        <l>Dormiți, dormiți, odihniți</l>
                        <l>Și pe noi ne dăruiți</l>
                        <l>Tot cu aur și argint,</l>
                        <l>Bunătăți de pe pământ,</l>
                        <l>C-am umblat din sat în sat</l>
                        <l>Și pe la toți am urat [2].</l>
                     </lg>
                     <trailer>Auzite și adunate de Al. Mat-ci<lb/>
                        <hi rend="italic">Decembrie 1912</hi>
                     </trailer>
                     <p>[1] Cuvântul <hi rend="italic">Leroi</hi> n-are nici o însemnare, „O, Leroi, Doamne” se cântă după fiecare stih pentru frumusețe.</p>
                     <p>[2] Colindele Crăciunului, după cum vedem, nu toate povestesc despre nașterea lui Hristos. Unele (de pildă, colinda V) povestesc chiar despre răstignirea și moartea Mântuitorului, iar altele nu ne povestesc nici aceasta, ci ne spun numai despre Dumnezeu, Mântuitorul, despre sfinți și altele,— așa cum le întâlnește norodul moldovenesc. Se închipuiește de la sine că închipuirea aceasta adeseori este foarte greșită și deci nu se potrivește cu învățătura sfintei biserici. Colindele deci numai ne arată cum își închipuiește norodul prost adevărurile creștinești, dar nu pot să ne deie aceste adevăruri în toata întregimea lor.</p>
                  </div>
               </div>
               <div type="div3">
                  <head>Obiceiurile și rânduielile nunții la moldovenii basarabeni</head>
                  <p>Nunta în viața țăranului nostru moldovean este una din cele mai vesele petreceri. De aceea, când vine toamna, vremea nunților, aproape toți sătenii iau parte la ele. Țăranul a înțeles foarte bine însemnătatea nunții pentru om și a înconjurat-o cu obiceiuri și rânduieli frumoase, care au înțelesul lor adânc. Aceste obiceiuri se schimbă după locuri, dar cele mai de seamă rămân aceleași pretutindeni (peste tot locul). Iată-le cele mai însemnate.</p>
                  <div type="div4">
                     <head>
                        <anchor xml:id="id_Logodna"/>Logodna</head>
                     <p>Flăcăul care s-a pornit mire vine la o casă și face întrebări despre fată, cum este ea, câtă zestre are și altele. Apoi, împreună cu starostele, se duce la fata cu care vrea să se căsătorească.</p>
                     <p>Dac-au intrat în casă, fata se duce de se împodobește și, venind, sărută mâna la toți cei bătrâni, iar cu flăcăul dă mâna. Cineva din bătrâni îi scoate pe dânsa și pe mire în tindă, și ei acolo mai vorbesc. Dacă se plac unul la altul, apoi spun la bătrâni că se plac, iar dacă nu, apoi vorba se sfârșește și nunta se strică. Logodna se face tot atuncea astfel: mireasa și mirele își schimbă inelele și mireasa îi dă mirelui o șalincă, iar el ei, de obicei, 3 ruble. După asta se înseamnă ziua răspunsului.</p>
                  </div>
                  <div type="div4">
                     <head>
                        <anchor xml:id="id_Răspunsul"/>
                        <anchor xml:id="id_R.C4.83spunsul"/>Răspunsul</head>
                     <p>În ziua însemnată, părinții miresei se duc la mire ș-acolo se pun în cale (se învoiesc) și-i văd gospodăria mirelui. Părinții mirelui și ai miresei trebuie să spuie care ce dă la fiii lor. Asta și se numește „răspuns”. La răspuns, neapărat sunt de fața vreo câteva rude de ale mirelui și ale miresei. Ele se pun ca martori ale celor petrecute în casa mirelui. Tot atunci se înseamnă și ziua nunții. Când au venit toți la învoială, cineva iese afară și dă de trei ori din pușcă sau din pistol. Apoi se toarnă vin în pahare și toți cei de față beau și se veselesc pân' dimineață.</p>
                  </div>
                  <div type="div4">
                     <head>
                        <anchor xml:id="id_Nunta"/>Nunta</head>
                     <p>Cu o săptămână înaintea nunții, mirele cu tovarășii săi vine la mireasă și ia cămașa de mire, cusută de mireasă. Tot mireasa le coase cămăși și socrilor.</p>
                     <p>Rânduielile nunții se încep, de obicei, sâmbătă, dacă ziua cununiei este duminică, însă altfel se întâmplă foarte arareori. În ajunul cununiei, mirele și mireasa tocmesc țigani (muzicanți) deosebit. Mirele joacă la casa lui cu flăcăii-tovarășii săi, iar mireasa joacă cu fetele ce se aduna la dânsa. În aceeași zi se pornesc călări prin sat conocarii mirelui și vorniceii miresei și poftesc la nuntă. Acești flăcăi sunt împodobiți cu flori la piept și la cușmă, unul dintre ei are un colac mare legat cu busuioc. Intrând în casă, unul zice:</p>
                     <p>— „V-a poftit cuconul mirele și cucoana mireasa, și cuconii socrii cei mari, și cuconii socrii cei mici, și noi ostenitorii, poftim, mă rog, la nuntă”. Cu aceste cuvinte el toarnă din ploscă vin în pahar și-i cinstește pe toți cei de față. Așa umblă vorniceii pe la toate rudele și pe la toți cunoscuții.</p>
                     <p>Între acestea mirele se pornește la mireasă cu căruțele și cu toți nuntașii, înainte merge el călare cu vorniceii, iar după dânșii, căruța cu țiganii, care cântă tot drumul marșuri și jocuri și, în sfârșit, vreo câteva căruțe cu nuntași — rude și cunoscuți de-ai mirelui. Căruțele merg foarte repede, în toată fuga cailor, și nuntașii chiuie mereu. Când a sosit nunta, mireasa iese din casă și-l udă pe mire cu apă.</p>
                     <p>Apoi, toți se duc la gazda mirelui (la casa vreunui om). Acolo așteaptă să vie vorniceii miresei să-i poftească la dânsa. Vorniceii vin pe jos cu țiganii, îl iau pe mirele cu nuntașii lui și cu toții se duc la mireasă. Intrând în casa miresei, se pun la masă. Când se sfârșește masa, toți nuntașii „ies afară cu dansul”, adică se iau de mână dintâi toți vorniceii, apoi nunul cu nună și la urmă mirele cu mireasa și, ieșind din casă, încep a juca. Țiganii atunci cântă de jocul cel mare. Dacă se strică jocul, toți iarăși intră în casă și de-aici se petrece partea cea mai jalnică a rânduielilor de nuntă.</p>
                     <p>Mirele și mireasa se pun în genunchi înaintea părinților, iar vreun om, stând în picioare, zice „iertăciunea”. În timpul iertăciunii mirele și mireasa plâng, de asemenea, și părinții lor. Dacă se scoală din genunchi, mirele și mireasa sărută mâna la părinți.</p>
                     <p>După iertăciune, un flăcău din nuntași mai zice și „conocăria”, stând la ușă. Și „iertăciunea” și „conocăria” sunt foarte frumoase și în diferite feluri. Conocăria</p>
                     <p rend="justify">— Bună dimineața, cinstiți socri-mari!</p>
                     <p rend="justify">— Mulțumesc dumneavoastră, băieți militari,</p>
                     <lg>
                        <l>Dar ce îmblați, ce cătați?</l>
                     </lg>
                     <lg>
                        <l>— Ce umblăm, ce cătăm<lb/>La nime samă nu dăm,</l>
                     </lg>
                     <lg>
                        <l>Că multe mări am trecut,</l>
                     </lg>
                     <lg>
                        <l>Multe țări am bătut,</l>
                        <l>Nime seama nu ne-a luat.</l>
                        <l>Dar cine sunteți dumneavoastră,</l>
                        <l>Să ne luați sama noastră?</l>
                        <l>Dar fiindcă ne-ntrebați,</l>
                        <l>Să ne luați cu-ncetul</l>
                        <l>Și cu binișorul,</l>
                        <l>Să ne dăm cuvântul cu adevărul,</l>
                        <l>Că de multe ce se-ndeasă,</l>
                        <l>Vom spune una mai aleasă.</l>
                        <l>Ales tânărul nostru-mpărat</l>
                        <l>Dimineața s-a sculat,</l>
                        <l> Fața alba s-a spălat,</l>
                        <l>Chica neagra-a pieptănat,</l>
                        <l>Din trâmbiță a sunat,</l>
                        <l>Mare oaste-a adunat.</l>
                        <l>Ș-a adunat o sută de feciori de gheneral,</l>
                        <l>De boieri de cei mai mari.</l>
                        <l>Ș-au plecat vânătorii să vâneze</l>
                        <l>Valea din sus,</l>
                        <l>Dinspre apus,</l>
                        <l>Pân' când juncanii au stătut</l>
                        <l>Și potcoavele au pierdut.</l>
                        <l>A stătut toata oastea în mirare,</l>
                        <l>Unii zic că este urmă de zână,</l>
                        <l>Să-i fie împăratului cunună.</l>
                        <l>Așa se mai chibzuiesc</l>
                        <l>Și se găsesc alți vânători,</l>
                        <l>Mai cunoscători</l>
                        <l>Și zic că este umbră de căprioară,</l>
                        <l>Să-i fie împăratului soțioară.</l>
                        <l>Dar nunul cel mare</l>
                        <l>Cu grija-n spinare,</l>
                        <l>Călare pe-un cal,</l>
                        <l>Ca un Docipal,</l>
                        <l>Se ridică-n scări,</l>
                        <l>Se îmflă în nări</l>
                        <l>Și face ochii roată</l>
                        <l>Peste oștirea toată,</l>
                        <l>Și când încoace privește,</l>
                        <l>Aici zărește</l>
                        <l>O floricică frumoasă</l>
                        <l>Și drăgăstoasă,</l>
                        <l>Și văzând că nu-nflorește,</l>
                        <l>Nici nu rodește,</l>
                        <l>Nici locul nu-i priește</l>
                        <l>Și mai mult se ferește,</l>
                        <l>Ne-a trimis pe noi șase jerpani,</l>
                        <l>Călări pe patru juncani</l>
                        <l> Cu coamele-ncâlcite,</l>
                        <l>Cu frâurile zugrăvite,</l>
                        <l>Cu unghiile custurite</l>
                        <l>Și cu cozile-mpletite,</l>
                        <l>Ca cu toții să pornim</l>
                        <l>Și la curțile dumneavoastră să venim,</l>
                        <l>Ca floricica s-o luăm</l>
                        <l>Și la împarat s-o dăm.</l>
                        <l>Pornim</l>
                        <l>Și venim</l>
                        <l>Pe fața pământului,</l>
                        <l>Pe aburii vântului,</l>
                        <l>Bând și chiuind</l>
                        <l>Și din pistoale trăgând.</l>
                        <l>Caii cu rând</l>
                        <l>Pe nări flăcări lăsând</l>
                        <l>Și nechezând,</l>
                        <l>Și din unghii scăpărând —</l>
                        <l>Păn-am sosit</l>
                        <l>Și v-am găsit.</l>
                        <l>Acum ori floricica să ne-o dați,</l>
                        <l>Că nicăieri n-aveți să scăpați,</l>
                        <l>C-am venit cu pocloane de-argint,</l>
                        <l>Să scoatem floricica din pământ,</l>
                        <l>S-o scoatem cu rădăcină,</l>
                        <l>S-o sădim la împăratul în grădină,</l>
                        <l>Ca acolo să-nflorească</l>
                        <l>Și să rodească,</l>
                        <l>Locul să-i priască</l>
                        <l>Și să nu se vestejească.</l>
                        <l>Dacă dumneavoastră, socri-mari,</l>
                        <l>Gândiți că suntem tâlhari,</l>
                        <l>Avem și bilet</l>
                        <l>De la al nostru împărat.</l>
                        <l>Cine știe carte latinească</l>
                        <l>Să vie să ne-o citească,</l>
                        <l>Iar cine nu știe</l>
                        <l> Să nu vie,</l>
                        <l>Ci ca de foc să se ferească.</l>
                        <l>Să ne aduceți, socri-mari,</l>
                        <l>Oameni cărturari:</l>
                        <l>Vreun popă cu barba deasă,</l>
                        <l>Să ne citească carte-aleasă;</l>
                        <l>Ori vreunul cu barba rară,</l>
                        <l>Să ne ție pân-în seară,</l>
                        <l>Ci unul cu barba ca fusul,</l>
                        <l>Să ne deie curând răspunsul.</l>
                        <l>Răspunsul nostru este-așa:</l>
                        <l>Șase pahare de vin,</l>
                        <l>Șase mahrame de in</l>
                        <l>De care se găsesc aici,</l>
                        <l>Cusute cu fluturi și cu arnici.</l>
                        <l>Las' să fie și de mătasă,</l>
                        <l>Numai să fie de-aici din casă,</l>
                        <l>De la cinstita mireasă,</l>
                        <l>Să nu fie de la vecine,</l>
                        <l>Să pățim vreo rușine,</l>
                        <l>Că atunci va fi cinstea noastră</l>
                        <l>Și ocara dumneavoastră.</l>
                        <l>Socri-mari, ascultați</l>
                        <l>Și în urechi băgați:</l>
                        <l>Când va da soarele-ndesară,</l>
                        <l>Mare oaste vă-mpresoară,</l>
                        <l>Dacă nu-ți avea bucate de ajuns,</l>
                        <l>Să va căutați loc de ascuns,</l>
                        <l>Să aveți buți cu vin,</l>
                        <l>Car cu fân,</l>
                        <l>Vaci lăptoase,</l>
                        <l>Fete frumoase.</l>
                        <l>Să mai aveți, socri-mari,</l>
                        <l>Și lăutari;</l>
                        <l>Să vie și tot satul,</l>
                        <l>Ca să se veselească-mpăratul,</l>
                        <l>Când va fi soarele îndeseară,</l>
                        <l> Mare oaste vă-mpresoară.</l>
                        <l>Să lărgiți casa, că vine împaratul</l>
                        <l>Îndată cu oștirea lui toată:</l>
                        <l>O sută cincizeci și cinci</l>
                        <l>Din cei mai voinici</l>
                        <l>Cu fețele alese.</l>
                        <l>Noi nu suntem ciobani de la oi,</l>
                        <l>Să descălecăm în gunoi,</l>
                        <l>Nici morari beți,</l>
                        <l>Să descălecăm prin scăieți,</l>
                        <l>Ci suntem boieri mari,</l>
                        <l>Ghenerali,</l>
                        <l>De lângă mare,</l>
                        <l>De unde soarele răsare.</l>
                        <l>Nouă să ne aduceți scaune de argint,</l>
                        <l>Să descălecăm aici pe pământ</l>
                        <l>Sau să întindeți covoare,</l>
                        <l>Să descălecăm în pridvoare.</l>
                        <l>La cai să dați fân,</l>
                        <l>Zizdeu verde,</l>
                        <l>Cosit din noaptea Sfântului Gheorghe,</l>
                        <l>Cu roada neluată,</l>
                        <l>Cu floarea nescuturată,</l>
                        <l>Strâns în sărbători</l>
                        <l>De două fete surori.</l>
                        <l>Caii noștri să mănânce</l>
                        <l>Și din capete să nu miște;</l>
                        <l>Caii noștri să beie</l>
                        <l>Și din capete să nu deie.</l>
                        <l>Noi am descăleca,</l>
                        <l>Am mai sta,</l>
                        <l>Am mai ura,</l>
                        <l>Dar ni-i frică că vom însera</l>
                        <l>Și avem de trecut stânci,</l>
                        <l>Văi adânci,</l>
                        <l>Munți cu brazi mărunți</l>
                        <l>Și întunecoși,</l>
                        <l> Bine v-am găsit sănătoși!</l>
                        <l>Pune plosca la gură, socru-mare,</l>
                        <l>Ce s-a făcut s-a făcut,</l>
                        <l>Nu mai este de desfăcut,</l>
                        <l>Să dai numai opt boi</l>
                        <l>Și șapte vaci,</l>
                        <l>Și apoi să rabzi și să taci.</l>
                        <l>Ține, socru-mare,</l>
                        <l>Îți dau plosca,</l>
                        <l>Ia astă rădăcină uscată,</l>
                        <l>La șezut crăcănată,</l>
                        <l>Pe-aicea lată, pe-aicea lată.</l>
                        <l>Ia închina, soacră, o dată,</l>
                        <l>Să nu o săruți tare,</l>
                        <l>Că și căciula din cap îți sare.</l>
                        <l>Să o săruți mai binișor,</l>
                        <l>Să-ți paie mai dulcișor.</l>
                        <l>Poftim de beți și vedeți</l>
                        <l>Că rachiu-i de la Pitești,</l>
                        <l>Iar nu țuică de-a dumneavoastră,</l>
                        <l>Când bei multă,</l>
                        <l>Te umfli în burtă,</l>
                        <l>Faci burta dobă,</l>
                        <l>Intri după sobă</l>
                        <l>Și stai cu greierii la vorbă.</l>
                        <l>Tot urând, socri-mari,</l>
                        <l>Vedem că toți au rămas</l>
                        <l>Cei de la spate</l>
                        <l>Cu gurile căscate.</l>
                        <l>Cei dinainte</l>
                        <l>Cu gurile înțepenite.</l>
                        <l>Aduceți dar un vas cu prune uscate,</l>
                        <l>Să aruncăm la ieste guri căscate;</l>
                        <l>Un putinoi cu lapte bătut,</l>
                        <l>Să le turnăm pe gât;</l>
                        <l>O strachină cu poame,</l>
                        <l>Să dăm la ieste cucoane,</l>
                        <l> Că vedem că au slăbit de foame.</l>
                        <l>Și vreo câțiva căței de usturoi,</l>
                        <l>Să dam pe la acești ciocoi,</l>
                        <l>Fiindcă au poftit pe la noi,</l>
                        <l>Mulți, înalți, luminoși,</l>
                        <l>Bine v-am găsit sănătoși.</l>
                     </lg>
                     <p>Conocăria adusă mai înainte, precum și altele, care tot sunt în felul ei, arată ce însemnătate mare dă poporul nostru nunții și petrecerilor ei și cât de frumos își spune el simțirile puse în inima lui la căsătorie.</p>
                     <p>Conocăria, după cum se poate de văzut, este o zugrăvire a rânduielilor nunții făcută în chipuri foarte atrăgătoare. Fiecare trebuie s-o spuie, că mai rar găsești în orișice scriere așa chipuri ca acelea ce sunt date de popor în conocărie. Să trecem la obiceiurile care urmează după rostirea conocăriei. Îndată ce s-a spus conocăria, mireasa prinde a se găti de plecare. Toți nuntașii flăcăi scot zestrea ei din casă ș-o pun în căruță. Fiecare lucru scos, flăcăii îl joacă aruncându-l în sus; când ajung la ladă, frații cei mici și surorile miresei (dacă îi are) se iau de mâna și nu-l lasă pe mire să ia lada, zâcându-i:</p>
                     <p>— „Nu-ți dăm lada, răscumpără pe lelița”. Mirele dă vreo câteva copeici, și lada se pune-n căruță cu celelalte lucruri de-ale zestrei. Ș-apoi toată nunta se pornește la mire acasă.</p>
                     <p>Înaintea pornirii, soacra cea mică (mama miresei) îi leagă pe nun, pe nună și pe rudele lor cu șervete. Dacă nunului și nunei nu le place cu ce îi leagă, apoi ei azvârl într-o parte șervetele și cer altele. Mirele o așază pe mireasă și cu nuna în căruță, și miresei se pune-n spate un văl alb împodobit cu horboțele și lucrat de ea însăși. După asta, mirele înconjoară de trei ori căruța miresei și o lovește ușor cu harapnicul. Acest obicei înseamnă că mireasa de la părinți trece sub stăpânirea bărbatului pe care trebuie să-l asculte toată viața.</p>
                     <p>În sunetele muzicii se duc nuntașii la mire. Acolo îi întâlnește soacra cea mare cu pâine și cu sare, cu dulcețuri și-i poftește în casă. Mirele o ia pe mireasă din căruță și toți intră. Aici iarăși șed la masă și beau binișor. Apoi, nuntașii cei ce-au adus mireasa, se împrăștie pe-acasă și rămâne numai mirele, mireasa, socrii și nunii. În curând nunii pleacă și ei acasă și pe dânșii îi petrec toți nuntașii, cu țiganii, care nu încetează și tot dau din scripce, cobze și fluiere. Vorniceii se pornesc prin sat și, după ce vin, se duc la nuni și-i aduc iarăși. Toate acestea se petrec seara. Mirele și mireasa se pun în capul mesei, alăturea cu dânșii șed nunii. Încep a veni oameni „cu colacii”. Fiecare dintre ei aduce câte-o pereche de colaci sau niște rachiu și vin. Cele aduse se pun pe masă, iar omul dă mâna cu mirele, pe când un vornicel, ce stă lângă masă, toarnă vin în pahar, îi da mirelui, și mirele cinstește pe om. Același lucru face și mireasa, iar omul pune pe masă zece sau cinsprezece copeici, după starea lui.</p>
                     <p>Când se isprăvește rânduiala asta, pe care-o fac toți oamenii poftiți, ei iarăși ies afară și joacă jocul cel mare. Sfârșind jocul, toți nuntașii se culcă și dorm, ca să se scoale în ziua cununiei mai dimineața. Adăuza se duc toți de dimineață la biserică ca să fie la toata slujba bisericească de la început (atunci, când se cunună duminica). Unii pân' la cununie nu mănâncă nimic, afară de prescură. Asta dovedește destul de limpede că țăranul nostru basarabean socotește căsătoria ca o taină mare de care trebuie să te pregătești cu sfințenie.</p>
                     <p>Când nunta după cununie se întoarce acasă, pe tineri îi udă cu apă, iar mirele aruncă pentru asta bani. Udarea în obiceiurile nunții înseamnă dorința celor ce udă să fuga tot răul și toată nevoia de cei tineri, precum fuge apa.</p>
                     <p>Venind de la biserică, nuntașii îndată se pun la masă, iar după masă încep jocurile care țin toată ziua și se strică numai cu asfințitul soarelui. Părinții celei tinere nu iau nici o parte la rânduielile petrecute în casa mirelui, nici la nuntă. Fiica lor, după cununie, se socotește dezlipită cu totul de casa părinților săi, și ei nu pot decât de departe să-i vadă nunta. După ce se isprăvește jocul, vorniceii din nou pleacă prin sat pentru a chema la masa cea mare. Când se întorc, îi hrănesc bine, îi cinstesc și ei se duc pe-acasă. Slujba lor e sfârșită.</p>
                  </div>
                  <div type="div4">
                     <head>
                        <anchor xml:id="id_Masa_cea_mare"/>Masa cea mare</head>
                     <p>Masa cea mare se face în seara acelei zile când se cunună tinerii. Ea este serbarea nunții de către oamenii mai în stare, de către oamenii însurați. La masa cea mare fiecare gospodar poftit trebuie neapărat să fie cu femeia sa. Toți oaspeții intră în casa cea mare și se pun perechi de șed la masa. În mijlocul mesei se începe închinarea colacilor. Ea se face în felul următor: Vreo bătrână ia câte o pereche de colaci acoperiți c-un prosop sau o basma și le dă oaspelui cu închinăciune. Iar vreun căsaș (din cei ce se afla în casă), cunoscut ca om vesel, glumeț și copt la minte, de obicei spune vreo glumă pe socoteala celuia cui i se închină colacii, râzându-l cu vreun neajuns știut de toți. De pildă, dacă oaspetele este bețiv, glumețul zice:</p>
                     <p>— „Am auzit, oameni buni, că este la noi în sat cutare om care nu-i prea obișnuit cu vinul și rachiul și cică nu-i prea plac băuturi de astea”.</p>
                     <p>Și așa-i trece pe toți oamenii prin glumele sale, pe când se închină colacii. Închinarea se începe de la nuni. Nunul sărută colacul, iar nuna ia cosinca de pe colac și se uită cât e de frumoasă. Luând colacii, nunul pune pe un talger vreo 3 sau 4 ruble. Alți oameni fac aceeași, fiecare dă cât poate. După fiecare închinare, mesenii se cinstesc și bat din palme.</p>
                     <p>Când se isprăvesc toate, cineva îi cheamă în casă pe tineri, îi cinstesc și, la urmă, nunul le dă într-o legăturică banii strânși la masă și zice cam așa:</p>
                     <p>— „Ei, să deie Dumnezeu să trăiți, să gospodăriți, să fiți sănătoși, și de la noi puțintel, iar de la Dumnezeu mai mult”. Tinerii sărută mâna nunului, a nunei și la toți musafirii, ș-apoi ies din casă. Iar veselia mesei celei mari ține pân-a doua zi dimineață, și vinul din garafe nu se mai isprăvește, precum și jocurile, cântecele și chiotele.</p>
                  </div>
                  <div type="div4">
                     <head>
                        <anchor xml:id="id_Îndulcitul_tinerilor"/>
                        <anchor xml:id="id_.C3.8Endulcitul_tinerilor"/>Îndulcitul tinerilor</head>
                     <p>Adăuza după masa cea mare are loc așa-numitul  <hi rend="italic">îndulcitul</hi> <hi rend="italic">tinerilor</hi>. Rânduiala, despre care este vorba, constă în următoarele: Pe tineri îi aduc în casa cea mare, îi pun în capul mesei, iar nuna se apropie de dânșii cu o bucățică de pâine întinsă în miere și le dă să guste și la unul și la altul. Nu e greu de ghicit ce vrea să zică obiceiul despre care spun: el înseamnă că viața tinerilor trebuie să fie bogată și rodnică ca pâinea și dulce ca mierea. Apoi, aceeași nună piaptănă pe tânără și-i leagă capul așa cum se leagă nevestele, în semn că ea trebuie toata viața sa fie legată de bărbat cu cele mai strânse legături de iubire, de împărțirea tuturor celor bune și celor rele și de ajutor.</p>
                     <p>În urma acestei rânduieli toate femeiele (căci la îndulcitul tinerilor iau parte numai femei) dau cu tinerii mâna, pun pe un talger bani, își iau ziua bună și se duc pe-acasă.</p>
                     <p>Iar cele ce au mai rămas pornesc așa-numitul „hostropăț” (sau <hi rend="italic">păsățel</hi>), un joc (danț) la care asemenea iau parte numai femeile. Acest danț constă într-aceea că femeile se duc la nună, jucând și cântând cu garafe de vin în mână. „Hostropățul” înseamnă bucuria femeilor din sat că numărul lor s-a înmulțit prin adăugirea tinerei neveste, care din ziua ceea s-a făcut tovarășa lor.</p>
                     <p>După cum am spus mai înainte, adăuza după nuntă se pornește „hostropățul” sau  <hi rend="italic">jocul femeilor</hi>. „Hostropățul”, început de dimineață, ține toată ziua. Femeile umblă de la socrii cei mari (părinții mirelui) la nuni, o aduc pe nună la socrii cei mari, o duc înapoi, iarăși o aduc și așa mai departe. În vremea asta ele joacă cu șipuri de vin în mână, sar în sus și cântă. Îndeobște, „hostropățul” se joacă cu multe fel de fel de obiceiuri, și aceste obiceiuri se schimbă și sunt în alt fel mai în fiecare sat. Însă ele n-au prea mare însemnătate.</p>
                     <p>Seara, toți nuntașii gospodari se adună în casa cea mare la socrii cei mari. Aici se face o masă la care șed, afară de musafiri, și părinții miresei. Așadar, cea dintâi întâlnire a socrilor celor mici cu cei mari se petrece la masa asta, care, deci, poate să fie numită „masa socrilor”. În mijlocul mesei, socrii cei mari scot așa-numitele „cămăși de socru”, niște cămăși de pânză, albe și lungi, cusute de mireasă înaintea nunții.</p>
                     <p>Socrul și soacra cea mare îmbracă cămășile și încep a juca. De obicei, soacra cea mare zice din gură:</p>
                     <lg>
                        <l>„Nici n-am țesut, nici n-am ghilit,</l>
                     </lg>
                     <lg>
                        <l>Da bine m-am împodobit”.</l>
                     </lg>
                     <p>Ș-apoi cântă:</p>
                     <lg>
                        <l>„Frunză verde busuioc —</l>
                     </lg>
                     <lg>
                        <l>S-au-ntâlnit cuscrii la un loc —</l>
                     </lg>
                     <lg>
                        <l>Una râde</l>
                     </lg>
                     <lg>
                        <l>— foc aprinde —</l>
                     </lg>
                     <lg>
                        <l>Una plânge</l>
                     </lg>
                     <lg>
                        <l>— focul stinge”.</l>
                     </lg>
                     <p>Toți mesenii la aceste cuvinte râd, glumesc, joacă și beau. Când se sfârșește masa, oaspeții se scoală, mulțumesc socrilor celor mari și pleacă, iar nunii se duc acasă cu țiganii care le cântă tot drumul.</p>
                     <p>Acasă, nunul le face țiganilor masa și cu asta se isprăvesc rânduielile nunții.</p>
                  </div>
                  <div type="div4">
                     <head>
                        <anchor xml:id="id_Facerea_căei"/>
                        <anchor xml:id="id_Facerea_c.C4.83ei"/>Facerea căei</head>
                     <p>Peste vreo săptămână după nuntă are loc așa-zisa „facerea căei”. Nuna se gătește de mai înainte cu demâncat, și în ziua anumită îi poftește pe tineri și pe rudele lor la masă, „ca să le facă cale tinerilor”, cum zic moldovenii noștri. Nunii îi ospătează pe tineri și-i cinstesc. Într-acestea și constă „facerea căei”. Tot atuncea, de la nuni, îi poftesc și pe dânșii rudele lor și, de asemenea, îi pun la masă. Așa ei umblă pe la toate rudele și pe la toți cunoscuții, și asta se cheamă că ei „umblă de cale primare”.</p>
                     <p>Umblatul acesta, de obicei, începe de la părinții miresei. Este ușor de priceput ce înseamnă „calea primare”. Prin acest obicei frumos tinerii intră în viața lor cea nouă de gospodari și de soți, și, ca gospodari și soți tineri, ei sunt povățuiți de nunii lor, oameni pățiți și cunoscători într-ale vieții. Prin umblarea lor pe la rude și cunoscuți, ei le vestesc lor și întregului sat că se despărțesc de-acuma de tinerime și trec în rândul oamenilor, datoria cărora este a umbla întotdeauna cu grija în spate și a munci la toată munca țărănească, pentru agonisirea și zidirea vieții lor și a copiilor lor.</p>
                     <p>„Calea primare”, în mintea moldoveanului, este lunga și spinoasa cale a vieții sau, mai bine zis, începutul acestei căi. Acest început îl fac tinerii sub povățuirea nunilor și a părinților miresei, la care se duc tinerii de la nuni.</p>
                     <p>Vorbind îndeobște despre obiceiurile nunții la moldovenii din Basarabia, nu se poate de trecut cu vederea că în multe locuri din țara noastră, alături cu logodna și cu răspunsul, mai este obicinuit și alt chip de făcut nunta, anume prin <hi rend="italic">furatul miresei.</hi>
                     </p>
                     <p>Iată care este felul obișnuit de furat mireasa. Cu câtăva vreme mai înainte, flăcăul și fata se învoiesc binișor când și cum să se facă furatul. Aflând de la flăcău toate, fata se pregătește, își leagă legătura cu straiele cele mai de nevoie și-l așteaptă, într-o noapte de toamnă, flăcăul vine cu tovarășii lui, bate la fereastră și fata, auzindu-i pe flăcăi, iese afară cu legătura ei. Flăcăii o pun în căruța cu care au venit, dau în cai ș-apoi puțin depărtându-se încep a chiui cât le ia glasul. Chiuitul înseamnă că fata-i furată.</p>
                     <p>Dacă o aduc la mire, ea intră în casa, sărută mâna părinților mirelui ș-apoi toți mănâncă câte ceva și se culcă. Fata rămâne la părinții mirelui și se gătește împreună cu dânșii de nuntă. Adăuza după asta, mirele și cu mireasa se duc la părinții miresei și cer iertare. Negreșit că asta se face mai mult ca să îndeplinească obiceiul, și ei primesc iertarea cerută. După asta, amândouă părțile fac toate rânduielile spuse mai sus, și nunta urmează ca de obicei.</p>
                     <p>Se înțelege că furatul miresei are loc mai mult atunci când fata și flăcăul se iubesc unul pe altul și când ceva îi împiedică să facă răspuns și logodnă.</p>
                     <p>Dar, trebuie s-o spunem că adeseori furatul se face și curat, numai pentru îndeplinirea obiceiului. Rânduiala asta este foarte veche și s-a văzut la multe popoare (noroade) din cea mai adâncă vreme. Este greu de spus ce a însemnat furatul miresei la dânsele; se prea poate că fiecare norod a pus în acest obicei înțelesul lui, potrivit cu credințele ce se moștenesc la toți oamenii din tată în fiu. La moldovenii noștri el s-a păstrat tot într-acest fel, ca o aducere aminte a vremilor de mult trecute, dar, fără îndoială, că și la străbunii noștri furatul miresei a însemnat ce-a însemnat vreodată. Iar acum obiceiul furatului încă se mai petrece pe unele locuri între celelalte rânduieli, moștenite din neam în neam, neavând nici o însemnare.</p>
                     <p>Ca rămășiță a trecutului, acest obicei s-a mai păstrat și la alte noroade, ca, de pildă, în unele locuri la țăranii ruși, la unele popoare sălbatice din Siberia, la tătari și la alte neamuri. Vedem dar că rânduiala asta a fost odată obișnuită la mai multe noroade, dacă nu chiar și la toată lumea ce-a trăit înaintea noastră.</p>
                     <list type="unordered">
                        <item>* *</item>
                     </list>
                     <p>Din arătarea obiceiurilor de nuntă ale moldovenilor basarabeni, făcută mai sus, se poate de aflat că toate aceste obiceiuri sunt foarte frumoase și nu-i chip de zugrăvit mai bine simțirile ce le stârnește nunta în sufletul moldoveanului și văjnicia nunții în viața țăranului nostru, cum o pricepe el singur, decât cum se oglindesc acestea în toate cele petrecute la nunta țărănească. Și rar se pot găsi la vreun alt popor așa frumoase și meșteșugite lucrări de minte, precum sunt „conocăria” și „iertăciunea” moldoveanului basarabean, care se rostesc mai la fiecare nuntă. Dar ne rămâne inima îndurerată când vedem că în multe sate ale Basarabiei noastre aceste frumoase obiceiuri și cântece, la un loc cu graiul, portul moldovenesc și limba strămoșească încep, puțin câte puțin, a pieri și a se da la uitare, fiind înlocuite cu alte rânduieli cu totul străine și necunoscute păn-acuma moldovenilor. Nu-i nimic mai primejdios decât lepădarea obiceiurilor, care s-au moștenit de la străbuni. Asta înseamnă lipsirea poporului de puterile vieții, căci în limbă și obiceiuri stau puterile unui norod. Și cu cât mai mult vom păstra și vom ține nestrămutată moștenirea strămoșilor, cu atât vom fi mai tari și mai voinici în lupta noastră pentru viață.</p>
                  </div>
               </div>
               <div type="div3">
                  <head>Colindele Crăciunului</head>
                  <p>Frumos mai serbează moldoveanul nostru sărbătorile sfântului Crăciun! Cu vreo două săptămâni înaintea sărbătorilor, prinde a se simte de-acuma în aer suflarea înveselitoare a sărbătorilor. Toți oamenii din sat prind a se găti pentru întâlnirea cuviincioasă și creștinească a Crăciunului.</p>
                  <p>Bărbații, neavând în vreme de iarnă prea mult de lucru, mai umblă pe afară, se mai duc prin ocoluri și prin poieți de mai văd vitele, mai dreg acoperământul de șindilă sau de papură al casei.</p>
                  <p>Femeile mai porăduiesc prin casă, o muruie, o dau cu var, trag brâie frumoase pe dinafară și pe dinlăuntru. Chiar bătrânii, care de obicei numai șed pe prispă la soare, îi ocărăsc pe cei tineri și povestesc fel de fel de întâmplări din viața lor bătrânească — și ei parcă mai răsar oleacă înaintea Crăciunului și caută să s-anine la vreun lucru, ca să nu zică tinerii că numai ei se gătesc de Crăciun creștinește, iar moșnegii nu fac nimic.</p>
                  <p>Și în tot lucrul ce se face înaintea Crăciunului se simte o bucurie mare, că va da Dumnezeu și vor veni acuși sărbătorile sf. ăântuluiî Crăciun și toți sătenii, țăranii muncitori, se vor pune pe chef și veselie. Bucuria asta este scrisă pe toate fețele. Dar, se înțelege, că de sărbători cea mai mare bucurie o simte tinerimea și băiețăraia satului.</p>
                  <p>Și cea mai însemnată pricină a bucuriei tineretului sătean sunt colindele, care în mintea băieților și a flăcăilor sunt nedespărțite de Crăciun.</p>
                  <p>Cu vreo lună sau chiar și mai mult, flăcăii învață colindele unul de la altul, ascunși undeva într-un stog de fân sau paie în harman,</p>
                  <p>— învață și cuvintele și versul cu toată osârdia și sârguința, care o pot pune în acest lucru, ca de Crăciun să nu se deie de sminteală și să le cânte toate frumos și cumsecade. Și, cu cât mai multe colinde știe un flăcău, cu atât mai bine și cu atât mai mare trecere are el la oameni, care îl cinstesc binișor.</p>
                  <p>Și mai întotdeauna flăcăii și băieții se gătesc așa de bine, că de Ignat, când se taie porcii de Crăciun, știu foarte multe colinde minunat de frumoase și pot să le zică vreo trei, patru deodată, ca într-un glas. Dar iată că vine Crăciunul cu toate rânduielile lui bisericești, după care se încep veseliile sărbătorești. Țăranii, bucuroși și împodobiți toți cu cojoace și mintine nouă, cu ciubotele unse cu dohot sau cu untură de gâscă și cu părul lucitor, de dimineață se hiritisesc unul pe altul, urează la mulți ani, mănâncă bucate bune și beau vin. Iar când prinde a scăpăta soarele înspre asfințit și când prinde câte oleacă a se lăsa amurgitul, pornesc băieții cu niște prăjini lungi prin sat și degrabă, în liniștea văzduhului de iarnă, glasuri subțiri, cântătoare încep a se ridica la ceruri, glasurile colindătorilor. Mulți vin cu clopote și, colindând pe la ferestrele oamenilor, dau dintr-însele.</p>
                  <p>După băieți, mai târziu, vin și flăcăi cu colinda. Băieții primesc pentru colindă colaci, covrigi și parale mărunțele, iar pe flăcăi, gospodarul îi cinstește și le dă bani mai mulțișori. În unele sate este obiceiul de umblat de cu zi cu steaua prin împrejurimi din sat, dar colinda fără stea este mult mai obișnuită și mai în duhul norodului, pe când cei ce umblă cu steaua cântă mai cu seamă cântece bisericești sau în duhul bisericii.</p>
                  <p>Am spus pân-acuma toate obiceiurile care se petrec de cei ce umblă cu colinda. Acum este de trebuință de știut ce sunt colindele în înțelesul cel mai strâns al cuvântului. Pentru ca s-o înțelegem asta, este destul să aducem aici vreo câteva colinde din cele mai vestite în popor. Iată trei colinde, care arată, mai înainte de toate, că colinda, îndeobște, este ceva foarte frumos, ca și toate lucrurile minții moldoveanului nostru basarabean.</p>
                  <div type="div4">
                     <head>
                        <anchor xml:id="id_I7"/>I</head>
                     <lg>
                        <l>Ale cui curți aceste înalte,</l>
                        <l>Domn, Domn!</l>
                        <l>De-s cu cerul asemănate —</l>
                        <l>Domn, Domn din cer!</l>
                        <l>De sub nouri merg cu tunuri,</l>
                        <l>Pe sub stele cu zăbrele,</l>
                        <l>Pe pereți, porumburi verzi,</l>
                        <l>La icoane mintă floare,</l>
                        <l>Pe podele turturele,</l>
                        <l>La ușori mărunchi de flori,</l>
                        <l>La portiță hulubiță,</l>
                        <l>Dar în mijlocul curților</l>
                        <l>Șed mesele întinse,</l>
                        <l>Scaune cu jilțuri puse,</l>
                        <l>Făclii de ceară aprinse.</l>
                        <l>Dar la mese cine șade?</l>
                        <l>Șade Crăciun cel bătrân</l>
                        <l>Și cu frate-său Ajun</l>
                        <l>Și cinstesc, și măresc,</l>
                        <l>De-amar greu să jeluiesc,</l>
                        <l>Palmele și coatele</l>
                        <l>De juncani, tineri juguiți,</l>
                        <l>Pe fii dăruiți.</l>
                        <l>Jos, mai jos, la cap de masă,</l>
                        <l>Șade doamna Crăciuneasă</l>
                        <l>Și cu sora Ajuneasă</l>
                        <l>Și cinstesc, și măresc.</l>
                        <l>Cură apa la Iordanu,</l>
                        <l>De merg sfinții de se spală</l>
                        <l>Și se-nchină la icoane.</l>
                        <l>Dar stai, Doamne, să te-ntreb</l>
                        <l>Când îi capul veacului,</l>
                        <l>Sfârșitul pământului?</l>
                        <l>Când va bate fiu pe tată,</l>
                        <l>Fiică-sa pe maică-sa,</l>
                        <l>Atuncea-i capul veacului,</l>
                        <l>Sfârșitul pământului.</l>
                     </lg>
                  </div>
                  <div type="div4">
                     <head>
                        <anchor xml:id="id_II7"/>II</head>
                     <lg>
                        <l>Bucură-te, sfântă cruce!</l>
                        <l>Bucură-te, armă sfântă,</l>
                        <l>Bucură-te,</l>
                        <l>— lumea-ți cântă</l>
                        <l>Și-ți cântă glasul cu jale,</l>
                        <l>Pentru ale lui Adam greșale!</l>
                        <l>Iar Adam, când a greșit,</l>
                        <l>Domnul din rai l-a lipsit.</l>
                        <l>Raiule, grădină dulce,</l>
                        <l>Nu mă îndur a mă mai duce,</l>
                        <l>De hodina ta cea dulce,</l>
                        <l>De dulceața pomilor,</l>
                        <l>De mirozna florilor,</l>
                        <l>De scursurile apelor,</l>
                        <l>De sunetul frunzelor,</l>
                        <l>De -ocăitul broaștelor,</l>
                        <l>De șuierul șerpilor!</l>
                        <l>Câte flori sunt pe pământ,</l>
                        <l>Toate merg la jurământ,</l>
                        <l>Numai lemnul Domnului</l>
                        <l>Și cu spicul grâului</l>
                        <l>Stau la poarta raiului.</l>
                        <l>Cercetează florile,</l>
                        <l>Unde li-s miroznele.</l>
                     </lg>
                  </div>
                  <div type="div4">
                     <head>
                        <anchor xml:id="id_III5"/>III</head>
                     <lg>
                        <l>Trei crai de la răsărit</l>
                        <l>Mândră horă s-a ivit,</l>
                        <l>Noi cu steaua ne-am pornit.</l>
                        <l>Iuda pe Hristos l-a prins,</l>
                        <l>Și l-a prins și l-a legat,</l>
                        <l>Sus pe cruce l-a suit,</l>
                        <l>Ș-acolo l-a răstignit.</l>
                        <l>Mâinile i-a țintuit,</l>
                        <l>Unghiile i-a străstuit,</l>
                        <l>Picioarele i-a pironit,</l>
                        <l>La Golgota că l-a dus,</l>
                        <l>La Golgota iudească.</l>
                        <l>Nourii s-au tulburat,</l>
                        <l>Soarele s-a-ntunecat,</l>
                        <l>Pietrele s-au despicat.</l>
                     </lg>
                     <lg>
                        <l>După fiecare colindă, colindătorii îi urează pe gospodari la</l>
                     </lg>
                     <p>mulți ani cu sănătate. Mai este încă obicei ca fiecare colindă să se sfârșească cu următoarele cuvinte:</p>
                     <p>— „Bună vremea ș-o colindă, ș-o bucată de plăcintă”. Din colindele aduse mai sus se vede că ele sunt un amestec de povestiri luate din cărțile bisericești cu chipurile făcute de mintea țăranului moldovean sau, mai bine zis, strecurarea povestirilor din viața lui Hristos prin înțelegerile și, îndeobște, prin viața sufletească a moldoveanului basarabean. Colinda cea dintâi ne arată nouă că în înțelegerea moldoveanului sărbătorile de Ajun și de Crăciun sunt înfățișate în chipuri de oameni, ei sunt domni, cuconi mari și au doamne: pe doamna Ajuneasă și pe doamna Crăciuneasă.</p>
                     <p>Casa lor este împodobită cu flori și cu fel de fel de ierbi verzi și frumoase. Zugrăvirea curților lui Crăciun și ale lui Ajun se povestește cu desăvârșire cu acea înțelegere despre casele boierilor mari, care se află în mintea plugarului moldovean (<hi rend="italic">casa-i împodobită</hi> cu flori și cu ierburi<hi rend="italic">).</hi>
                     </p>
                     <p>În colinda asta găsim foarte puține lucruri luate din cărțile bisericești; aproape toate sunt făcute de însuși norodul nostru. Celelalte două sunt tocmai povestiri din Evanghelie, bineînțeles, schimbate. Și toate colindele moldovenești sunt de felul celor aduse mai înainte, deosebindu-se numai în frumusețea cuvintelor și a versului, care, îndeobște, sunt foarte frumoase și plăcute la toate. De aceea, colindele și alcătuiesc cea mai de căpetenie petrecere de Crăciun a moldoveanului, care este iubitor de frumusețe și de cântare frumoasă.</p>
                  </div>
               </div>
               <div type="div3">
                  <head>Sfântul Vasile — Anul Nou în obiceiurile moldovenilor basarabeni </head>
                  <p>De la Crăciun nu-i departe pân' la Anul Nou — vreo câteva zile. Toate zilele acestea satul vuiește de veselia oamenilor, de jocuri, de cântece. Și copiii, și flăcăii, și bărbații, și femeile — toți se veselesc, căci pentru veselie îs lăsate de la Dumnezeu aceste sărbători, pentru ca să mai uiți acele amare griji ale vieții, care te cuprind iarăși îndată ce-i păși din sărbători în zilele de lucru.</p>
                  <p>Dar iată că s-a apropiat și Sfântul Vasile — Anul Nou — altă sărbătoare tot așa de mare ca și Crăciunul. Și iarăși se încep acele rânduieli, fără care nu se petrece nici o sărbătoare dintre cele mai mari la moldovenii noștri. Rânduielile Anului Nou arată cum înțelege moldoveanul însemnătatea zilei aceste și ce a pus el în temelia acestei sărbători.</p>
                  <p>Anul Nou, mai înainte de toate, este sărbătoarea plugarului moldovean. Înțelegerea asta se vede în toate obiceiurile care se petrec acuma. Fiindcă plugăritul a fost întotdeauna și este și astăzi cea mai de căpetenie și chiar singura îndeletnicire a românului nostru, negreșit că moldoveanul îi dă o însemnătate foarte mare.</p>
                  <p>Încă de cu seară înaintea Sfântului Vasile se pornesc cu plugul hăitorii sau plugarii, care vestesc sosirea Anului Nou — a Sfântului Vasile.</p>
                  <p>Trebuie de însemnat că Anul Nou și Sfântul Vasile în „hăituri” se înfățișează în chipul unui plugar român puternic, voinic și tânăr, care face minuni cu vredniciile sale plugărești.</p>
                  <p>În „hăituri” se povestesc toate isprăvile lui „badea Vasile”, se zugrăvește toată vitejia și năzdrăvănia lui la lucrul plugului în așa chipuri, care a putut să le zidească numai mintea moldoveanului. Rânduiala hăitului se face în așa fel. Dintâi, ca și de Crăciun, se pornește băiețăraia cu clopoței, cu prăjini lungi, crăcănate la vârf, ca să samene cu plugul. De prăjini se leagă, de obicei, stible de busuioc, în semn că „hăitorii” doresc ca anul viitor să fie bogat și în pâini, și în flori, și în ierburi.</p>
                  <p>În amurgul serii se aud glasuri, care zic repede hăitul și, după vreo câteva cuvinte, rostesc:</p>
                  <p>— „Și mai mânați, băieței!” Ori:</p>
                  <p>— „Și mai ridicați glas, feciorași!” Și își răspund la îndemnarea asta, strigând: „Hăi, hăi” — toți într-un glas. Când sfârșesc hăitul, apoi zic ceva, ca de pildă:</p>
                  <p>— „Dați colacul și pitacul, că vă fărâmă <hi rend="italic">boii</hi> pragul”. Și primesc de la gospodarii casei bani mărunței, covrigi și colăcei, făcuți anume pentru asta. Covrigii și colăceii băieții îi înșiră pe prăjină și se duc la alte case.</p>
                  <p>Mai târziu, când amurgește bine, pornesc „de-a hăitul” flăcăii. Venind la o casă, ei dintâi se-ntreabă de fată (dacă casa-i cu fată) se poate să hăiască sau ba. Și dacă le dă voie fata, ei încep hăitul, împletind într-însul și cuvinte în care se laudă vredniciile (frumusețea ori hărnicia) fetei.</p>
                  <p>Hăitul flăcăilor întotdeauna este mai frumos decât al băieților, care mai adeseori strică cuvintele, nepricepând bine înțelesul lor sau chiar le uită și nu le spun toate.</p>
                  <p>Iată un „hăit flăcăiesc” care pare a fi unul din cele mai frumoase:</p>
                  <lg>
                     <l>„Am venit la domnul<lb/>Și la împăratul<lb/>La fața Măriei sale.<lb/>Se va putea să urăm<lb/>Sub curțile dumitale?<lb/>Și mai îndemnați, feciorași,</l>
                  </lg>
                  <lg>
                     <l>— Hăi, hăi!<lb/>Se va putea să arăm sub curțile dumitale,<lb/>Alămâie și tămâie,<lb/>Că așa unul domn scrie.<lb/>Unul domn, de când s-a ridicat,<lb/>Mult bine de la părinți a apucat,<lb/>El n-a fost îndestulat,<lb/>Cât bine de la părinți a apucat,<lb/>Iară și iară, ridicați glas, băieți.<lb/>S-au pornit să prăde boierii<lb/>De turme de oi, de pluguri de boi,<lb/>De herghelii de cai,<lb/>De hăzneli de bani.<lb/>Boierii, că i-au prădat,<lb/>Nouă plugușor ne-au dat<lb/>Cu coarne de floricele,<lb/>Că avem să arăm pământ cu ele,<lb/>Pământ negru nisipos,<lb/>Unde se face grâu mândru și frumos.<lb/>A alergat badea acasă<lb/>Ș-a luat un chiticel,<lb/>Mititel ca porcul,<lb/>Iute ca focul;<lb/>Ș-a alergat la Ștefan Țiganu,<lb/>În fundul pământului,<lb/>Și i-a dat să facă nouă secerele,<lb/>Cu zimții de viorele,<lb/>Cu mănunchi cu floricele;<lb/>Ca să taie grâu cu ele.<lb/>S-a sculat badea Vasile într-o sfântă joi,<lb/>S-a dus să are dealurile Gorarimului,<lb/>Văile Rusalimului.<lb/>Badea ara,<lb/>Brăzdiță neagră răsturna,<lb/>Grâu roșu revărsa,<lb/>Lelea (numele fetei) din urmă boronea,<lb/>Badei și mai bine îi părea.<lb/>S-a dus badea la lună,<lb/>La săptămână,<lb/>Să vadă grâul de copt,<lb/>Grâu copt, răscopt,<lb/>În spic ca vrabia,<lb/>În grăunțe ca mazărea.<lb/>A alergat badea Vasile acasă<lb/>Ș-a luat un chiticel<lb/>Mititel ca porcul,<lb/>Iute ca focul,<lb/>Și s-a dus pe un deal de zâmbre,<lb/>De unde toată lumea se vede,<lb/>Ș-a scris în cărți,<lb/>Ș-a trimis în părți,<lb/>Ca să-i vie secerători<lb/>Anume de pe lume.<lb/>Când s-a uitat pe o vale mare,<lb/>Veneau, ca o ploaie mare,<lb/>Șuvuiau.<lb/>A alergat badea Vasile acasă<lb/>Și s-a dus la Ștefan Țiganul<lb/>În fundul pământului,<lb/>Ș-a scos nouă secerele,<lb/>Cu zimți de viorele.<lb/>Ș-apoi a luat badea<lb/>Și i-a pus din capătul pământului,<lb/>Din velița vântului.<lb/>Când vântul aburea,<lb/>Clăcanii badei se sileau;<lb/>Când vântul sta,<lb/>Clăcanii badei asuda.<lb/>Ș-au strâns din claie-n claie,<lb/>Din odobaie-n odobaie,<lb/>Ș-a făcut o fățărușă de alamă —<lb/>Numai unul domnul<lb/>S-o știe de seamă.<lb/>Ș-a adus nouă iepe<lb/>Cu copitele crăpate,<lb/>Cu tei legate;<lb/>Cu coada felezuiau,<lb/>Cu urechile vânt trăgeau,<lb/>Cu botul în sac puneau,<lb/>Badei bine îi părea.<lb/>Scoală, doamnă, nu dormi,<lb/>Că noi de-aseară nu dormim,<lb/>Că gerul ne geruiește,<lb/>Viscolul ne viscolește,<lb/>Limba-n gura ni se-mpletește.<lb/>Doamna (numele fetei) din pat s-a sculat,<lb/>Cu capul de sobă a dat,<lb/>Ș-a pășit un pas pân-în casa cea mare,<lb/>Ș-a luat o sită deasă,<lb/>De mătasă,<lb/>Ș-a cernut un sac,<lb/>Ș-a făcut un colac,<lb/>Cu miere îndulcit,<lb/>Cu zahar zăhăruit,<lb/>Ca pentru noi, plugărașii, gătit.<lb/>V-am ura, v-am mai ura,<lb/>Dar ne temem că vom însera,<lb/>C-avem să trecem<lb/>Trei dealuri îngemănate,<lb/>Șed balaurii cu gurile căscate,<lb/>Ca să ne-apuce pe noi de spate,<lb/>Anul Nou cu sănătate!”</l>
                  </lg>
                  <p>Vedem că în hăitul adus aici se povestește toata istoria muncii plugarului și a facerii pâinii chiar pân' la coacerea colacului „zăhăruit” și „îndulcit” pentru „plugărași”. Țăranul nostru basarabean, întâlnind Anul Nou, se gândește mai înainte de toate la roada acestui an și la munca câmpului; în mintea lui toată fericirea ce-o poate aduce anul viitor stă numai în pâine, cum și este în adevăr.</p>
                  <p rend="justify">De aceea, și sărbătoarea Sfântului Vasile, stăpânului plugarilor, este cu totul plugărească, țărănească, iar nu bisericească. Adăuza după hăit, chiar de Anul Nou, toți oamenii din sat, hiritisându-se unul pe altul, se samână cu grâu, cu orz, cu păpușoi, ca să arate că doresc să vie în anul viitor pâine multă și frumoasă, să trăiască toți cu sănătate pân-în anul viitor:</p>
                  <lg>
                     <l>Sănătatea noului,</l>
                     <l>Și la anul cu sănătate,</l>
                     <l>Să crească grâiele,</l>
                     <l>Și malaiele,</l>
                     <l>Și păpușoaiele.</l>
                  </lg>
                  <p rend="justify">Și cu aceste cuvinte țăranul nostru cu nădejde se uită în viitor, așteptând pâine multă și frumoasă de la Sfântul Vasile, stăpânul plugarilor.</p>
               </div>
               <div type="div3">
                  <head>Cumătriile</head>
                  <p>În zorile vieții, ca și la apusul ei, sunt la românii țărani o seamă de obiceiuri și credințe, vrednice de luat aminte. În ceasul nașterii niște ființe nevăzute, numite ursitoarele, sunt de față și menesc copilului soarta vieții lui. De aceea, în cursul vieții, când sosește cineva la o primejdie de boală, îi fac bătrânele satului de ursită pe o frigare nouă; tot asemenea mai fac și fetelor de măritat, ca să le sosească ceasul mai curând.</p>
                  <p>Când intră tatăl în casă, baba (moașa), pe a carei zbârcită față, deprinsă cu posomorât, se vede o rază de senin, îi sare înainte sprintenă, ca o copilă, și-i spune voioasă veste că are un băiețel sau o fetiță. Dacă noul-născut îi băiat, atunci baba se repede și-i smulge căciula din cap, vestindu-i prin aceasta, înainte de a-i spune vreo vorbă, că are un fecior, căruia-i trebuie astfel de lucruri. Tot asemenea face și cu alți bărbați ce se ivesc în casă.</p>
                  <p>După ce s-au vestit în sat de naștere, încep a veni, una câte una, megieșele și prietenele lehuzei, aducându-i, după puterea lor, niște daruri, numite rodini, și care se alcătuiesc din scutece, ouă, găini sau faguri de miere, numai să nu vie nimeni cu mâna goală.</p>
                  <p>A se duce în rodine este în limbă anume vorbă, prin care se arată asemenea faptă. Aducându-se mai multe în casă, după ce au urat fiecare la vremea sosirii sale sănătate lehuzei și veac lung cu noroc copilului, apoi se pun la cinste și, tot îndesând paharele de rachiu îndulcit cu miere, își deschid în vorbă inima toată. Iau mai întâi prilej de vorbă de la niște stative ce zac în casă sau de la niște gheme ce stau pe coardă, ori de la o furcă ce stă zăhărită pe horn, pe când gazda este bolnavă, și apoi grăiește fiecare de pânzele și gospodăria sa, în vreme ce paharele se tot umplu și se deșartă și sănătățile merg după obicei. Cârma toată a acestei mici ceremonii o are viitoarea nănașă, cumătra lehuzei, care, de obicei, este nuna cea mare. Câte prietenii nu se leagă și se întăresc cu asemenea prilejuri!</p>
                  <p>Dar vremea întârzie și bărbații au să vina de la moară, de la pădure, din târg sau de la câmp; una mai grijulie le vestește aceasta, și atunci se deschide vorba despre apriga purtare și chiar năzălnicia bărbaților. Fiecare zice câte ceva despre al său: pe când unele își spun necazurele și viața chinuită, altele se plâng că de când s-au măritat, bărbatul nici măcar le-a pomenit că-i sunt negri ochii, iară altele, mai ascunse la inimă, cu toată puterea rachiului, răspund oftând: „bărbații, ca bărbații, și mai bine și mai rău, așa-i la gospodărie!“ Negurile serii încep a se vărsa, și femeile se ridică și, luându-și ziua bună de la lehuză, dau somn copilului și ies mai întrebând o dată: pe când botezul?</p>
                  <p>La ceremonia religioasă a botezului nu este obicei de a se pofti, ci vin de sine numai care se întâmplă. Îndeobște se adună mulți copii, care capătă câte-un bănuț de la nănaș. Câteva zile după botez, un prieten al casei umblă cu o garafă de rachiu, intră în fiecare casă, zice câteva vorbe de cinste pentru gazdă, apoi, umplând paharul, îl închină fiecăruia dintre gospodari și-i poftește pe seară la cumătrie. De obicinuit, vorbele ce se zic la asemene împrejurări sunt de felul următor: „Jupânul nănaș și jupâneasa nănașa, împreună cu ai lor cumetri, se închină la cinstita fața d-voastră ca la un mândru codru verde, ca să vă osteniți deseară pân’ la gazda dumilor-sale, că li s-a născut prunc tânăr și frumos, și de mare veselie s-a umplut casa lor. Tare se vor supăra cinstiții nănași și întreaga cinstită adunare, dacă veți da greș la aceasta“. Gazda răspunde prin câteva vorbe, arătând că nu va lipsi de la adunare și, înapoind paharul ca sa-l îndulcească, trimisul îl ia iarăși și, zicând „mulțămim“, îl dă de dușcă, iar poftitorul adaugă „să vă fie de bine!“ Odată cu amurgul serii, încep a se aduna, unul câte unul, cei poftiți la cumătrie, bărbații cu femeile lor, căci numai gospodarii se poftesc la asemenea petreceri. Sosind la casa de cumătrie, bărbații se strâng grămadă de o parte, și femeile de altă parte, fiecare ceată vorbind de ale sale. În vremile de demult, bărbații vorbeau de cumpenele războaielor, de vitejiile domnilor și ale boierilor, fiecare își spunea povestea întâmplărilor sale în bătălie cu turcii, cu tătarii, cu ungurii sau cu litfa. Astăzi grăiesc despre nevoile lor, despre jidovul crâșmar, despre ciocoi, iar cei din părțile muntoase, mai mult despre întâmplările cu dihania de urs.</p>
                  <p>— Umblam, zice unul, după o găină sălbatică, ce de multă vreme o auzisem cotcodăcind prin smidă, când la capătul plăului, colo, știi, drept bradul cel pârlit...</p>
                  <p>— He! he! răspunde altul, ce sta cu ochii țintă la povestitor.</p>
                  <p>— Numai iaca o dihanie, câtu mi-ți-i nămila, stătea în cărare, parcă-mi aținea calea; aprind într-însa că, Doamne, îndămână-mi mai venea s-o chitesc drept în frunte, încât nici n-a mai mișcat. Era un urs bârz, țântat în frunte, pare-mi-se că tocmai acela care mai astă-primăvară mi-a luat un cârlan, de m-a durut în suflet,— știi cârlanul cel terțin.</p>
                  <p>— Dar dumitale ți-a mers bine, răspunde un altul, că în loc de o zamă de găină te-ai ales cu o piele de urs, dar mie mi s-a sfetit mai rău: era despre seară și mă dusesem să-mi aduc boii; cobor pe jgheab, când, la capătul târniței, iaca dihania de urs, după ce-mi supsese boul, îl movilise, și acum ședea nepăsător deasupra pe patramuri; așa m-am aprins de mânie văzându-mi boul pierdut, încât mi-am zis în mine: de-acum tot una mi-e, ori eu, ori el; pun mâna pe o teșitură și, strigând înfricoșat ca să-i iau apa de la moară, am și repezit într-însul. N-a stat dihania de pricină, ci a rupt-o de fugă.</p>
                  <p>— Ești și om fioros, adaugă râzând un altul.</p>
                  <p>— Ba nu, bre, răspunde iarăși altul, da era urs de cei furnicoși, care fuge de-și scoate ochii când vede om.</p>
                  <p>La aceste vorbe dau cu toții un hohot de râs, și altora li se taie pofta să mai povestească vitejii cu urșii. La vremea aceasta între femei, ca de la gâgâitul gâștelor, nu se mai înțelege nimic, vorbesc toate deodată, chicotesc și râd cu hohot.</p>
                  <p>Așa merge rânduiala pân’ când gazda sau nănașa poftește la masă, în capul căreia se așază nănașul și nănașa, în lipsa popii, și apoi tot perechi, bărbat și femeie, după cum sunt de fruntași, pân’ se încheie masa. Mânâncă, beau și se veselesc mai multe ceasuri, glumind și râzând asupra jidanului din sat sau despre vreun prostatic ce s-a pribegit la masă. Pe la sfârșitul mesei se dreg paharele cele dulci, întâi drege nănașul și pune ceva mai mult în pahar, mai făgăduind copilului acolo, în fața tuturor, o vițică, apoi încep ceilalți a pune bani în pahare, după puterile lor. Singur popa este scutit de aceasta dare, căci el se socotește menit numai spre luare: el ia și de pe viu și de pe mort, zice o vorbă veche. Cu acești bani își scoate gazda cheltuielile mesei, și uneori mai prisosește ceva.</p>
                  <p>După ce se sfârșesc paharele dulci, oaspeții încep a se ridica de la masă. În toată vremea cât ține masa, doi balauri negri, ca dosul ceaunului, cântă, unul din scripcă, și altul din cobză, felurite cântece de țară, cum și altele vechi, împământenite, precum sărbeasca, corăbiasca și ruseasca. Din când în când câte un oaspe chefăluit întinde un pahar de vin scripcarului sau cobzarului, zâcându-i:</p>
                  <p>„Bea, balaure, că ți-l torn din cap“, țiganul se scoală, închină și el (dar cine bagă în seamă închinarea țigănească?).</p>
                  <p>După ridicarea mesei, stă tot temeiul cântecelor și al jocurilor. Flăcăii amețiți saltă legănat, cântă din gură, glumesc, prujesc și chiuie, bătând cu picioarele de se răsună pământul.</p>
                  <p>Este în sufletul românului un fond însemnat de întristare, care se revarsă prin versul duios și trist al cântecului sau și prin vorbele ce zice la cântare. Acest suflet a presurat note triste chiar și în cântecele menite pentru veselie, iar doina este culmea tuturor; ea închide într-însa inima întreagă, are ceva a sufletului singuratic și jalnic, pe care nu-l poate zugrăvi nici un cuvânt din limba grăită, afară poate de dorul care se apropie întrucâtva prin mulțimea întrebuințărilor lui. Pân’ la acest cântec toți sunt veseli, sorbind unul din bucuria altuia, dar de îndată ce s-aud sunetele străbătătoare ale doinei, se lasă de mână și de după gât și fiecare se ascunde în adâncurile jalnice ale sufletului său.</p>
                  <p>Țiganii lăutari au ghicit aceste însușiri ale românului, de aceea, pentru a scăpa de batjocurile și șăgile dupăcite ce pornesc din veselia zburdalnică, ei încep un cântec de inimă albastră, care pune pe gânduri pân’ și pe cei mai zurbagi, iar unii, cei mai cu foc, încep să strige lăutarilor că au nimerit-o, „căci parcă le ia cu căușul de la inimă“.</p>
                  <p>Sfârșindu-se astfel de cântece și îndesind cocoșul cântările sale, oaspeții încep a se împrăștia, în vreme ce unii, mai slabi, dorm duși, unde i-a apucat vremea.</p>
               </div>
               <div type="div3">
                  <head>De unde vine numirea nașterii mântuitorului nostru — Crăciun? </head>
                  <p>Numirea aceasta-i foarte veche — și despre iscodirea ei s-au spus multe. Cu toate acestea, și pân-acuma nu se știe lămurit de unde a venit această numire în limba moldovenilor noștri. Să cercetăm trebuința aceasta mai de aproape. Să luăm în vedere că limba noastră, care s-a născut odată cu primirea sfintei credințe a lui Hristos, a păstrat vreo câteva urme și din acea vreme, când strămoșii noștri au fost încă păgâni. Așa-s, de pildă, numirile sărbătorilor păgânești, pe care norodul nostru adeseori le păstrează încă și acuma: Rusaliile, Joile Mari și altele de felul lor.</p>
                  <p>Așa-s și numirile zilelor săptămânii, care se trag din numirile dumnezeilor păgânești ale vechilor romani, din care ne tragem și noi: luni, de la dumnezeoaia Luna; marți, de la Mars — Dumnezeul războiului; miercuri, de la Miercurie — Dumnezeul negustoriei — și așa mai departe. Păgânătatea și-a lăsat unele urme de ale sale în limba și obiceiurile norodului nostru până în vremea de astăzi, măcar că acuma suntem creștini cu desăvârșire. Obiceiurile și sărbătorile păgânești în obștea noastră creștinească sunt o mare necuviință — și ar trebui ca noi să ne luptăm împotriva lor cu toate puterile noastre. Dar, cu părere de rău, trebuie să spunem că aceste credințe deșarte le apără mai ales cei bătrâni, care zic că „așa au apucat de la părinți“.</p>
                  <p>Totuși, fiindcă limba noastră s-a născut odată cu încreștinarea noastră, cuvinte cu rostire păgânească în ea sunt destul de puține, mult mai puține decât în multe alte limbi. Așadar, limba noastră nu se arată ca o limbă mai cu deosebire creștinească de la începuturile sale. Cea mai mare mulțime a cuvintelor ei a intrat într-însa după încreștinarea neamului nostru și sunt deci creștinești.</p>
                  <p>Despre cuvântul Crăciun unii au spus că el este cuvânt păgânesc, alții, că-i creștinesc. Cei ce au zis că vine de la păgâni spun că-i împrumutat de moldovenii noștri de la slavoni, pe când au fost slavonii încă pâgini, și că vine de la numirea dumnezeului slavon Caranun, ce era un dumnezeu rău și, după credirile slavonilor, trimitea oamenilor fel de fel de nenorociri. Alții zic că Crăciun vine din cuvântul slavon kriciati „a țipa“, căci adică porcii tăiați de Crăciun amarnic mai țipă; în vechime acești porci se tăiau de jertfă dumnezeilor păgânești.</p>
                  <p>Cei ce zic că cuvântul Crăciun este rostire creștinească arată că el seamănă cu cuvântul creștin și că este legat de marea sărbătoare creștinească, dar mai departe nu dovedesc nimic.</p>
                  <p>Cum să fie dar? Cine are mai multă dreptate?</p>
                  <p>Firește că cei ce spun că numele Crăciun îi numire creștinească. Cum așa? S-ar părea că cei dintâi sunt mai temeinici cu părerea lor. Iată cum. Nici o numire a marilor sărbători creștinești în limba noastră nu-i cu rostire păgână. Numai numirile sărbătorilor răzgândite de norod și numirile zilelor săptămânii sunt păgânești.</p>
                  <p>Așa, de pildă, Învierea — Paștele, Boteaza, Duminica Mare, Adormirea Maicii Domnului — Sântămăria și altele, toate aceste cuvinte sunt de rostirea creștinească. Aceasta-i din pricină că numirea sărbătorilor a intrat în limbă tocmai pe când se alcătuia limba, odată cu primirea credinței creștinești de către norodul nostru.</p>
                  <p>De ce să nu fi fost așa și cu Crăciunul?</p>
                  <p>Mai departe. Numirile sărbătorilor creștinești, fiind creștine, au putut să fie luate numai din limba părinților norodului nostru, romanilor vechi, din limba lătinească, căci de la acest norod ne-au venit nouă sf.[ânta] credință a lui Hristos. În adevăr, vedem că toate sărbătorile cele mai mari ale bisericii poartă numiri latinești.</p>
                  <p>Paștele vine din latinescul Paseha (Pasha); Duminica Mare, din dies Dominica Magna — ziua Domnului cel Mare; Boteaza, de la latinescul vaptizo (botez) și așa mai departe. Prin urmare, și Crăciunul, ca și celelalte sărbători, trebuie să fie din rostirea latinească. Altfel nici nu poate să fie.</p>
                  <p>Așadar, numirea Nașterii lui Hristos în limba noastră, ca și numirile celorlalte sărbători trebuie să fie mai întâi creștinească și apoi latinească. Vasăzică, nu-i drept că-i luată de la păgânii slavoni, din numirile dumnezeilor păgânești.</p>
                  <p>Numirea Nașterii lui Hristos, Crăciun, adevărat îi creștinească. Dar nu pentru că aduce cu cuvântul creștin.</p>
                  <p>Cuvântul Crăciun vine din latinescul incarnatio (incarnațio), ceea ce va să zică încarnare, întrupare (venirea în trup a Domnului nostru Iisus Hristos).</p>
                  <p>Se vede că în vechime, la creștinii romani, numele nașterii Mântuitorului se numea dies incarnationis (incarnaționis) — ziua încărnării, întrupării lui Hristos. În limba noastră incarnatio (incarnațio) s-a schimbat dintâi în încărnăciune (precum a fost cu cuvântul rugăciune, din latinescul rogații, rogatio, rogațione, rugăciune; incarnațio, incarnațione, încărnăciune), de unde, pierzându-se în de la început și e de la sfârșit, a ieșit cuvântul cărnăciun, care s-a și prescurtat în Crăciun.</p>
                  <p>Iată istoria acestei numiri, după cât se pare mai aproape de adevăr.</p>
               </div>
            </div>
         </div>
         <div type="div1">
            <head>Publicistică</head>
            <div type="div2">
               <div type="div3">
                  <head>Chestia preoțească </head>
                  <p>La 24 iulie [a] anului mergător a încetat din viață preotul de loc Mihail Matveevici. Răposatul și-a lăsat soția cu patru copii nepuși la cale. Peste vreo două săptămâni după înmormântarea lui, văduva pleacă la Chișinău spre a-l ruga pe preasfințitul Vladimir să mute la biserica din Zaim pe un cumnat de-al ei, un preot tânăr, cu familia mică, care, deci, avea putința de a le da orfanilor ajutor atât moral, cât și material. Rugămintea scrisă, cu expunerea tuturor acestora, fusese trimisă mai de timpuriu. Preasfințitul îi răspunde văduvei în mod nesigur (nelămurit), zicând că uneori cu străinii te împaci mai bine decât cu ai tăi și că el nici nu-i făgăduiește, dar nici nu-i respinge rugămintea. Și văduva, nemulțumită, se întoarce acasă.</p>
                  <p>De aici se începe o istorie interesantă, care, fiind pân-acuma singura în felul ei și zugrăvind moravurile preoțimii basarabene, dovedește două lucruri: l. că tulburările de astăzi au atins și tagma duhovnicească și 2. varsă puțină lumină asupra unor oameni, așa-numiți „fruntași ai satelor“, arătând pân’ la ce ajunge uneori ticăloșia lor.</p>
                  <p>Satul nostru trecea la preoți de cel mai bun „popor“—“prihod“ din ținutul Benderilor, din pricină că bietul preot răposat, mulțumită străduințelor sale extraordinare, își făcuse o casă foarte bună și-și ducea frumos treburile gospodăriei casnice și ale câmpului, ba își sădise pe pământul bisericesc și o viișoară. Asta-i făcea pe preoți să creadă că „prihodul“ aduce venituri enorme și îndată te face cu mii.</p>
                  <p>De aceea, imediat ce se deschise Zaimul, ei se tulburară. Preasfințitul se pomeni cu o mulțime de cereri de „prihod“ cu caracter amenințător: unul scria că, de nu va primi Zaimul, o să se împuște; altul că se va spânzura etc. Mai mulți erau de cei bătrâni cu cruci și cu „camilafce“.</p>
                  <p>Firește că stăpânitorului lor nu-i venea prea bine; el sta la cumpănă: pe de o parte, atâția preoți bătrâni și „cinstiți“; de nu-i vei da Zaimul vreunuia dintr-înșii, se va mai spânzura și atuncea ia-ți asupra păcatul lui; pe de altă parte, o văduvă sărmană roagă pentru un preot, care să-i dea ei și orfanilor sprijin și adăpost; dar acest preot e foarte tânăr. Și el (preasfințitul) nu făcu nici așa, nici altmintrelea: îi făgădui Zaimul părintelui Iacov Tocan din Chiștelnița, care-l rugase să-l mute de acolo, neputându-se împăca cu diaconul său.</p>
                  <p>Vizitând Zaimul la 3 septembrie, părintele Tocan a găsit că Zaimul nu e mai bun decât Chiștelnița și i-a spus preasfințitului, că de-acu nu mai dorește să fie în Zaim. Și iarâși locul a ramas liber.</p>
                  <p>Pe când se petreceau acestea la Chișinău, în Zaim se făceau altele. Diaconul Gligorie Goitu umbla prin sat, zicând că arhiereul le trimite oamenilor preoți, iar preoteasa văduvă îi alungă. Acest diacon e un putregai de moșneag, care foarte bine se potrivește cu porecla să și care cântă în biserică atât de bine, încât îți vine s-o rupi de fugă.</p>
                  <p>Mai sunt în Zaim doi țărani boieriți, cu surtuce și cu pantaloni strâmți, din cei cărora rușii le zic „nici dracului tămâie, nici Domnului lumânare“. Acești oameni — fruntași ai satului — sunt Vanea Munteanu și Tudosel Veste. Aceștia, miercuri, în 6 septemvrie, s-au dus la poliție împreună cu diaconul și-au scris preasfințitului jalobă că preoteasa văduvă, vroind să fie în Zaim cumnatul ei, l-a făcut pe părintele Tocan să-și lepede noul popor al său, iar sătenii au mare nevoie de preot și nu pot sta mult fără dânsul și, prin urmare, să le trimită preasfințitul mai repede preot.</p>
                  <p>Bineînțeles că această cerere, însoțită de clevetire, a fost scrisă fără voia țăranilor, cu voia numai a doi surtucari și-n frunte c-un ticălos care se numește diacon. Ei sunt, pe lângă asta, atât de tonți, că nu știu că însuși preasfințitul ține locul deschis, fiind în îndoială din pricina refuzării lui Tocan.</p>
                  <p>Pân-acuma lucrurile se află în aceeași stare. Ce va mai fi vom vedea.</p>
                  <p>Dar cele povestite constituie o faptă tristă, arătând — cu privire la preoții doritori de „prihod“ — cine împiedică propășirea satului, gândindu-se numai la bani, și în ce privește „fruntașii“, care sunt acei oameni ce răspândesc prin sate huliganismul și luptă împotriva luminării țăranilor.</p>
                  <p rend="center">* * *</p>
                  <p>Dacă cele descrise mai înainte arată vredniciile preoților și ale fruntașilor, apoi cele de mai la vale, cred, vor da o idee mai deplină despre felul cum stau alte trebuințe în tagma duhovnicească. Pentru asta, mi se pare, e destul să urmez povestirea celor petrecute în Zaim în timpul de pe urmă, scoțând la lumină singurele fapte fără de orice lămuriri.</p>
                  <p>Odată cu preotul Tocan se duce din nou la Chișinău și sărmana văduvă. Ea încă nu-și pierduse cu totul nădejdea: o mai sprijinea puțin prepunerea că poate preasfințitul măcar de astă dată va ține seamă de rugămintea ei și-i va da putință ei și orfanilor de a rămânea în satul și-n casa ei, mutând la Zaim pe cumnatul ei.</p>
                  <p>Venind la arhiereul, află că preasfinția sa zace bolnav și nu primește pe nimine, nici nu se ocupă cu de-ale slujbei. Atunci văduva, îndreptându-se către secretarul preasfințitului, îl roagă să-i aducă aminte stăpânului său despre rugămintea ei, când astfel el (secretarul) va scăpa o familie întreagă de sărăcie și înjosiri.</p>
                  <p>Secretarul făgădui că va pune spre asta toate silințele și, după cum se făcu cunoscut mai pe urmă, s-a ținut de cuvânt. Însă, cu toate acestea, într-o bună zi, după întoarcerea din Chișinău, nenorocitei văduve îi vine veste, că la biserica din Zaim e numit de către preasfinția sa preotul din Copceac, din ținutul Akkermanului, Ion Gobjilă.</p>
                  <p>Părintele Gobjilă e un preot dintre cei cu capitaluri în bancă, cu cruci pe pântece și cu camilavce în cap. Satul Copceac, ca popor, e foarte bun și bănos, și părintelui Ion îi ședea bine și la locul lui vechi. Dar vedeți că lăcomia îl duce pe om din ce în ce mai departe și, împins de ea, părintele Gobjilă scrie preasfințitului cererea să-i dea Zaimul și-l primește neîntârziat. Nu se poate de închipuit scârba și deznădejdea bietei văduve la primirea acestei știri. Ea fusese lipsită de ultimul sprijin și adăpost, fusese dată afară împreună cu copiii din casa și gospodăria sa proprie și rămăsese pe drumuri, neavând nici un chip sigur de trai.</p>
                  <p>Ea era nevoită să-și risipească gospodăria, atât de temeinic pusă și dusă de cel răposat. Trebuia să fugă din locurile cu care era atât de strâns legată. Iar casa, via și alte acareturi, înființate de răposatul părintele Mihail în sudorile feței lui, treceau în mâinile și folosința unui om străin, ba încă cu bună stare materială.</p>
                  <p>Din ziua când înștiințase despre mutarea lui Gobjilă la Zaim, văduva prinse a slăbi văzând cu ochii — tot de gânduri rele și scârboase și de amărăciune. Aceasta se sfârși în așa chip, că căzu în cele din urma la o boală serioasă și grea, încât acum nici nu se mai scoală din așternut și tot mereu își cheamă moartea.</p>
                  <p>Fața ei e stinsă de n-o mai recunoști.</p>
                  <p>Ochii — roșii de lacrimi.</p>
                  <p>Iar primprejur, un tablou de risipă desăvârșită. Cine vrea — las’ să judece.</p>
                  <p rend="center">* * *</p>
                  <p>Sfârșesc povestea preoților noștri. După desemnarea părintelui Gobjilă la biserica noastră trecu mult timp până ce sătenii au văzut preot în satul lor. Părintele Gobjilă, ca și Tocan, în cele din urmă își refuză desemnarea sa, dezamăgindu-se în privința materială.</p>
                  <p>Între acestea nevoia de preot se făcea tot mai neapărată și aspră. Țaranii din Zaim rămăseseră de râsul locuitorilor din împrejurimi, care ziceau că zaimenii sunt atât de răi, încât și preoții fug de ei. Prin sat se porniseră niște zvonuri urâte, ce îndeobște își iau zborul în asemenea întâmplări, care, desigur, întotdeauna înrâuresc rău asupra stării morale a sătenilor.</p>
                  <p>Numai nu prea de mult s-a mutat la Zaim preotul nou însemnat, părintele Malahie Matvievici din satul Fetești, ținutul Hotinului. Țăranii sunt foarte mulțumiți, că după fel de fel de bucluc din pricina lipsei de preot în cele din urmă l-au căpătat. Zaimul a stat fără preot timp de aproape 3 luni, ceea ce se întâmplă arareori în tagma duhovnicească.</p>
               </div>
               <div type="div3">
                  <head>Lupta moldovenilor pentru drepturi</head>
                  <p>Înaintea privirilor întregului nostru popor moldovean din Basarabia se desfășură un larg câmp, care trebuie lucrat cu toate silințele, ca să dea roadele cuvenite. Acest câmp este starea în care ne aflăm noi astăzi. Iar roadele acestui câmp vor fi acele dreptăți cetățenești și naționale, la care năzuim noi cu toții. Soarta noastră e în mâinile noastre și, numai având privirile întotdeauna îndreptate la deșteptare, ne vom deștepta. Să nu uităm că nația (norodul) noastră are în sine mari puteri ascunse, care așteaptă numai dezvoltarea (desfășurarea) lor. Și odată desfășurate, ele pentru totdeauna ne vor face pe noi fericiți în toate privințele. Să ne sculăm dar din somnul nostru, cum s-au sculat acum mai mult de un veac frații noștri de peste Prut. Să ne pornim munca în pace și liniște pe calea binelui. Și să știm că deșteptarea noastră stă numai într-o muncă culturală (de minte). Trebuie să avem în vedere că asta-i scăparea noastră de întuneric.</p>
                  <p>De pildă, începutul binevoinței pentru limba moldovenească are mare însemnătate pentru alegeri la noi în Basarabia, care ne așteaptă de curând. La alegerile trecute starea noastră în această chestie (întrebare) a fost mult mai neprielnică. Limba moldovenească pe atunci nu se bucura deloc de consimțire. Moldovenii n-aveau nici gazeta lor, în care să-și spuie toate nevoile și suferințele.</p>
                  <p>Acuma, după cum vedeți, starea lucrurilor s-a cam schimbat și e mai bună pentru noi. Acest lucru, că avem limba noastră nu numai vorbită prin bordeiele sătulețelor basarabene, ci de acum și scrisă prin cărți, prin gazetă, trebuie mult să ne îmbărbăteze. Tiparul național ne va ajuta foarte mult la aparărea drepturilor noastre în timpul alegerilor.</p>
                  <p>Avându-l, noi vom putea să ajungem la izbândă mai curând (degrabă), decât fără dânsul. Prin el noi suntem în stare să alegem cât mai mulți moldoveni de-ai noștri, și anume pe aceia, pe care îi vrem noi și pe care îi credem destoinici de a fi împuterniciții neamului nostru. Și spre asta trebuie puse toate străduințele noastre, ceea ce o va face, pe cât va fi cu putință, gazeta noastră. Însă dacă limba națională are așa însemnătate în fața alegerilor viitoare, apoi cu atât mai mult trebuie să lucrăm noi la înălțarea ei, la răspândirea culturii (învățăturii, luminării) noastre și să ne folosim de ea pe cât se poate de larg.</p>
                  <p>Îndeobște, cu cât mai mult primim, cu atât mai mult trebuie să lucrăm, ca să dobândim ceva și mai mult. Așa stă acuma lucrul nostru, lucrul poporului (norodului) moldovenesc. Și o repet (o zic iarăși): să ținem minte că noi, mulțumită culturii naționale putem viețui ca un popor înaintat. Iar cine vrea să viețuiască acela trebuie să muncească și să lupte.</p>
               </div>
               <div type="div3">
                  <head>Datoria noastră </head>
                  <p>Vremea și împrejurările, în care ne aflăm noi astăzi, pun asupra noastră o datorie, pe care trebuie s-o știe orișice moldovean din Basarabia și să se străduie s-o aducă la îndeplinire. Să nu creadă nimeni că ea este un lucru nou, necunoscut sau că este atât de greu, încât nici nu te mai poți gândi la îndeplinirea datoriei. Nu este lucru necunoscut, căci este din suferințele de veacuri ale norodului nostru moldovenesc. Este plângerea moldoveanului nostru, năzuința lui la o viață în rând cu oamenii. Cum să nu știe el, sărmanul, ceea ce are și ceea ce ar dori sa aibă? Durerile lui au găsit întotdeauna răsunet pe paginile gazetei noastre.</p>
                  <p>Nu este lucru greu, căci este firesc. Omul nu poate să tacă și să doarmă liniștit când îl doare ceva. Este destul să simți durerea, ca să cauți alinare, însăși firea te face s-o cauți îndată ce ai simțit-o. Asta este o datorie firească.</p>
                  <p>Dacă moldovenii noștri pân-în vremea de astăzi au stat obijduiți în întuneric, apoi asta din pricină că au fost atât de chinuiți în traiul lor, atât de lipsiți de cele mai trebuincioase trupului, inimii și minții, că nici n-au știut că mai este ceva pe lume, afară de bordeiele lor sărace și pustii. Ei nici n-au auzit de bunurile învățăturii în limba mamă, nici nu ș-au putut închipui ce plăcere simți când citești o carte scrisă în limba care-o auzi și o vorbești din leagăn. Iar despre drepturile cetățenești nici nu-i de grăit. Toate acestea un lung șir de ani au fost pentru el necunoscute.</p>
                  <p>Acum, când răsare soarele deșteptării, moldoveanul simte toată povara cea grea a vieții nenorocite, care-l apasă pe el. Se înțelege că și la noi cel dintâi o simte asta țăranul, care în toate vremile și la toate popoarele a fost suferitorul, plângătorul și ducătorul nevoilor întregii națiuni (întregului norod), pe când tagmele cele mai de sus, căpătând destul de lesne plăcerile vieții, adeseori uită de fratele sau cel înjosit și neîndreptățit. În aceeași vreme s-a văzut că atunci când cei mai mari și mai norociți din norod nu uitau de cei mai mici, întreg poporul scăpa de întuneric, de jugul neștiinței și al lipsei de drepturi. Când cei mai mari dădeau mâna frățească de ajutor și de unire la cei mai mici, atunci poporul își înalța mândru capul, se adăpa la izvorul luminii și al științei și mergea, tot mergea înainte. Așa ne spune nouă istoria — povestirea faptelor trecute a tuturor popoarelor (noroadelor). Prin spusele istoriei, datoria noastră, ca a unui popor, ni se înfățișează și mai lămurit.</p>
                  <p>În scurt, ea constă într-aceea ca țăranul luminat prin faptele ce se petrec acuma la noi în împărăție și pricepând în ce stare de plâns se află, să nu stea ademenit, nepăsător, ci, ascultând glasul firii sale, să spuie întotdeauna și peste tot locul de suferințele sale. Căci numai dacă va cere, i se va da.</p>
                  <p>Iar moldovenii cei ce prind locuri însemnate în împărăție, se deosebesc prin avuție multă, să nu uite niciodată că sunt moldoveni și că după spinările lor un popor întreg zace în sărăcie trupească și sufletească, așteptând de la ei măcar o rază, o licărire luminoasă în lungul său rând de suferințe.</p>
                  <p>Așadar, fiecare moldovean trebuie să-și aibă în vedere datoria spusă mai sus, dacă vrea ca poporul nostru să iasă la calea propășirii și să fie în rând cu lumea.</p>
               </div>
               <div type="div3">
                  <head>Ce ne trebuie nouă? </head>
                  <p>Am spus de multe ori că moldovenii trebuie să se deștepte, să muncească mult la învierea lor națională, adică la trezirea poporului lor, și să lupte pentru drepturile celea, la care năzuiesc toți binevoitorii lor. Am mai spus că toate acestea alcătuiesc nu un lucru de bună voie, care poate să fie lăsat și fără orice luare aminte, ci o datorie, căci, dacă nu va fi îndeplinită această datorie, apoi tot neamul nostru din Basarabia poate să fie șters, și atunci numai noi o să fim vinovați de pierirea noastră. Este foarte firesc lucru ca cititorul să se întrebe în ce stau îndeobște acele dreptăți, la care trebuie să ne gândim întotdeauna și care ne vor scăpa de întuneric și nevoi, dacă le vom dobândi.</p>
                  <p>Trebuie să ne dăm bine seama de cele ce avem să cerem și să fie ele întipărite în mintea noastră tare și lămurit, ca să nu zică unul una, iar altul alta și astfel să ne încâlcim și să ne abatem din calea noastră. Pentru asta este de trebuință ca noi cu toții să ne înțelegem datoria noastră către noi înșine într-un fel hotărât, cu toată lămurirea putincioasă, mai în scurt, să știm bine ce ne trebuie nouă.</p>
                  <p>Fiecare știe că multe, foarte multe ne trebuie... Căci de multe a fost lipsit poporul nostru chinuit și topit în lacrimile plânsurilor sale. Multe a suferit el...</p>
                  <p>Am vorbit mai înainte, pe cât am avut chip, despre toate nevoile moldoveanului nostru basarabean, am pus în scrierile noastre tot dorul inimii lui. Acum, când cu fiecare zi ne apropiem de o clipă de cea mai mare văjnicie în viața noastră — de alegerile în dumă</p>
                  <p>— cu atât mai multă nevoie se simte ca noi să adunăm la un loc cele grăite și să dăm o însemnare scurtă a nevoilor și trebuințelor noastre, ca toți frații basarabeni să fie într-un cuget și într-o gândire, pricepând cererile lor în dumă și silindu-se ca între împuterniciții basarabeni să fie mai mulți moldoveni, și anume așa moldoveni, care cu foc să sprijine toate cererile noastre și să fie adevărați apărători ai neamului nostru la Petersburg.</p>
                  <p>Asta, mai înainte de toate, este trebuința noastră cea mai neapărată și numai atunci, când va fi ea îndeplinită, putem să le îndeplinim pe celelalte.</p>
                  <p>Drepturile, care vor fi cerute de noi atunci, se despărțesc în două: l. drepturi naționale (drepturile norodului nostru) și 2. drepturi cetățenești.</p>
                  <p>Orișicine știe că împărăția rusească este locuită nu numai de ruși și de moldoveni, ci mai trăiesc în ea multe alte neamuri, care vorbesc fel de fel de limbi, au fel de fel de credințe și obiceiuri. Toate neamurile neruse, precum suntem și noi, moldovenii, când au drepturile lor naționale, adică când au voie să vorbească, să scrie, să citească, să învețe, să se judece și să se roage în limba lor, atunci ele pot desfășura în pace și liniște toate puterile minții și ale inimii lor.</p>
                  <p>Atunci ele își aduc folos lor însele, cât și împărăției în care trăiesc, căci, mergând înainte în toate privințele, ele mișcă și dau înainte, pe de o parte, cultura (învățătura, luminarea minții) lor, iar pe de alta aduc la bună stare și țara stăpânitoare, dându-i toate foloasele. După cum se vede din cele spuse mai sus, toate acestea se pot ajunge, când un popor are voie să se folosească cu limba lui, care este cel mai de căpetenie mișcător al învățăturii și înaintării. Pe lângă limbă, prin școli, prin biserici, prin cărți și gazete un norod de alt neam, care locuiește într-o țară atât de mare, ca Rusia, trebuie să mai aibă și de sine cârmuirea (autonomia) lui, căci fiecare neam numai atunci se ocârmuiește bine, când se cârmuiește potrivit cu obiceiurile lui, potrivit cu drepturile lui naționale. Pe de altă parte, dintr-un oraș, cum este, de pildă, Petersburgul, nu se pot ocârmui bine fel de fel de neamuri, care prind bucăți de pământ din împărăție, depărtate de capitala țării (de târgul cel mai mare).</p>
                  <p>Așa fel de cârmuire pricinuiește numai rău atât țării stăpânitoare, cât și poporului care trăiește în țara asta.</p>
                  <p>Pân-acum în Rusia treburile în privința asta au stat tot așa și cu alte popoare neruse și cu poporul nostru moldovenesc. Acum toate neamurile din împărăție își cată drepturile lor, de care am vorbit mai sus, și trebuie să le cătăm și noi, moldovenii.</p>
                  <p>Al doilea rând de drepturi este alcătuit din drepturile numite cetățenești, vasăzică, acele drepturi, de care trebuie să se folosească toți cetățenii (locuitorii) Rusiei, fără deosebire de nație (norod) și credință. Aceste drepturi sunt trebuincioase, pentru ca traiul poporului întreg să se atârne de la el însuși, precum și toate acele lucruri, ce se fac pe banii lui.</p>
                  <p>O țară numai atunci poate să trăiască bine, în pace, liniște și lumină, când toți locuitorii (cetățenii) își ocârmuiesc treburile lor la un loc și când datoriile lor (birurile, care le dau în hazna, și toate celea ce le cere lor stăpânirea) sunt potrivite cu drepturile lor: cu cât mai mari și mai multe sunt datoriile, cu atât mai mari și mai multe să fie și dreptățile.</p>
                  <p>Tot poporul rusesc și toate neamurile, care trăiesc în Rusia, au fost pân-acuma lipsite de aceste drepturi cetățenești. Ele au dat foarte mult și n-au luat aproape nimic. Din pricina asta s-au pornit atâtea nevoi nesuferite pe capul bietului popor. Și nu numai la noi în Rusia s-au petrecut lucruri de acestea, ci în fiecare țară unde treburile au stat așa.</p>
                  <p>Iar pilda acelor țări, unde i-au fost date poporului drepturile cetățenești, ne arată cu totul alta: ele trăiesc bine, și bunăstarea lor se mărește cu fiecare an.</p>
                  <p>În vremea de față poporul rusesc și noi, moldovenii, trecem de la starea cea veche la viață nouă și numai noi înșine prin dumă putem să ne zidim viața pe temeiul drepturilor spuse mai sus. Însă, se înțelege că mai înainte de toate trebuie să avem în vedere drepturile noastre naționale și, potrivit cu asta, ținând seamă de cele arătate, să alegem așa moldoveni, care să ceară îndeplinirea nevoilor și trebuințelor noastre.</p>
               </div>
               <div type="div3">
                  <head>Preoțimea și poporul nostru </head>
                  <p>Grea vreme.</p>
                  <p>O stare de cumpănă, o stare nehotărâtă, prin care arareori a mai fi trecut moldoveanul nostru basarabean cu toate nenorocirile lui. Știm cu toții, că scaparea noastră este numai cea mai strânsă unire între noi înșine. Știm că prin această unire trebuie să ne gătim în cel mai silitor chip de alegeri, de la care atârnă tot viitorul nostru.</p>
                  <p>Înaintea noastră se desfășoară un drum neted și, mergând pe acest drum, am putea să ajungem măcar la o parte din cele ce le dorim. Dar iată că pe acest drum se ivesc piedici.</p>
                  <p>Nu ni se dă nouă voie să facem adunări în orișice fel, noi nu putem fățiș să ne strângem la un loc, să vorbim despre ce ne doare pe noi, să ne punem unul pe altul la cale, să ne cunoaștem simțirile și părerile noastre, să știm pe cine să-l alegem.</p>
                  <p>Nu putem, vasăzică, să ne pregătim ca oamenii, cum se cuvine, pentru zidirea vieții noastre.</p>
                  <p>Iar, precum am mai spus, trebuie să ne pregătim.</p>
                  <p>Grea vreme... Ce să facem noi în vederea unor asemenea lucruri?</p>
                  <p>Bietul țăran al nostru suferă mai dihai decât toți.</p>
                  <p>Nu-și află loc el, sărmanul, neștiind cum să iasă din așa stare. Și neagra deznădăjduire îl cuprinde pe dânsul tot mai mult. Dar nu trebuie ca deznădăjduirea să-i acopere cu totul sufletul. Nu trebuie să creadă că viața lui este prăpădită și că va sta vecinic uitat de toți.</p>
                  <p>El trebuie să se îndrepte, mai înainte de toate, la acei oameni din neamul moldovenesc, care sunt mai luminați decât el și care nu s-au lepădat de el, dar stau foarte aproape de el, ascultă glasul plângerilor lui și trăiesc o viață cu dânsul.</p>
                  <p>Acești oameni, ținând încă minte că sunt moldoveni, se înțelege că-l vor asculta și-i vor da tot ajutorul care va fi cu putință. Ei vor merge în rând cu dânsul spre ajungerea țintei dorite, având în inimi tot acel dor de o viață mai bună pentru întregul norod moldovenesc din Basarabia.</p>
                  <p>Cine-s aceștia?</p>
                  <p>Mai întâi trebuie să spunem că sunt preoții binevoitori ai poporului, care foarte bine știu viața țăranului.</p>
                  <p>Sunt mulți și alți oameni luminați și cu știință, care înțeleg starea poporului, nevoia lui de dreptăți de care este lipsit. Dar de dânșii vom vorbi mai pe urmă, fiindcă preoții poporani au, se înțelege, mai multă însemnătate — ei sunt căpeteniile sufletești ale țăranilor. La noi, în Basarabia, nici într-o tagmă, care numără în rândurile sale pe moldoveni, nu s-a păstrat așa de bine iubirea către neam, limba și obiceiurile străbunilor, afară, bineînțeles, de țărani, ca în tagma duhovnicească. Și, afară iarăși de țărănime, nici una din celelalte tagme n-are atâți moldoveni ca aceeași tagmă duhovnicească. Lucrul acesta este foarte vajnic pentru noi, moldovenii, îndeobște și trebuie să ne spuie nouă multe. Acestea multe însă pot să fie spuse în două-trei cuvinte: în pieptul preoțimii moldoveneș ti basarabene arde încă sfântul dor al neamului moldovean, încă nu s-au stins simțirile și graiul moldovenesc.</p>
                  <p>Să mergem acuma mai departe.</p>
                  <p>Se știe că mulți preoți sunt vrăjmași poporului și chiar își dovedesc vrăjmășia lor prin lucruri nelegiuite. Asta țăranii noștri o știu bine și în taină se uită la acei preoți cu necrezare. Mai sunt destui preoți care chiar își arată dușmănia lor către popor, intrând în „soiuzul adevăraților ruși“, și iarăși făcând fel de fel de ticăloșii. Acest lucru face necrezarea țăranilor încă și mai mare.</p>
                  <p>În fiecare obște de oameni sunt și lepădături. Asta se poate vedea întotdeauna și peste tot locul, dar mai ales în ziua de astăzi în viața noastră. Noi luăm preoțimea întreagă îndeobște și vedem cu bucurie că ea poate să fie cea mai bună tovarășă și ajutătoare a țărănimii. Mai mult: ea este datoare să meargă împreună cu țăranii. Asta trebuie s-o înțeleagă și preoții și țăranii.</p>
                  <p>Preoții sunt povățuitorii țăranilor în viața lor sufletească. Ei sunt „părinții“ fiecăruia, părinții duhovnicești, precum se și numesc. Legea creștinească, ai cărei slujitori sunt ei, zice că îndeplinirea nevoilor trupești și sufletești ale țăranilor nu numai că este legitimă, dar trebuie să fie făcută numaidecât.</p>
                  <p>Preotul, lăsând la o parte toate vorbele și părerile huligănești (care sunt destul de răspândite uneori chiar între cei mai buni dintre ei), să-și aducă aminte de spusele Sf. Evanghelii, ce-o citește în fiecare duminică în biserică. Numai aceste două lucruri trebuie să facă preotul moldovean, ca să-și dea socoteala despre datoria pusă asupra lui de Acela căruia i se roagă el, de datoria către neamul lui în asemenea vremuri grele, cum sunt ale noastre. Noi avem multe dovezi că uneori preoții au scăpat din robie noroade întregi în vremi de luptă.</p>
                  <p>Și preoții noștri basarabeni au dovedit destul de des că-și iubesc neamul și limba. În clipa de față, în înaintea alegerilor, preoții trebuie să facă toate ce pot, pentru ca alegerile să fie potrivite cu dorințele neamului moldovean din Basarabia. Ei trebuie să le lămurească țăranilor aceste dorințe, ca țăranii să le înțeleagă bine și drept, să știe ce să ceară. Ei pot să facă prin sate adunări și sfaturi despre alegeri, să se înțeleagă între sine cum să le facă anume aceste adunări, să le lămurească țăranilor toate celea ce se ating de ele.</p>
                  <p>Multe pot să facă ei.</p>
                  <p>Numai ei singuri pot să pregătească poporul pentru alegeri.</p>
                  <p>Numai astfel vor putea ieși în dumă așa deputați, care vor lupta pentru cultura moldovenească și vechile drepturi moldovenești.</p>
               </div>
               <div type="div3">
                  <head>Spre lumină! </head>
                  <p>Spre lumină!</p>
                  <p>Aceste două cuvinte trebuie să fie scrise și întipărite în inimile acelor moldoveni care au fost mai fericiți decât frații lor necăjiți și întunecați.</p>
                  <p>Care au primit învățătură și și-au luminat mintea. Care din pricina asta se bucură de o stare în viața lor mult mai bună decât a țăranului nostru întunecat. Aceste două cuvinte alcătuiesc în sine datoria moldovenilor mai deștepți către neamul lor. Și datoria asta nu trebuie să se uite, căci ea este pusă asupra lor de starea lucrurilor de-acum și de vremea noastră. Iar vremea nu așteaptă. În mersul ei ea pune tot întrebări și cereri noi.</p>
                  <p>Viața merge repede, neluând în seamă lucrurile noastre. Și ca să ajungem la ținta noastră, ca să ne îndeplinim măcar cât de puțin dorințele noastre, — trebuie să mergem odată cu viața, odată cu vremea și să nu rămânem în urmă.</p>
                  <p>Să răspundem cu toată grăbnicia la întrebările ce ni le pune vremea, și să îndeplinim cererile ei.</p>
                  <p>Vedem că ne aflam într-o stare nespus de grea în fața alegerilor. Vedem, de asemenea, că este destul de greu de scăpat din starea asta. Și putem să spunem că luminarea cât mai grabnică a mulțimilor de oameni întunecați este singura scăpare.</p>
                  <p>Învățătura poporului a fost și este întotdeauna foarte dorită și însemnată.</p>
                  <p>Ea întotdeauna s-a cerut de noi, căci ea este una din cele mai mari trebuințe ale poporului nostru.</p>
                  <p>Dar această învățătură nu poate să fie pusă în legi degrabă. Pentru ca să se facă ea, trebuie vreme multișoară.</p>
                  <p>Dar aici vreau să vorbesc de alt fel de lumină, care o cere viața și care poate și trebuie să fie făcută de moldovenii cei mai luminați. Luminarea asta poate să fie numai începutul marelui lucru de luminare obștească a întregului neam moldovenesc din Basarabia. Și negreșit că cu cât va fi mai bine, va merge înainte.</p>
                  <p>Luminarea despre care merge vorba și care este așa de trebuincioasă pentru noi în vremea de față, se alcătuiește, îndeobște, întraceea, ca binevoitorii și luminătorii țăranilor moldoveni să facă în vederea alegerilor sfaturi prietenești cu țăranii și la aceste sfaturi să se lămurească însemnătatea (văjnicia) alegerilor, cum ei să se poarte la alegeri, pe cine să-l aleagă alegător și multe altele, care sunt în vremea de astăzi la rândul zilei.</p>
                  <p>Am avut prilej să atingem oleacă întrebarea asta, când am vorbit despre datoriile preoților moldoveni către poporanii lor înaintea alegerilor. Tot atunci am căutat să arătăm că preotul prin slujba lui dumnezeiască, prin legea creștinească și prin obârșia lui moldovenească este dator să apere norodul și să fie într-o dorință cu dânsul. Din pricina asta, el trebuie să fie cel dintâi apărător și binevoitor al țăranului moldovean.</p>
                  <p>Și poate nici nu s-ar găsi un alt om care ar fi mai bun, pentru ca să fie povățuitorul țăranului moldovean în zidirea vieții lui. Preotul basarabean se poate să fie numit „fratele țăranului“, așa de bine știe el, îndeobște, toată viața țărănească, toate nevoile sătenilor și așa de strâns este legat și lipit el de țăran și de sat. Dar dacă preotul trebuie să fie povățuitorul, sfătuitorul și îndemnătorul țăranului în înaintea alegerilor, apoi toți ceilalți moldoveni deșteptați prin știință trebuie să lucreze nu mai puțin decât dânsul. Se înțelege că, cu cât mai multă atingere, cu cât mai multă legătură au acești oameni cu satul, cu atât este mai bine. Toți ei trebuie să se unească și în fruntea acestei uniri să steie preotul. În zile însemnate ei pot să adune la vreo casă pe oamenii cei mai cu dare de mână din sat și să le spuie toate cele ce se leagă de alegeri. Ca să fie lucrul purtat mai bine și mai temeinic, pot să scrie pe hârtie toate cele aflate despre alegeri din cărți ori din gazete și să le citească țăranilor scrierile lor la adunări. La aceste sfătuiri poate să caute de rânduială preotul, care le spune ajutătorilor săi ce anume să citească și cum.</p>
                  <p>Ajutătorii preoților în acest lucru sfânt, se înțelege, pot să fie oameni de orișice tagmă sau stare: învățătoare, proprietari (boieri) binevoitori țăranului sau chiar țărani cu bună știință de carte.</p>
                  <p>Afară de aceasta, ar fi de dorit ca preoții și în biserică să le lămurească, să le spună țăranilor nevoile lor, punându-le în legătură cu învățătura lui Hristos. Și negreșit că acest lucru ar aduce foarte mare folos: țăranii ar vedea că în cererile lor au dreptate, că însuși Hristos apără pe cei obijduiți, lipsiți de drepturi și de hrană, făgăduindu-le că, dacă vor cere, vor primi cele trebuitoare. Și asta mult i-ar îmbărbăta și le-ar da tărie în lupta lor cea grea pentru o viață mai omenească.</p>
                  <p>Ca lucrul luminător, despre care vorbim, să meargă lin și bine, este de trebuință să fie unite puterile care fac acest lucru.</p>
                  <p>De aceea, tovărășia luminătorilor din fiecare sat ar trebui să fie legată de asemeneași tovărășii din alte sate, adică să știe ce se face pe acolo și cum mai merg trebile tovărășiei de acolo. Pentru asta, pot să se întrebuințeze toate chipurile, care sunt cu putință, începând de la telefon, pe unde este el, și până la scrisori și dări de seamă, care trebuie să fie trimise dintr-o tovărășie într-alta, cât se poate de des, ca fiecare dintr-însele să știe ce face alta. Nici e de vorbă că acest lucru este foarte însemnat: el ar uni în „gânduri și simțuri“ pe toți moldovenii noștri din Basarabia și atunci nimeni dintr-înșii n-ar fi zăpăcit (amăgit) și n-ar sta mult la gânduri în înaintea alegerilor, căci ar ști bine pe cine să-l aleagă. Asta ar fi hotărât mai dinainte.</p>
                  <p>În sfârșitul tuturor celor spuse mai sus, găsim de cuviință să spunem că felul cum poate să fie îndeplinit lucrul luminării poporului în înaintea alegerilor atârnă de la omul care va fi atât de sfânt în sufletul său, că va îndeplini datoria sa cu cinste. De acești dar oameni, trebuie s-o spunem, avem foarte puțini.</p>
                  <p>Dar cu atât mai mare și vrednic de mirare va fi lucrul acelora care, știind datoria lor și având-o întotdeauna în vedere, vor porni cei dintâi înaintea poporului, ducându-l spre lumină.</p>
                  <p>Spre lumină dar!</p>
                  <p>Semințele aruncate acum vor încolți și vor da roada lor de știință obștească la vremea lor.</p>
                  <p>Iar cei ce vor lumina vor rămânea înconjurați de lumina neuitării în mintea poporului. Și el vecinic îi va ține minte pe ei, care l-au scăpat din robia întunericului și l-au dus spre lumină.</p>
               </div>
               <div type="div3">
                  <head>Munca noastră </head>
                  <subtitle>Articol apărut în <hi rend="italic">Basarabia</hi> nr. 59, 1906, semnat cu pseudonimul Fl. Măgureanu.</subtitle>
                  <p>Anul se sfârșește.</p>
                  <p>Încă vreo câteva zile și el se va duce în vecinicie.</p>
                  <p>Și iată dar că ne vedem la hotarul trecutului și viitorului nostru. Obiceiul omului este că, trecând o bucată de vreme din viața lui și el intră în alta, să prețăluiască și să judece cele trecute și petrecute de dânsul mai înainte, pentru ca în acest chip să afle cum se cuvine să-și poarte trebile în viața lui viitoare. Și, în adevăr, acesta este cel mai bun mijloc pentru dobândirea științei în ale vieții.</p>
                  <p>De aceea și o tovărășie anumită de oameni, care și-a pus o țintă și ține negreșit să ajungă și să nimerească ținta asta, trebuie, din când în când, să se mai întoarcă cu fața înapoi și să mai caute ce urme a lăsat acolo munca lor îndreptată la ajungerea dorinței obștești. Și dacă munca lor este trainică și folositoare, apoi trebuie s-o urmeze și mai încolo tot ca și mai în urmă, iar dacă nu, să se silească ca să găsească chipuri mai bune și mai potrivite. Noi, moldovenii, câți suntem în Basarabia, trebuie să facem o tovărășie mare de oameni, căci altfel, înstrăinându-ne cu totul unul de altul, suntem de grabă biruiți și dați la pământ de oamenii care ne doresc nouă numai răul și care sunt așa de mulți.</p>
                  <p>Mai înainte am vorbit de atâtea ori de unirea moldovenilor și am arătat de însemnătatea ei lămurit, că așa, după cum socot, ar fi cu totul de prisos să ne mai întoarcem la lucrurile spuse. Când toți moldovenii vor fi numai o obștie, atunci este cu putință munca rodnică pentru fericirea și traiul liniștit, îndreptățit al norodului nostru. Asta va fi atunci ținta întregului neam moldovenesc din Basarabia și numai asta va avea-o el în vedere. Ca o tovărășie de oameni care năzuiesc la dreptățile norodului, ale țărănimii și ale lucrătorilor, ea va munci din toate puterile, și în munca ei tot hojma se va opri să caute ce a făcut în trecut și ce trebuie să facă în vremea viitoare.</p>
                  <p>În anul 1906, care acum merge înspre sfârșit, putem zice că s-a pus începutul acestei mari tovărășii a moldovenimii basarabene. Căci, orișice om, ce măcar întrucâtva pricepe mersul lucrurilor, trebuie să spuie că așa mânuță de oameni, care de la început a ieșit la luptă pentru dezrobirea moldoveanului și dezlegarea limbii lui, această mână de oameni, tot înmulțindu-se câte oleacă, la urma urmelor va ajunge o mulțime de oameni, un norod unit în același dor și același gând. Asta are să se întâmple mai devreme sau mai târziu, dar are să se întâmple negreșit.</p>
                  <p>Munca acelor oameni puțini, despre care spun mai sus, este deci munca tuturor moldovenilor, este lupta lor pentru viață. În fața anului ce vine este de cuviință să urmărim desfășurarea acestei munci, să ne dăm socoteala ce-am făcut ș-am văzut în anul care trece și la ce trebuie să ne așteptăm la altul.</p>
                  <p>Asta este din partea noastră cea mai bună prețuire a anului, care ne va fi de învățătură pe viitor.</p>
                  <p>Anul ce se sfârșește nu trebuie să fie uitat cândva de nici un moldovean cu pricepere pentru vorbele spuse mai sus, adică că tocmai în acest an norodul nostru a început a trăi o viață mai omenească, mai în rând cu lumea. Fără îndoială, munca începutului, munca noastră a fost foarte grea, dar totuși ea a fost pusă în temelia acelei vieți noi, care-o doresc moldovenii deșteptați.</p>
                  <p>Încă și mai grea s-a arătat munca asta mai pe urmă, când au prins a ni se pune în cale fel de fel de piedici de dușmanii noștri. Acești dușmani au fost și sunt foarte mulți și fel de fel — uneori chiar nici în cap nu-ți venea de unde se luau ei și ce chinuri întrebuințau numai ca să ne facă să ne lepădam de lucrul nostru. Și trebuie so spunem că de multe ori răuvoitorii noștri — fel de fel de Crușevani, de „soiuzuri ai adevăraților ruși“, de boieri huligani, de popi de aceleași păreri, de polițai și câți și mai mulți au avut nu o dată izbândă ș-au cam împiedicat mersul înainte al mișcării noastre.</p>
                  <p>Din toate acestea noi, firește, putem să tragem multă învățătură. Pe de o parte, în lupta noastră viitoare noi trebuie să ne ferim de toți acei oameni care nu ne priesc nouă; având ciocniri cu dânșii, noi cunoaștem mai bine cine-s ei și ce apucături au, iar cunoașterea vrăjmașului, după cum se știe, îi dă luptei multă izbândă.</p>
                  <p>Pe la altă parte, luptând, noi ne învățăm a lupta pentru drepturile noastre naționale, omenești și cetățănești.</p>
                  <p>Așadar, munca și lupta noastră în anul 1906 a fost făcută cu multe greutăți și cu puțină izbândă, dar greutățile și neizbânda de fel nu-i sperie pe moldoveni și nu le ia nădejdea lor, ci le dă mai multă minte în purtarea trebuințelor.</p>
                  <p>Judecând și vorbind îndeobște despre însemnătatea anului 1906 în mișcarea norodului nostru moldovenesc spre lumină și dreptate, se poate de spus că numai el este începutul acestei mișcări. Mai putem să zicem că în acest an este însemnat programul mișcării, adică ce-i trebuie moldovenimii basarabene îndeobște și țăranului moldovean în parte. Tot în acest an se pornește luminarea minții a țăranului nostru și trezirea lui câte oleacă.</p>
                  <p>Toate calealalte sunt încă în viitor și nimeni nu știe în ce chipuri se va mai arăta în anul ce vine mișcarea și munca noastră.</p>
                  <p>Și cele ce ne rămân sunt lucrurile cele mai mari, cele mai vajnice în viața noastră.</p>
                  <p>Pân-acuma o spunem una: că acei moldoveni care au pornit munca pentru binele neamului lor, întotdeauna au muncit și au luptat cu cinste, însuflețiți numai de dorul luminii și iubirii curate de aproapele său.</p>
                  <p>Asta o vedem noi când ne aruncăm privirile în urma noastră și cercetăm lucrul făcut de acești oameni. Și din această cercetare noi ne luam nădejdea noastră în viitor.</p>
                  <p>Căci, văzând așa mare putere sufletească a poporului moldovenesc, nu poți să nu crezi că lucrul moldovenesc este trainic și nemuritor.</p>
                  <p>Pot să fie alungați și obijduiți îndeplinitorii acestui lucru sfânt și mare, pot să fie chiar omorâți, însă munca lor nu moare și nici nu poate să moară.</p>
               </div>
               <div type="div3">
                  <head>Trecutul și viitorul</head>
                  <p>S-a dus...</p>
                  <p>Luat de mersul vremii încă un an mare prin întâmplările lui a plecat în vecinicie, ca să nu se mai întoarcă.</p>
                  <p>Încet, pe nesimțite, am pășit noi pragul anului vechi. Și iată că acum am intrat în cea dintâi zi a Anului Nou.</p>
                  <p>Pe nesimțite.</p>
                  <p>Se pare cam ciudat, că în așa vreme mare, însemnată, noi trecem pe nesimțite de la viața anului trecut, cu toate frământările ei, la viața necunoscută, plină de taină, oarecum acoperită cu o perdea,— la viața anului viitor.</p>
                  <p>Dar însăși vremea îl ia pe om, îl face să mai uite câteodată de cele mai de seamă lucruri în viața sa, având în cap grijile traiului zilnic. De aceea, omul trebuie mai adeseori să-și aducă aminte de starea lui îndeobște, de locul lui și al celor care trăiesc o viață cu dânsul în mijlocul altor oameni, cu altă stare în viață.</p>
                  <p>Mare este anul care numai ce a trecut.</p>
                  <p>Fără îndoiala că încă și mai mare are să fie anul viitor. În scrierea din numărul 59 am arătat în parte însemnătatea lucrului pentru deșteptarea neamului nostru, pornit în anul 1906. Fiindcă ne aflăm acum trecuți în anul 1907 se simte o mare trebuință să dăm mai pe larg zugrăvirea anului trecut în legătură cu mișcarea luminătoare, acest lucru sfânt al moldovenilor basarabeni, și așteptările noastre în fața anului ce a sosit.</p>
                  <p>Într-o zi frumoasă de mai a anului trecut au strălucit dintâi deasupra moldovenimii din Basarabia zorile deșteptării.</p>
                  <p>Frumoasă și măreață a fost ziua ei.</p>
                  <p>Din nourii, din negura întunecimii și neștiinței îndelungate a răsărit dintr-odată soarele.</p>
                  <p>Venise marea zi de 24 mai, când ne-a fost nouă scris să dam cele dintâi semne de trezire și de viață.</p>
                  <p>Să arătăm că nu numai trăim ca un neam de toți uitat și obijduit, topindu-ne în puhoaiele lacrimilor noastre, dar și că suntem vrednici de trăit în rândul celor mai luminate popoare și că din râurile lacrimilor noastre se nasc și se vor mai naște mari viteji ai neamului moldovean, uriașii minții și ai luminii, care vor birui, în sfârșit, mișelia oamenilor întunecați, ce ne-au apăsat pân-acuma și ne-au pus dop în gură ca să nu grăim despre ce ne doare pe noi.</p>
                  <p>La 24 mai al anului 1906 ni s-a dezlegat gura și noi am căpătat putință să vorbim în tipar către toți despre dorințele și suferințele noastre.</p>
                  <p>Mare a fost ziua de 24 mai!</p>
                  <p>Ea a fost cea dintâi clipă a mișcării moldovenești în Basarabia. Și pentru toate acestea ea va rămânea nemuritoare și neștearsă în mintea moldovenimii basarabene.</p>
                  <p>A trecut vreme. Și mișcarea tot mergea, mergea înainte și tot creștea.</p>
                  <p>Cu încetul se făcea marele lucru al luminării și al luminii. Mulți vrăjmași am întâlnit noi în calea noastră. Mult am suferit noi de la dânșii. Însă mișcarea tot mergea, mergea înainte, căci, odată pornită, nu mai putea să se oprească. Nici confiscările gazetei noastre, nici urmăririle scriitorilor de la această gazetă n-au făcut nimic. Căci lucrul nostru, lucrul moldovenesc, a fost lucrul viu al oamenilor vii, iar viața este mai puternică decât moartea. Și iată că așa, lucrând cu încetul, ne-am împlinit nu de mult șase luni de luptă. În curgerea acestor șase luni s-a stăruit să se facă mult pentru moldovenimea basarabeană și unele din dorințele binevoitorilor ei chiar au fost îndeplinite.</p>
                  <p>Însă tot în cursul acestei vremi am tras și neizbânzi în năzuințele noastre.</p>
                  <p>De pildă, cu mult foc am cerut școli moldovenești.</p>
                  <p>Și cererea noastră a fost respinsă.</p>
                  <p>Nu ni s-au dat nouă școli moldovenești, măcar că asta este cea mai mare și neapărată trebuință pentru desfășurarea puterilor noastre. Dar noi tot nu ne-am prăpădit nădejdea și mișcarea noastră tot înainta.</p>
                  <p>Și moldovenii tot nu încetau a dovedi că n-au murit. Toate acestea s-au văzut foarte bine la cea dintâi serbare moldovenească de la 3 decembrie.</p>
                  <p>Serbarea a fost a doua mare clipă în desfășurarea mișcării moldovenești.</p>
                  <p>La 24 mai 1906 moldoveanului basarabean i s-a dat voie să vorbească în limba lui.</p>
                  <p>La 3 decembrie 1906 moldoveanul basarabean a arătat toate vredniciile sale sufletești, toate puterile sale de viață. Acum, la începutul Anului Nou, mișcarea noastră tot înaintează, iar zorile luminii tot mai larg și mai frumos se lățesc pe deasupra noastră.</p>
                  <p>Am arătat cele două clipe ale mișcării noastre, ale trecutului nostru din anul 1906, lămurindu-le în legătura lor între ele. Vedem că anul trecut în tânărul nostru lucru ne-a adus și bucurii și amărăciuni, ba încă poate mai multe amărăciuni decât bucurii.</p>
                  <p>Și bucuriile și amărăciunile acestea, luate îndeobște, au aceeași mare însemnătate, fiind arătătorul mersului frumos al mișcării. Aici nu trebuie să încapă nici o deznădăjduire, nici o părere de rău. Căci noi suntem încredințați că mișcarea este mare și nepieritoare. Sunt mari zilele trecutului ei — zilele de 24 mai 1906 și 3 decembrie.</p>
                  <p>S-a dus anul 1906.</p>
                  <p>Și cu acest trecut am stat noi la pragul anilor 1906 și 1907. Viitorul ne gătește o muncă încă mai mare decât în trecut. Trebuie numai să nu ne pierdem tăria noastră sufletească și să stăm totdeauna în unire.</p>
                  <p>Să avem în vedere că intrăm în Anul Nou încă cu multe datorii către neamul nostru, din care cea mai de căpetenie este alegerea în viitoarea dumă a împuterniciților moldoveni.</p>
                  <p>Duma imperială din anul ce a venit ne va îndrepta traiul nostru mai departe și ne va arăta ce trebuie să facem.</p>
                  <p>Numai să fim întotdeauna tari în lupta noastră. Și să ne uităm cu nădejde în viitor.</p>
                  <p>Anul trecut a murit,— trăiască dar anul ce a venit acum!</p>
                  <p>Aflându-ne în ușa lui, îi hiritisim pe iubiții noștri cititori, le urăm mulți ani și sănătate. Fie ca mișcarea noastră, pornită în anul ce s-a dus, să se facă în viitor un lucru obștesc, la care să ia parte toți moldovenii din Basarabia.</p>
                  <p>Înainte cu bine!</p>
               </div>
               <div type="div3">
                  <head>Alegerile</head>
                  <p>Înainte cu bine!</p>
                  <p>Aceste cuvinte am pus eu în sfârșitul celei din urmă scrieri, în care am vorbit cu cititorii despre trecutul și viitorul nostru, despre mișcarea noastră pentru drepturi și lumină.</p>
                  <p>Cu aceste cuvinte am hiritisit pe toți frații moldoveni cu Anul Nou, dorindu-le din adâncul inimii noroc și izbândă în pornirile lor. I-am hiritisit pe adevărații moldoveni, feciorii credincioși ai neamului lor, care s-au pus în capul mișcării ș-au urmat cu dragoste lucrul deșteptării, aducându-l pân’ la ușa anului ce s-a început.</p>
                  <p>Le-am dorit ca mișcarea, ridicarea moldovenilor din Basarabia să ajungă cât mai degrabă o mișcare a tuturor moldovenilor basarabeni.</p>
                  <p>Acum putem să zicem că noi ne-am întâlnit față în față cu cel dintâi mare lucru, care a avut să-l aducă și care l-a adus de acuma Anul Nou.</p>
                  <p>Cu alegerile în viitoarea dumă, care fără îndoială sunt menite să aibă o însemnătate nespus și nemăsurat de mare în soarta norodului moldovenesc.</p>
                  <p>Viitorul nostru puțin câte puțin începe a ni se deschide și a se lămuri.</p>
                  <p>Mersul alegerilor ne va arăta cine suntem noi și unde-i locul nostru.</p>
                  <p>Alegerile vor spune tuturor dacă suntem noi vrednici sau nu pentru viață.</p>
                  <p>Ele ne vor face ori oameni vii, oameni ca toți oamenii în cel mai frumos înțeles al cuvântului, ori niște mortăciuni fără voință, fără lumina minții și fără drepturi, niște dobitoace, precum ar și vrea să facă tot norodul Rusiei vechii ocârmuitori ai acestei țări nenorocite, care în vremea de față, când lumina dimineții și a răsăritului se lățește de acuma peste tot locul, încă trag înapoi, gândind să aducă noaptea iarăși.</p>
                  <p>Bineînțeles că zadarnice sunt toate silințele lor, zadarnice sunt toate cele ce au făcut ei în vremea de pe urmă, ca să oprească în loc mișcarea slobozitoare.</p>
                  <p>Însă dacă noi, o mână de moldoveni, care pân-acum am fost vecinic înjosiți și prigoniți, într-o clipă așa de mare, precum este asta, care-o petrecem acuma,— dacă noi în vremea de față vom ședea cu mâinile pe piept, fără ca să facem ceva și fără ca să ne unim cu celealalte neamuri din Rusia în mersul lor,— apoi noi rămânem departe în urmă, singuri și lepădați de toți.</p>
                  <p>Iar dacă vom fi lepădați de toată omenirea, care s-a pornit să-și caute viață mai bună, apoi suntem pierduți pe totdeauna pentru viață, suntem un norod mort.</p>
                  <p>Vedem că zilele ce trec hotărăsc viitorul nostru.</p>
                  <p>Și numai de la noi atârnă să facem ca aceste zile să ne pregătească în întunericul vremii viitoare o viață luminoasă, fără obijduiri și fără ticăloșii. Și tot de la noi atârnă să ne facem pe sine și pe copiii noștri niște robi nenorociți și păcătoși mai dihai de cum am fost noi și părinții noștri. Dacă în vremea de astăzi ne vom pune pe lucru cu toată sârguința noastră, cu toate puterile sufletului nostru, atunci suntem scăpați.</p>
                  <p>Atunci, fără îndoială, că în dumă vor ajunge să fie aleși numai binevoitori ai moldovenilor, iar nu niște oameni străini pentru noi, ori niște vânzători de neam de felul lui Crușevan.</p>
                  <p>Iar dacă vom ședea acum degeaba și nu vom lua nici o parte la lupta ce merge înaintea alegerilor, fiind numai privitori,— atunci nici să nu ne gândim la ceva, nici să tragem vreo nădejde.</p>
                  <p>Atuncea toate sunt trecute pentru noi.</p>
                  <p>Știind că vremea de față este de mare însemnătate, toți în Rusia se pregătesc pentru alegeri.</p>
                  <p>Se pregătește și norodul și vrăjmașii lui, strângându-și și înmulțindu-și puterile.</p>
                  <p>Să ne pregătim dar cât de mai grabnic și noi.</p>
                  <p>Asta am zis-o de multe ori și o mai zicem iarăși acum, când au sosit alegerile.</p>
                  <p>Ele vor fi o luptă mare de viață și de moarte între norod și dușmanii lui.</p>
                  <p>Și pentru asta trebuie să ne unim și iarăși să ne unim nu numai între noi, ci cu celealalte neamuri din Rusia, care luptă pentru alte rânduieli în viață.</p>
                  <p>Unirea obștească să fie acuma cea dintâi dorință a noastră. Și numai având în vedere această unire fără orișice deosebire și îndeplinind-o vom putea birui în lupta alegerilor.</p>
                  <p>Și numai atunci vom putea merge înainte și cu bine.</p>
               </div>
               <div type="div3">
                  <head>Tovărășiile de cultură pe la sate </head>
                  <p>Zilele trecute, aflându-mă la țară, am șezut la vorbă cu un sătean așezat la minte și cunoscut în sat prin bună chibzuință în toate trebile lui.</p>
                  <p>Vorbind de una, de alta, fără voie am ajuns la ceea ce tot îl doare pe moldovanul nostru în ziua de astăzi — la socoteala școlii. După cum am priceput din cuvintele lui, țărănimea cam simte lipsa de școală moldovenească.</p>
                  <p>— Uneori, când îți vine feciorul de la școală, îl mai pui să-ți citească ceva, să știi ce se mai face pe lume. Ș-apoi, dacă nu înțelege mai nimic, nu știe limba rusească.</p>
                  <p>— Apoi iaca acu puțini moldoveni de cei învățați își pun silințele ca să le fie dată țăranilor noștri școală folositoare în limba părintească.</p>
                  <p>— Am auzit, am auzit, cum nu. A ajuns și pe la noi vestea asta.</p>
                  <p>— Ei, și cum îți pare?</p>
                  <p>— El, lucru ista, negreșit că-l vor toți sătenii cei mai cu înțelegere (câți sunt?). Dar numai păcat că azi tot vorbe și vorbe și altă nimic.</p>
                  <p>— Apoi, nu se poate așa să se facă toate deodată. Pentru ca să ni îndeplinim dorința, trebuie mai întâi vreme ș-apoi lucru.</p>
                  <p>— Da eu socot că dintâi trebuie să lucrezi ș-apoi vremea îți va arăta la cât va veni lucrul tău. Dar dacă tot te porți numai cu vorbele, apoi departe n-ajungi.</p>
                  <p>Da eu, după mintea mea asta proastă, chitesc așa că ar fi bine ca acei de-și bat mult capul de școala moldovenească să se strângă la un loc și să ne învețe pe noi, moldovenii iști proști, toate învățăturile cele folositoare pentru viață.</p>
                  <p>Să ne citească cărți moldovenești, gazeturi, să ne deie sfaturi de gospodărie. Că iată ș-acu oamenii noștri din sat, când văd vreun gazet, apoi curat să-l rupă cu dinții, nu alta. Îl pun pe-un băiet să-l citească și până când nu-l va citi nu scapă de dânșii. Mai ales gazetul cel moldovenesc...</p>
                  <p>Din vorba de mai sus se vede că săteanul nostru nu numai că înțelege folosul învățăturii, dar chiar o dorește din toata inima, ca cum ar dori un om însetat apă din izvor. Iar cuvintele săteanului, cu care am șezut la vorbă despre tovărășiile de învățătură țărănească, arată că țăranilor celor mai pricepuți le vine în cap și chipul cum ar putea să fie pus începutul învățământului moldovenesc.</p>
                  <p>Măcar că de la vorbe și dorințe este cam prea departe la îndeplinirea lor, totuși și gândul acesta primitiv are însemnătate... În adevăr, tovărășiile sătești de cultură, alcătuite din moldovenii luminați de prin satele Basarabiei noastre, ar putea să fie un așezământ luminător de temelie, din care s-ar putea naște pe urmă școlile moldovenești.</p>
                  <p>În alte țări, între care putem numi și România, sunt multe așezeminte de acest fel, destul de bine întocmite atât culturalicește, cât și economicește. Acolo ele vin în ajutorul școlilor poporane, răspândind cultura în mijlocul sătenilor de toate vârstele.</p>
                  <p>La noi în Basarabia ele în adevăr ne pot sluji de mijloc și pentru dobândirea învățăturii în limba părintească, fiind alcătuite din moldoveni cu dragoste pentru binele obștesc.</p>
                  <p>Preoții, învățătorii și alți oameni luminați de la țară pot să-și deie răsunetul lor acestei dorințe, ieșită din însăși inima norodului. Ei pot să întrunească în așa tovărășii, cerând dezlegare de mai sus și dându-i lucrului său puțin câte puțin o lărgime tot mai mare în toate cererile vieții de azi. Asemenea tovărășii fără îndoială ar putea să se prindă tare la țară, unde ar fi o îndeplinire a cererilor și a dorințelor țărănimii moldovenești.</p>
                  <p>Mai ales ar putea să ajungă la o stare îmbucurătoare, fiind unite cu băncile sătești, care de-acum se află în unele sate ale Basarabiei. Aceste bănci, după cum am mai băgat de seamă, îl încredințează foarte bine pe țăranul moldovan de însemnătatea științelor de tot felul. Însă, nevroind decât să arăt cum privește însuși poporul chestia culturii moldovenești, las vorba despre alcătuirea tovărășiilor pentru altă dată. Atunci îmi voi arăta cu de-amănuntul părerile mele în privința organizării lor culturale și economice.</p>
               </div>
               <div type="div3">
                  <head>Unirea culturală</head>
                  <p>„Unde-i unul — nu-i putere“.</p>
                  <p>Cât de cunoscute sunt aceste cuvinte ale poetului și de câte ori în aceeași vreme vedem că în viață lucrurile în multe întâmplări se fac nu tocmai așa, cum zic poeții, că rareori se întâmplă ca un lucru obștesc să fie început cu puterile unite.</p>
                  <p>Basarabia noastră, având în vremea de astăzi cea mai neapărată nevoie de întocmirea bună a lucrurilor obștești ale poporului moldovenesc,— are și cea mai mare trebuință de unire, care lipsește cu totul din mijlocul moldovenimii.</p>
                  <p>Este lucru știut că temelia tuturor nevoilor unui popor este lipsa de cultură a păturilor țărănești. Tocmai de această boală suferă moldovenii basarabeni. Cu dânsa trebuie mai întâi să lupte moldovenii cei culți și binevoitori ai neamului. Cu cât mai mult se va înlătura întunecimea țărănimii moldovenești, cu atât mai departe va ajunge tot neamul nostru. Iar înaintarea culturală a neamului se poate ajunge numai pe calea lui proprie, căci țăranul numai atunci se deșteaptă și-și luminează mintea, când aude cuvântul deșteptării și al luminării în limba lui părintească. Altă limbă el nu știe, iar dacă îl înveți în limba lui, îl poți învăța orișice limbă și știință. Deci, cea dintâi datorie și țintă a moldovenilor luminați este cea mai largă cultură națională. Și cel dintâi mijloc pentru îndeplinirea acestei datorii, pentru atingerea acestei ținte, este unirea culturală.</p>
                  <p>În trecutul nostru, ba chiar și în vremea din față, noi nu știm nici cultură, nici unire, și asta din pricini care sunt foarte lesnicioase pentru pricepere. Firește, în trecut n-am avut putință nu numai ca să ne unim pentru un lucru cultural obștesc, dar și ca să ne gândim la cultura locală. Alte au fost vremile, alte au fost împrejurările. În ziua de astăzi, când zorile deșteptării parcă încep a luci și pentru țăranul nostru basarabean și pentru poporul moldovenesc, parcă luminată a moldovenimii basarabene nu prea face încercări de lucrare la înaintarea norodului. Deprinsă cu nepăsarea de mai înainte și fiind lăsătoare din firea ei moldovenească, ea deocamdată parcă nu arată semne de ajutorare culturală. Poate, aici are multă însemnătate și gândul că țăranul moldovean încă nu-i gata de-o viață deșteaptă culturală, ceea ce am auzit-o de la unii moldoveni din tagmele de mai sus.</p>
                  <p>Avem deci de a face îndeobște cu întrebarea foarte însemnată pentru chestia culturii moldovenești: este țăranul, este poporul moldovenesc pregătit pentru viața culturală, ori ba? Dacă este, apoi toată datoria alcătuirii acestei vieți cade asupra intelectualilor moldoveni, și țăranul are tot dreptul să aștepte de la dânșii îndeplinirea datoriei lui. Dacă nu, apoi nici nu-i de vorbit despre deșteptare, lumină, cultură și alte lucruri frumoase.</p>
                  <p>Dacă cercetăm mai de aproape socoteala asta, vedem că vremea renașterii culturale a norodului nostru a venit. Asta o arată acele mijloace culturale, care le au moldovenii din Basarabia astăzi și care nu leau avut mai înainte.</p>
                  <p>Astăzi nimeni nu poate tăgădui că prin schimbarea împrejurărilor politice limba și viața noastră este recunoscută de stăpânirea sub care ne aflăm, la asta mai înainte nici nu ne gândeam.</p>
                  <p>Astăzi avem tiparul nostru moldovenesc — cetățenesc și bisericesc; avem gazeta moldovenească, avem de-acuma și carte bisericească în limba noastră, carte care se tipărește în tiparnița moldovenească de cărți bisericești. Într-un cuvânt, avem dovezi sigure că vremea a adus și moldovanului nostru un vânt de trezire.</p>
                  <p>În cât privește însuși poporul moldovean în rădăcina lui țărănească, mai deunăzi am avut prilej să arăt că el cu o dorință așteaptă învățătură moldovenească și nu numai așteaptă, dar pricepe și chipul cum ar trebui pusă în practică treaba asta — tovărășiile luminătoare ale moldovenilor culți. Vasăzică, cine spune că moldoveanul nu dorește și n-are nevoie de învățământ pe limba lui, acela închide ochii ca să nu vadă adevărul vieții.</p>
                  <p>Așa fiind, moldovenii luminați n-au decât să se pătrundă cu desăvârșire de conștiința datoriei lor morale și obșești și să înceapă lucrul luminător.</p>
                  <p>(Va sfârși)</p>
               </div>
               <div type="div3">
                  <head>Două cuvinte despre tutun și băutură</head>
                  <p>Noi totdeauna lăudăm starea lucrurilor prin țările străine, nouă ne place să urmăm pilda noroadelor mai dezvoltate decât noi. Să căutăm, dar, cum apără aceste popoare sănătatea fiilor lor și cum pedepsesc pe acei oameni, care fac rău acestei sănătăți.</p>
                  <p>În Arkanzas, în America despre miezul nopții, este un zacon, care nu dezleagă vânzarea țăhărcilor tinerilor pân-la vârsta de 16 ani, iar încălcarea acestui zacon se pedepsește cu un ștraf bănesc de la 2000 păn la 20000 de mărci.</p>
                  <p>Tot așa pedeapsă trage și cel ce i-ar dărui unui băiat mai tânăr decât de 16 ani o țăharcă de tutun.</p>
                  <p>În multe locuri din Norvegia vânzarea tutunului cu orișice prilej este oprită sub frica pedepsei, iar cel ce-i dă unui băiat o țăharcă, precum și băiatul care o ie, sunt judecați cu toată asprimea zacoanelor.</p>
                  <p>Tutunul este adus în Europa în anul 1511. Multă vreme fumarea, tragerea tutunului se socotea ca un păcat de moarte. În Rusia pân-la vremea lui Petru cel Mare celora ce trageau tutun li se tăiau nasul și urechile.</p>
                  <p>În vremea noastră în Rusia se fumează mai mult decât 8 milioane de puduri de tutun pe an. 3 milioane dintr-acest număr se pregătește în Rusia, iar celălalt tutun îl aduce de peste graniță. Noi ne plângem de neajunsuri, de sărăcie; noi căutăm a cui oare să fie vina sărăciei noastre, uitând că dacă suntem nenorociți, apoi aceasta-i numai vina noastră, iar nu a altora. Căutați la toți oamenii de prin sate și de prin târguri — mai toți țăranii de la cei mai mici pân’ la cei mai înaintați în vrâstă fumează; iar între oamenii cei ce, dragă Doamne, se numesc mai luminați, adeseori vezi și femei ușoare la minte, care fumează tot așa de mult, ca și bărbații lor.</p>
                  <p>Pân-în vremea de față oamenii au socotit că fumarea tutunului este o petrecere nevinovată, nevătămătoare pentru sănătate și cam greușoară numai pentru buzunar.</p>
                  <p>Acum știința dovedește că fumarea este tot așa de vătămătoare, ca și beția.</p>
                  <p>Tutunul care îl fumăm are într-însul veninuri care intră în trupul omului prin plămâni.</p>
                  <p>Fumul, care iese din arderea tutunului, are într-însul veninuri foarte puternice, ce se numesc nicotin, piridin, niccolin, acrime învinețitoare și veninuri mai slabe: acrime de cărbune, ammiac și altele. Fumul de tutun este vătămător pentru om din două pricini: mai întâi, el zgândărăște și vatămă părțile dinlăuntru ale gurii, ale nasului și ale căilor de răsuflare pân’ la plămâni — și toate veninurile, care se află în fum, trec în sânge și zdruncină tot sistemul nervilor. Iar fiindcă toate părțile trupului omenesc sunt pătrunse de nervi, apoi fumarea tutunului poate să vatăme și inima, și stomacul, și ochii, și alte mădulare. Din cele spuse iese că fumarea aduce mult rău sănătății noastre.</p>
                  <p>Fumarea gunoiește plămânii. Fumul de tutun foarte strică și dinții. Dacă cel ce fumează pătimește de bateri puternice de inimă, dureri de cap, își pierde somnul, el trebuie să lepede cât de repede fumarea și, cu cât va lepăda-o mai degrabă, cu atât mai bine.</p>
                  <p>Așadar, noi vedem că tragerea țăhărcii este o nevoie mare, cu care trebuie să luptăm, o boală mare, care cere cea mai îngrijită lecuire.</p>
                  <p>Să căutăm acuma ce-i cântă tutunul buzunarului nostru. Punem că într-o casă și tatăl, și doi fii ai lui ori feciorul și ginerele fumează. Să luăm, de pildă, cel mai ieftin tutun de fumat. Un toc de tutun de acesta face 5 copeici. Punem că fiecare fumător fumează câte 2 tocuri de tutun — de 10 cop. Atunci cheltuiala lui pe un an va fi 5 ruble 20 de cop. Fumători de aceștia în fiecare sat pot să fie vreo 200—300 de oameni, iar cheltuiala lor luată împreună va fi 1040—1560 de ruble.</p>
                  <p>Vom vorbi puțin și despre băuturi.</p>
                  <p>Ori din care parte nu am privi noi băutura, ea este vătămătoare. Țara megieșă a Rusiei, Șveția, cincizeci de ani înapoi nu mai puțin decât noi a pătimit din pricina beției, dar școala, pe de o parte, și zacoanele aspre, care foarte greu pedepsesc pe cei ce, îmbătându-se, fac bucluc prin locuri obștești, iar cu atât mai mult tâlharii și hoții, care își fac nelegiuirile lor fiind beți,— au făcut aceea că în zilele noastre Șveția este o țară așa de trează, că rar mai găsești una ca dânsa. Pe lângă aceste măsuri au mai făcut lucrul lor luminător și mântuitor obștiile pentru lupta cu beția, care s-au înființat în Șveția într-un număr destul de mare.</p>
                  <p>Noi trebuie să luăm bine seama la toate acestea, având în vedere că în fiecare an se săvârșesc mai mult de 16000 de nelegiuiri de către bețivi. Te apucă fiorii, când te gândești la aceasta,— o oaste întreagă de tâlhari și hoți!</p>
                  <p>Aceasta trebuie s-o aibă în vedere mai înainte de toate preoții și învățătorii. Ei trebuie să lucreze împreună, mână în mână, la luminarea norodului, folosindu-se, pe lângă citirea cărților folositoare împotriva beției, de puterea cuvântului viu, care în gura lor, singurilor luminători ai țărănimii, este cel mai mare și mai puternic mijloc de luptă cu tot ce vatămă viața târgurilor și satelor noastre.</p>
               </div>
               <div type="div3">
                  <head>Cuvânt împotriva beției </head>
                  <p>„Nu beți băutură bețivă... că de vei da ochii tăi spre cap și spre pahar, mai pe urmă vei umbla mai gol decât pilugul. Și apoi vei fi ca cel mușcat de șarpe, din carele se varsă veninul“</p>
                  <p>(Pild. lui Solom. 23, 31—32)</p>
                  <p>Iată la ce cale, creștinilor, aduce beția! Iată ce folos dobândește bețivul din beție! Că umblă mai gol decât pilugul și apoi, din pricina spirtului otrăvitor, se face ca cel mușcat de șarpe din care se varsă veninul. Așa ne spune nouă Sfânta Scriptură, care nimica strâmb nu vorbește, ci toate le vorbește drept și adevărat: că cerul și pământul va trece, iar din Scriptură un cuvânt în zadar nu va trece (Matf. 5, 18).</p>
                  <p>Mulțime de curse întinde diavolul spre înșelăciunea și pierzarea oamenilor, dar din toate cursele lui cea mai rea și mai vicleană este beția, pentru că ea este rădăcina tuturor păcatelor, că cui este vai, cui sunt gâlceve, cui judecăți, cui necazuri și sfezi, cui zdrobire în zadar, cui sunt ochii urduroși — au nu celor ce zăbăvesc la beții și celor ce păzesc unde se fac ospețe,— zice Sf. Scriptură (Pild. lui Sol., 23. 29, 30).</p>
                  <p>Cu bună seamă, ce rău nu este gata a face omul cel beat?</p>
                  <p>Diavolul nimica așa nu iubește, ca beția și trândăvia; pentru că nimenea așa de ușor nu împlinește voia diavolului, ca bețivul. Și ce greutate este diavolului a înșela pe cel beat, care, fiind întunecat și înviforat cu tăria băuturii, nu poate să judece drept și care chiar și fără de băutură este destul de slab și neputincios spre judecată dreaptă, căci în păcate ne naștem și întru fărădelege ne zămislim (Ps. 50, 5).</p>
                  <p>Fiind mintea noastră slabă, putem oare noi fără de greșeală să umblăm? Niciodată. Dar fiecare dintre noi cu mintea ne povățuim și în gospodăria noastră, și între oameni, și înaintea năcealnicilor, și înaintea Stăpânului Ceresc — Dumnezeu.</p>
                  <p>De la minte se trage a fi bun ori a fi rău, a fi nenorocit ori a fi norocit, a fi în munca iadului și în desfătarea raiului, a fi cuvios și necuvios, una și alta de la minte se trage, dacă nu va strica-o omul cu fel de fel de păcate și mai ales cu beția. Patima beției nespus vatămă și sufletul și trupul, iar împreună cu trupul — și sănătatea.</p>
                  <p>Sufletul îl vatămă, făcându-l neputincios pentru faptele cele bune și plăcute lui Dumnezeu, adică îl face neputincios pentru pocăință și prin aceasta îi gătește munca iadului. Trupul îl vatămă cu veninul băuturii, care, vărsându-se prin tot trupul omului, îi strică sângele și îi aduce bețivului slăbiciuni și boale, din pricina cărora se face neputincios și netrebnic și pentru gospodăria sa, și pentru obște, și pentru patrie și este nu mai mult decât o greutate pe pământ.</p>
                  <p>Mulți zic că bețivul nici o stricăciune nu face altora. Cum nu face? Bețivul face stricăciune nu numai sieși, ci la mulți, pentru că, fiind căsătorit și având copii, soția lui și copiii totdeauna umblă goi și flămânzi. Crescând întru așa nevoie, copiii sunt siliți, neavând straie și mâncare, de mici a se deprinde cu amăgituri, cu cerutul, și dacă alții nu le dau cele ce cer, apoi se mai apucă și de furat și de alte răutăți.</p>
                  <p>Așadar, bețivul este ca un voitor de rău copiilor săi! Iar obștii sale câte răutăți pricinuiește bețivul? Plătește el vreo dată dăjdia lui la vreme? Niciodată.</p>
                  <p>Multe stricăciuni fac bețivii și trupului și sufletului lor, și copiilor săi, și la toata obștea unde trăiesc. Și încă mai îndrăznesc unii a zice că bețivului așa i-i dat de la Dumnezeu,— să fie bețiv. Tare greșesc aceia oameni cu așa cuvinte înaintea lui Dumnezeu. Se poate oare ca Tatăl Nostru Cel Ceresc să vreie vreun rău zidirii Sale? Se poate oare — izvorul bunătăților — Dumnezeu să-i deie unuia să fie bun și blagoslovit, iar altuia — sa fie bețiv, tâlhar, curvar, amăgitor sau altă răutate; Dumnezeu este preasfânt și preabun, dorind fiecărui om să fie cuvios și bun, la toți le voiește bine, pre toți îi cheamă la viața cea fericită. De ar fi însemnat Dumnezeu bețivului să fie bețiv, curvarului să fie curvar, tâlharului să fie tălhar,— apoi nu ar grăi Domnul în Sfânta Scriptură, că nedrepții împărăția lui Dumnezeu nu vor moșteni: nici curvarii, nici slujitorii idolilor, nici malachii, nici sodomlenii, nici furii, nici lacomii, nici bețivii, nici răpitorii (l Cor. 6,9—10).</p>
                  <p>Vedeți acum că nici un fel de patimă rea nu este dată omului de la Dumnezeu. Tot felul de răutate de la diavolul iese, pentru că el este tatăl răutăților. Dumnezeu ne spune în Sfânta Scriptură nouă, că diavolul ca un leu umblă răcnind, căutând pe cine să-l apuce (l Petr. 5, 8).</p>
                  <p>Se mai aud unii vorbind, că prin băutură se fac multe lucruri bune. Spune-mi, creștinule, cel ce vorbești așa, ce bunătate se face prin beție?</p>
                  <p>Unde zice Sf. Scriptură, că prin beție să se poată face ceva bun?</p>
                  <p>Sau pe mintea noastră cea întunecată cu beția o punem în loc de Scriptură? De multe ori se vede că dreptatea prin cinstea paharelor se calcă de cei lacomi la băutură; iar nedreptatea se îndreptează și se dezvinovățește. Cei mulți, văzând că nedreptatea sporește și se apără din pricina beției, iar dreptatea se calcă, se strâmtorește, se defaimă,— se fac și ei întocmai ca și cei ce nedreptățesc,— dar vai celor, prin care se smintește lumea, — zice Sf. Scriptură (Matf. 18,7).</p>
                  <p>Arătându-vă după putință răutatea beției, vă sfătuiesc, fraților, să vă feriți de beție, ca de un șarpe ce mușcă, ținând minte în toată vremea, că bețivii împărăția lui Dumnezeu nu vor moșteni (l Cor. 6, 10). Amin.</p>
               </div>
               <div type="div3">
                  <head>Expoziția din Kiev </head>
                  <p>(Mai—octombrie 1913)</p>
                  <p>Expoziția (vâstavka) din Kiev, care a avut loc în vara aceasta, prin bogăția lucrurilor scoase la vedere a înfățișat o priveliște măreață. După planul, ce s-a avut în vedere la început, ea a fost să fie numai o expoziție a țărilor de miază-zi a Rusiei, dar mai pe urmă acest plan a fost lărgit, și expoziția a primit numirea de „Expoziția fabricilor, gospodăriei sătești, negustoriei, științei și meșteșugurilor din toată Rusia“.</p>
                  <p>Expoziția din Kiev a prins o bucată de loc destul de însemnată: toată toloacă numită Troițkaia în partea târgului, ce poartă numele de Bessarabka (de la numirea țării noastre — Basarabia) și, pe lângă asta, costișele dealurilor megieșe.</p>
                  <p>Aici au fost 31 de pavilioane (locașuri pentru lucrurile scoase la privire) de ale comitetului expoziției și 132 de pavilioane ale fabricilor și caselor de negustorie din toată Rusia. Vederea de dinafară a expoziției a fost foarte frumoasă. De la poarta cea mare de intrat se începe o toloacă lungă, împodobită cu fel de fel de florării, verdeață, chipuri de marmură și izvoare de apă bătătoare în sus. De amândouă părțile toloacei erau pavilioanele expoziției, împodobite cu niște coloane (stâlpi) mărețe. În partea din fundul expoziției o scară mare de piatră cu 120 trepte duce în vârful dealului, unde să înalță mărețul pavilion al Zemstvei, zidit întrun chip vechi grecesc.</p>
                  <p>Toată clădirea era împodobită pe din afară c-un rând de luminițe electrice, și seara, când se aprindeau aceste luminițe, te fermeca frumusețea. Tot așa și celelalte pavilioane.</p>
                  <p>Expoziția a avut o mulțime de despărțituri, dintre care cele mai însemnate după bogăția lucrurilor, ce se afla în ele, sunt: despă rțitura mașinilor și uneltelor de gospodărie sătească, despărțitura negustoriei, despărțitura științei și a meșteșugurilor și altele. Despărțitura mașinilor la expoziție a prins un loc foarte însemnat: ea se afla într-un rând întreg de pavilioane.</p>
                  <p>Aici au fost așezate mașinile uriașe de ale fabricilor lui Berman, Șvede și de ale altora, o mulțime de motoare de tot felul, automobiluri, locomobiluri, mașini de stins pojarul și multe altele. Dar deosebit de multe au fost mașinile și uneltele de gospodărie sătească: treierători și secerători uriașe, semănători de cele ce seamănă în rânduri, fel de fel de pluguri, teascuri pentru poamă și multe altele.</p>
                  <p>Școala de tipar din Kiev a pus la privirea tuturor mașini electrice de tipărit, făcute cu mare iscusință. Dintre dânsele cea mai vrednică de luare-aminte era mașina de cules buchii pentru tipărit. După mașinile și meșteșugurile tiparului într-o clădire, acoperită cu sticlă, venea despărțitura negustoriei. Aici o mulțime de pavilioane, iarăși foarte frumoase, unde nu numai că se vindeau felurite meșteșuguri, dar se arăta și pregătirea lor împreună cu toate noutățile fabricării. Așa fiind, despărțitura asta era totdeauna plină de lume, ce năvălea într-însa cu sutele.</p>
                  <p>Aici s-au putut vedea multe de toate. Zemstva din Veatka îți arăta o mulțime de lucruri folositoare pentru școala sătească, ieșite din meșteșugăria ei: culegeri ajutătoare la învățătură, meșteșuguri de știință și fel de fel de zugrăveli. Tot în despărțitura asta să găseau fel de fel de păsări și fiare umplute cu paie și făcute după chipul celor vii. Mai încolo — felurite lucruri ce-ți furau privirea: zugrăviri minunate, cutii făcute cu mare iscusință, războaie... Mai departe — flori, pietre scumpe din munții Uralului, instrumente doftorești. În pavilionul războaielor persiene, pe lângă războaie, erau puse vechile frumoase țesături și horboțele din Bruxelles (Belgia), care se prețuiesc cu zeci de mii de ruble. Din războaie ce-l mai frumos era războiul turcesc din curtea fostului sultan Abdul Gamid, ce face 18000 de ruble. Mai erau și alte covoare foarte frumoase, din care unele trăgeau la 9 puduri și făceau câte 7000 de ruble. După despărțitura războaielor veneau pavilioanele sticlăriei, tutunului, oțelului, cărbunelui de pământ și altele.</p>
                  <p>Afară de aceste clădiri, frumoase la vedere, tot aici expoziția a avut multe așezăminte folositoare: iazuri cu pește, unde se arăta cum să se înmulțească peștele; pădurării, unde se puteau primi felurite lămuriri asupra pădurăritului, despărțituri de albinărit, mătăsărit și multe altele.</p>
                  <p>În cele de pe urmă despărțituri era înfățișată și Basarabia noastră: albinăritul din ținutul Hotinului prin știubeie, hoștină de tot felul, ceară și așa mai departe,— și mătăsăritul din ținutul Izmailului; au fost câteva prosoape și războaie frumoase moldoveneș ti pe lângă țesăturile bulgărești. Dar îndeobște Basarabia a fost înfățișată puțin.</p>
                  <p>Cel mai mare pavilion la expoziție a fost pavilionul Zemstvei. Aici să găseau o mulțime de lucruri făcute cu mâna. La intrare fel de fel de coșoalce, panere și panerașe, ieșite din meșteșugăria Zemstvei. Apoi o mulțime de mărunțișuri de lemn și de oțel, jucării, țesături și altele. Toate aceste erau aduse nu numai din Kiev și din gubernia lui, ci și din multe alte locuri ale Rusiei. Galeria din dreapta a pavilionului Zemstvei era prinsă numai de avuția Zemstvei din Kiev, ce ne înfățișa toate părțile lucrului Zemstvei: învățătura norodului, medicina, gospodăria sătească, meșteșugurile, lucrul stingerii pojarului și altele. Gospodăria sătească în toate părțile ei era înfățișată aici deosebit de bine. Grădinăritul, plugăria, albinăritul, mătăsăritul au fost arătate în toate amănuntele lor. Aici erau culegeri de jivini stricătoare ale grădinilor, apoi toate boalele lor, precum și chipurile de lecuit.</p>
                  <p>În despărțitura învățământului câteva chipuri de școli de ale Zemstvei, o bibliotecă (adunare de cărți) mică de școală și altele. Pe lângă toate lucrurile de folos, ce le-a pus expoziția la vederea fiecăruia, ea a avut încă de grijă, ca după o umblare îndelungată oaspelui expoziției să nu-i fie urât. Pentru atingerea țintei acesteia (adecă pentru înveselirea musafirilor) expoziția a avut o despărțitură anumită, ce se numea „Orășelul de înveseliri al expoziției“. Aici se afla un teatru, o menajerie cu fel de fel de fiare și păsări rare și nevăzute, adunate din cele mai depărtate părți ale lumii. În apropiere se afla un pavilion numit „casa de haz“, îndată ce intrai într-o odăiță și te puneai într-un scrânciob, toată casa prin lucrarea unei mașini anumite începea a se învârti, așa că șezând în scrânciob ți se părea că te învârtești singur împreună cu odaia.</p>
                  <p>Altă înveselire aflătoare la expoziție să numea „roata hazului“. Roata asta nu-i altceva decât mijlocul unei odăi rotunde, ce iarăși se învârtește.</p>
                  <p>Doritorii se așezau pe „roată“, ea începea a se învârti și prin puterea mișcării toți cei ce ședeau erau împinși și aruncați în toate părțile, ceea ce făcea mare haz și veselie.</p>
                  <p>Expoziția de dimineață pân’ seara era bâcsită de o mulțime de lume, ce năvălea la porțile ei, doritoare de a privi lucrurile ei frumoase și folositoare. Printre lumea aceasta au fost și mulți basarabeni.</p>
               </div>
               <div type="div3">
                  <head>Cuvântarea la primul congres al învățătorilor moldoveni din Basarabia</head>
                  <p>Am venit — a spus păr[intele] Mateevici — să întâmpin și eu această sfântă zi de 25 mai. (Aplauze.) Primiți, fraților, felicitările mele călduroase,— ale unui om care a luptat și el în trecut cu vorba și cu scrisul pentru luminarea neamului întreg. Primiți felicitările mele de moldovean și rugăciunile mele de preot către Dumnezeu, ca să ne trimită ajutorul său pentru un lucru atât de sfânt și de mare.</p>
                  <p>Ca unul care vin cu toată dragostea mea în mijlocul d-voastră cred că pot să-mi îngăduiesc de a vă da unele sfaturi frățești. Mai întâi de toate să știți că:</p>
                  <lg>
                     <l>Unde-i unul nu-i putere</l>
                  </lg>
                  <lg>
                     <l>La nevoi și la durere.</l>
                  </lg>
                  <lg>
                     <l>Unde-s doi puterea crește,</l>
                  </lg>
                  <lg>
                     <l>Și dușmanul nu sporește.</l>
                  </lg>
                  <p>Fără unire nu vom putea dobândi nimic. Deci să avem un gând, o inimă, un ideal!</p>
                  <p>Al doilea sfat e acesta. Lucrul drept poate înflori numai dacă se întemeiază pe idei drepte. Cu mâhnire am văzut astăzi că între d-voastră nu toți sunt uniți asupra unor idei drepte. Unii se socotesc moldoveni, alții — cei mai puțini — români. Ei bine, dacă ați luat asupra d-voastră sarcina de a lumina poporul, apoi trebuie să dați poporului idei adevărate, căci altfel întreg învățământul e fără rost. Da, suntem moldoveni, fii ai vechii Moldove, însă facem parte din marele trup al românismului, așezat prin România, Bucovina și Transilvania. (Aplauze.) Frații noștri din Bucovina, Transilvania și Macedonia nu se numesc după locurile unde trăiesc, ci-și zic români. Așa trebuie să facem și noi! (Aplauze.)</p>
                  <p>Asta nu însemnează separatism, căci și cei din Transilvania, și cei din Bucovina, și cei din America se numesc tot români.</p>
                  <p>Trebuie să știm de unde ne tragem, căci altfel suntem niște nenorociți rătăciți. Trebuie să știm că suntem români, strănepoți de-ai romanilor, și frați cu italienii, francezii, spaniolii și portughezii.</p>
                  <p>Aceasta trebuie să le-o spunem și copiilor și tuturor celor neluminați. Să-i luminăm pe toți cu lumina dreaptă.</p>
                  <p>Al treilea sfat pe care vi-l dau este: să stați cu mare putere la straja intereselor naționale. Să trăim bine și cu străinii, dar să nu trădăm interesele noastre, căci altfel vom cădea pentru totdeauna.</p>
                  <p>Dacă vom fi slabi în lupta pentru viață, vom fi înghițiți de cei mai tari. Să nu ne alipim la partide străine, care nu luptă pentru neamul nostru și să nu luptăm pentru interesele de clasă, ci pentru cele de obște, naționale.</p>
                  <p>Și, în sfârșit, sfatul cel din urmă al meu e: să nu uităm norodul, țărănimea care a suferit atâta până acum! Să-l luminăm, să mergem mână în mână cu el, căci fără noi el nu poate face nimic, după cum nici noi nu putem face nimic fără el. Să-l îndreptăm pe calea adevărului, cu fapte, iar nu cu vorbe. Mântuirea țărănimii e în noi, și a noastră în ea.</p>
                  <p>Rog pe bunul Dumnezeu și sunt încredințat că El ne va trimite ajutorul Său cel preaputernic pentru izbândirea lucrului obștesc. El ne va trimite fericirea neamului și a d-voastră. (Cuvântarea a fost îndelung aplăudată.)</p>
                  <p>[În cursul ședinței a II-a Al. Mateevici a mai avut o intervenție:] N-avem două limbi și două literaturi, ci numai una, aceeași cu cea de peste Prut. Aceasta să se știe din capul locului, ca să nu mai vorbim degeaba. (Aplauze.) Unii zic că limba românească e franțuzită. Asta nu-i adevărat! Ce e drept, sunt și în România unii rătăciți în ce privește limba, dar trebuie să se știe că cel mai puternic curent acolo e cel popular în limbă și în literatură. Noi trebuie să ajungem de la limba noastră proastă de astăzi numaidecât la limba literară românească!</p>
               </div>
            </div>
         </div>
         <div type="div1">
            <head>Corespondență</head>
            <div type="div2">
               <div type="div3">
                  <head>Către Ioan G. Pelivan </head>
                  <p>Satul Zaim 6 octombrie 1906</p>
                  <p rend="bold">Dragă domnule Ioane,</p>
                  <p>Am primit scrisoarea d-tale și imediat m-am și așezat să-ți dau răspuns la ea, căci, deocamdată, n-am alte ocupații decât scrisul și cititul.</p>
                  <p>Mare bucurie mi-a dat mie această scrisoare, mulțumită acelui ton călduros și cordial ce o pătrunde.</p>
                  <p>Sunt convins că, cu toata rușinea la care am ajuns azi noi, băsărăbenii, ne trebuie mai mulți oameni de felul d-tale, și atunci Basarabia e scăpată de sclavie și poate cu dreptate visa la acel strălucit viitor de aur, ce i-a prezis poetul Bolintineanu și care, desigur, acolo, deja se împlinește.</p>
                  <p>Însă la noi, în Basarabia, …parcă te iau fiorii, când începi povestea suferințelor poporului nostru moldovean și a acelor înjosiri, ce i-a fost scris să îndure.</p>
                  <p>Însă poporul deja se deșteaptă; soarele renașterii a început să arunce și asupra românimii băsărăbene razele sale strălucitoare și înviorătoare. Și fără îndoială, la urma urmelor, cu ajutorul generoșilor și înțelepților săi conducători, și ea se va porni pe calea luminii și a propășirii, înfruntând toate piedicile.</p>
                  <p>Mult ne mai rămâne de lucrat pentru atingerea acestui scop. Dar să ne fie lozinca noastră: să lucrăm, să lucrăm, să lucrăm. Trec la afacerile mele personale. Cunoștința cu d-ta îmi face mare și multă plăcere, și, la venirea mea la Chișinău, nu voi întârzia să mă văd cu d-ta.</p>
                  <p>Foarte mă bucur că propunerea mea de a fi colaborator la „Basarabia“ poate să fie primită. D-ta scrii că ai citit articolul meu Preoțimea și poporul. Sunt interesat de va merge el la publicare sau nu, căci am pus în el multă speranță. Îmi pare că tipărirea lui e refuzată, căci nu-l văd în numerele ultime ale „Basarabiei“. Redacția o fi găsit că chestiunea discutată în el n-are mare interes și nu corespunde trebuințelor ei; ori poate nu i-au fi plăcut condițiile bănești.</p>
                  <p>Nepublicarea acestui articol foarte m-ar descuraja. În tot cazul, te rog cu insistență, dragă domnule Ioane, să mă înștiințezi despre soarta lui, cum și a traducerii mele Primejdia, nu de mult trimisă la redacție — măcar printr-o simplă carte poștală.</p>
                  <p>Mai am de vorbit în scrisoarea asta despre condițiile colaborării ce mi le comunici și vreau să-mi exprim părerile mele personale în această privință.</p>
                  <p>D-ta zici că trebuie să știu de ce fel de materie are nevoie redacția. Eu cred că autorul trebuie să fie liber în alesul subiectelor pentru scrierile sale. Numai cu această condiție ele pot prezenta ceva însemnat.</p>
                  <p>Aici pot chiar să-ți spun ce fel de scrieri am de gând să public în „Foișoara Basarabiei“. Ele vor avea un titlu comun, Scrisori către frații moldoveni sau cumva în acest fel, și prin forma lor vor fi niște articolașe cu caracter amestecat, pe jumătate nuvele, pe jumătate scrieri cu caracter publicistic. Negreșit că, pe cât posibil, voi publica și alte articole, după împrejurări.</p>
                  <p>Îmi permit să vă încredințez că sunt în curentul evenimentelor vieții contemporane ce se petrece în Rusia și la noi în Basarabia, cu toate că nu trăiesc acuma la Chișinău, ci în Zaim, inima Bugeacului. La Chișinău voi fi la 20 octombrie curent. Încă o rugăminte: mă rog, de veți avea timp liber, să-mi scrieți despre condițiile bănești ale colaborării și, de vă va fi îndemână, să-mi trimiți niscaiva cărți românești, căci acuma sunt lipsit de plăcerea citirii în românește. Toate care le am sunt citite de vreo câteva ori. La Chișinău ele vor fi înapoiate. Adresa mea: Poștovaia stanția Caușani, selo Zaim, Alexeiu Matveeviciu.</p>
                  <p>Iertați că vă supăr și rămâneți cu sănătate.</p>
                  <p>Al. Matveevici</p>
                  <p>
                     <hi rend="italic">Arhivele Basarabiei</hi>, an. IV, nr. 2, aprilie-iunie 1932, p. 114—115</p>
               </div>
               <div type="div3">
                  <head>Către Ioan Bianu </head>
                  <p>10/IV 1913, Kiev</p>
                  <p>Stimate domnule,</p>
                  <p>La scrisoarea colegului Berechet adaug rândurile mele personale. Sunt român din Basarabia, „studențesc“ la Academie de la 1910, când am absolvit Seminarul din Chișinău. Mă aflu în anul al III-lea, în ajunul tezei de licență (pe rusește, „candidăție“). Din copilărie am avut multă dragoste pentru poporul părinților mei, ignorat de stăpânii săi de astăzi și de știința lor oficială chiar până la tăgăduirea existenței sale etnice și până la confundarea lui ba cu tătarii ba cu țiganii. M-a atras totdeauna [cu] o putere deosebită folclorul românilor noștri, datinile, poveștile strămoșești, frumoasele legende și cântece poporane... Am și scris câte ceva prin ediții rusești și românești din Basarabia (ziarul „Basarabia“ din 1906—1907). Dar nevoia cea mare mi-a fost că n-am avut cărți trebuincioase spre călăuză. Am fost cu totul izolat de literatura folcloristică din Regat, de bogatele culegeri ale părintelui Marian, de cercetările adânci ale dlor Șăineanu, A. și O. Densusianu și alții, dintre care și acum multe le cunosc mai mult pe nume. Îmi aduc aminte uimirea ce m-a cuprins când am văzut întâmplător în Basarabia, într-o casă de buni români, culegerile voluminoase ale păr. [intelui] Marian. Am rămas împietrit. Nu-i nici de minune când îți aduci aminte că chiar un Eminescu popular e rara avis în Basarabia. Foametea de cărți în limba mumă la noi e de nedescris.</p>
                  <p>Știința rusească, ce se interesează de limba și cântecele „ciuvașilor“ și „calmâcilor“ de la Ural și a mongolilor din Rusia asiatică, nici nu-și bate capul de „moldovenii“ basarabeni (cuvântul „româ n“ la noi nici nu se mai întrebuințează: rușii cred că „români“ și „moldoveni“ sunt două vițe cu totul deosebite), ce sunt pentru dânsa o adevărată „țară necunoscută“, care nu este nici vrednică pentru cercetări sistematice. Tot ce s-a scris despre noi în rusește, sunt câteva dări de seamă statistice, câteva lucrări întâmplătoare de slavistică română și de istorie bisericească, și acele se datoresc nu rușilor, ci românilor basarabeni.</p>
                  <p>Cât pentru etnografie și folcloristică, aproape nimic. Asta totdeauna mi-a întărit îndemnul meu de a lucra anume în această sferă mai mult decât pe tărâmul popularizării istoriei noastre naționale, de care eu, de asemenea, mă ocup.</p>
                  <p>Asta mă face și acum, la alegerea subiectului de teză, să mă opresc asupra Elementelor religioase ale folclorului moldovenesc și să mă îndrept către bunătatea d-tale cu călduroasa rugăminte de a mă înzestra gratis cu edițiile Academiei Române folcloristice și privitoare la folclor, spre executarea cuvenită a acestei lucrări științifice. Cele mai necesare cărți sunt toate operele lui Marian, Șăineanu, Gaster, Densusianu și alți folcloriști, precum și „Analele Academiei Române“, cu articole corespunzătoare; asemenea culegerile de literatură poporană, apărute în Regat, peste munți sau în Bucovina. Pentru chestii generale mi-ar trebui și lucrările istorice ale lui A. D. Xenopol și B. P. Hasdeu, precum și Etymologicum Magnum al acestuia.</p>
                  <p>Alesul celorlalte lucrări și culegeri, precum și însemnarea scrierilor și culegerilor, apărute în alte ediții, pentru ca să mi le procur cu spesele mele, aștept de la competența și bunăvoința dumitale. Teza propusă va fi tipărită de mineîn rusește în Kiev și românește în Basarabia (în Chișinău).</p>
                  <p>După terminarea ei, toate cărțile, ce acum vă rog să mi le trimiteți imediat mie, vor fi trecute de mine în proprietatea Bibliotecii Academiei noastre, ce este foarte săracă în ediții românești, cu toate că românii din Regat și din Basarabia niciodată n-au lipsit dintre studenții acestei Academii.</p>
                  <p>Vă rog, stimate domnule, să va grăbiți cu trimiterea sau cu răspunsul. Am la dispoziție un termen foarte mărginit, numai 2 săptămâni. De nu voi da până atunci răspuns sigur despre subiectul ales,— iar fără nici o carte românească nu-l pot da, — atunci va trebui să aleg ex officio alt subiect nedorit și neinteresant, ceea ce ar însemna pentru mine o crudă dezamăgire.</p>
                  <p>Primiți, vă rog, asigurarea viilor și călduroaselor sentimente de stimă și devotament.</p>
                  <p>Alexe Mateevici</p>
                  <trailer>Student al Academiei Spirituale din Kiev<lb/>P. S. Cu nerăbdare aștept răspuns.</trailer>
                  <trailer>
                     <hi rend="italic">Viața Basarabiei</hi>, an. IX, nr. 11 — 12, noiembrie—decembrie 1940, p. 722—724</trailer>
               </div>
               <div type="div3">
                  <head>Către Artur Gorovei </head>
                  <opener>A. Mih. Mateevici</opener>
                  <opener>Kiev. 8. V. 1913</opener>
                  <opener>Mult stimate domnule,</opener>
                  <p>Colecția volumelor „Șezătorii“ și cărțile d-voastră, trimise mie de d-ta, am primit-o acum vreo săptămână. Iertați că nu v-am răspuns până acum, fiind ocupat cu examenele. Va aduc călduroasele mele mulțumiri pentru acel răsunet viu ce l-a găsit în inima d-voastră dorința și năzuința mea de totdeauna de a lucra în câmpul etnografiei și folcloristicii române. M-am bucurat nespus văzând că și noi, moldovenii basarabeni, nu suntem cu totul uitați de frații noștri cei mari și orișicând putem să ne gândim la încurajarea și sprijinul lor moral. Volumele trimise îmi sunt de mare trebuință, de asemenea trebuință mi-ar fi și cele ce lipsesc...</p>
                  <p>N-ai putea oare d-ta să-mi arăți modul prin care aș putea să mi le procur?</p>
                  <p>De asemenea, mult m-ai îndatora, dacă mi-ai face cunoscute prin însemnare toate lucrările străine (franceze, germane și engleze, ba și ale noastre, afară de edițiile Academiei) despre folclorul românesc sau conținând paralele folcloristice din literaturile populare ale popoarelor romanice și germane. Călăuza unui folclorist, precum sunteți d-voastră, voi primi-o cu adâncă recunoștință. Mi-ar mai trebui o bibliografie exactă a lucrărilor dlui Weigand de valoare limbistică și filologică. Cred că mi-ai putea cel puțin arăta de unde pot s-o aștept.</p>
                  <p>Cât pentru folclorul nostru basarabean, el m-a interesat, precum am și spus în scrisoarea către vrednicul de toată stima dl Bianu, din cei mai fragezi ani. Culegerea lui ar fi un lucru foarte de dorit. Fiind însă seminarist, am cules și eu ceva, dar mi se pare că caietele cu culegeri (unele au fost tipărite anonim în ziarul „Basarabia“ din Chișinău) mi-au fost răpite de un coleg, iubitor și el de literatură populară. Trebuie însă să fac o observație că, pe cât am făcut până acuma cunoștință cu lucrările părintelui Marian, folclorul nostru este aproape identic cu folclorul moldovenesc și al Bucovinei, ceea ce nici nu-i de mirat. Spre nenorocire, în vremea de față n-am putință să mă ocup de culegeri, fiind nevoit să-mi opresc atenția asupra studierii și sistematizării materialelor deja adunate în România. Când voi fi liber, voi culege cu dragoste, dacă va da Dumnezeu și voi trăi în Basarabia.</p>
                  <p>Folatoff a scris nu despre cântece, ci despre basme moldovenești din Basarabia (vezi Arbore; p. 771), tot acolo un articol Despre cântece moldovenești — anonim (nr. 31868, Arbore, 777). M-oi stărui să le găsesc aceste cântece și să le traduc.</p>
                  <p>Primiți mărturisirea celor mai vii și călduroase simțiri.</p>
                  <p>A. Mateevici</p>
                  <p>
                     <hi rend="italic">Viața Basarabiei</hi>, an. IX, nr. 11— 12, noiembrie—decembrie 1940, p. 724—725</p>
               </div>
               <div type="div3">
                  <head>Către Simeon Murafa </head>
                  <p>Dragă frate,</p>
                  <p>Ce tăceți și nu-mi scrieți nimic? Sunt dornic să știu tot ce se atinge de voi și de lucrul nostru. Am citit că schimbați numele revistei. Scrieți-mi despre toate; nu pot și nu vreau să fiu în neștiință. Iertați că scriu pe scurt, fiind întors la Kiev, sunt foarte ocupat. Degrabă voi fi liber, atunci vă scriu pe lung. Fii așa de bun, frate Simioane, scrie-mi adresa lui Ciobanu, vreau să-i scriu lui din pricina unei vajnice trebi. Vă sărutăm pe toți împreună cu Berechet.</p>
                  <p>Al vostru frate,</p>
                  <p>Alexe Mateevici</p>
                  <p>[5/IV 1913, Kiev]</p>
                  <p>Paul Vataman, Figuri sorocene, p. 42</p>
                  <p>Dragă frate,</p>
                  <p>Mulțumesc pentru răspunsul repede, ce l-am primit ieri. Suntem foarte bucuroși — eu și Berechet — gândindu-ne la starea lucrurilor noastre naționale din Basarabia, ce arată semne de viitor bun și rodnic. De-ar da numai Dumnezeu ca semnele acestea să crească din scânteiuțe și steluțe mititele într-o flacără mare, mare, ca această flacără să ajungă „Sfântul Soare“ al basarabenilor noștri, adevăratul soare al luminii și al dreptății. Fie ca într-acest Paște, Hristos cu adevărat să învie pentru neamul nostru cel „răstignit pe cruce“, cu adevărat și pentru totdeauna. Așa îmi dorește inima. De la dorințe, trecem la rânduiala zilei. Gazeta lui Constantinescu — m-a băgat într-o mirare bucuroasă. De unde s-a luat?</p>
                  <p>Cu ce mijloace se scoate? Parcă nu auzisem nimic de ea, fiind la Chișinău. Foarte aș dori să știu amănuntele. De ce știi, scrie-ni-le, trimițându-ne și numărul apărut. Berechet vrea să scrie despre ea o corespondență la „Neamul românesc“ al dlui prof. N. Iorga, precum și despre lucrul nostru. Numele nou al revistei mi-a plăcut. Îi mai scurt și mai potrivit. Berechet făgăduiește să scrie ceva, de va avea vreme, iar eu n-o am. Sunt ocupat cu scrierea tezei semestriale și cu alegerea tezei de licență, pentru anul viitor. Vreau să scriu despre Elementele religioase în poezia moldovenească populară — și de aceea te-am întrebat de Ciobanu. Vreau să-i scriu să-mi trimită cărticelele sale despre Maica Domnului, precum și cărțile românești folositoare pentru această teză. Va vrea sau ba? Te-aș ruga și pe mata să-i scrii ca să-mi dea tot ajutorul trebuincios în acest lucru, chiar și cu sfaturile despre metoda lucrării și despre literatura trebuincioasă în alte limbi. Cum îi numele lui părintesc? Asemenea, fii bun și-mi comunică adresa exactă a lui Pelivan, ca să-i scriu și lui.</p>
                  <p>Cât pentru traducerile mele poetice, apoi neavând acum putință să fac traduceri noi, pun la dispoziția d-voastră cele din „Lumină- torul“. Cât veți putea, tipăriți. Vara voi fi slobod și voi lucra din răsputeri.</p>
                  <p>Salutări și sărutări dlui Halippa și tuturor fraților de luptă. Nădăjduiesc la răspuns tot așa de repede.</p>
                  <p>Al. Mateevici</p>
                  <p>[10 aprilie 1913, Kiev]</p>
                  <p>Paul Vataman, Figuri sorocene, p. 42—43</p>
               </div>
            </div>
         </div>
      </body>
   </text>
</TEI>
