<?xml version="1.0" encoding="utf-8"?>
<TEI xmlns="http://www.tei-c.org/ns/1.0">
   <teiHeader>
      <fileDesc>
         <titleStmt>
            <title>Ionel Teodoreanu - La Medeleni</title>
            <author>Ionel Teodoreanu</author>
         </titleStmt>
         <editionStmt>
            <edition>
               <date>2013-08-30T10:22:00</date>
            </edition>
         </editionStmt>
         <publicationStmt/>
         <sourceDesc/>
      </fileDesc>
      <profileDesc>
         <langUsage/>
         <textClass>
            <keywords scheme="unknown">
               <list>
                  <item/>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-11-21T11:41:27.263118514</date>
            </change>
         </listChange>
      </revisionDesc>
   </teiHeader>
   <text>                       
      <body>
         <author>Ionel Teodoreanu</author>
         <div type="div1">
            <head>La Medeleni</head>
            <div type="div2">
               <head>
                  <label>Vol.1</label>
                  <lb/>Hotarul nestatornic</head>
               <div type="div3">
                  <head>Partea întâi.</head>
                  <div type="div4">
                     <head>I.</head>
                     <subtitle>POTEMKIN ŞI KAMI-MURA.</subtitle>
                     <p rend="justify">Doi ţărani salutară cu o arhaică solemnitate pe viitorul stăpân al moşiei. Mişcarea vastelor pălării învălui pe Dănuţ cu epicul vânt al gloriei. Se opri în mijlocul şoselei ca un gladiator aclamat în arenă cu călcâiul pe trupul biruitului, având drept scut zmeul, drept lance sfoara al cărei fuior îl strângea în pumnul răpezit îndărăt.</p>
                     <p rend="justify">—  D-apoi nu te doboară, boierule, namila asta? întrebă unul din ţărani.</p>
                     <p rend="justify">—  Pe mine?!</p>
                     <p rend="justify">Dănuţ tocmai isprăvise clasele primare. Era licean în vacanţă.</p>
                     <p rend="justify">—  Mai bine hai de i-om da boierului o mână de-ajutor să-l suie, se amestecă în vorbă celălalt ţăran, apropiindu-se de zmeu.</p>
                     <p rend="justify">—  Da mare-i! se minună el. Cât o fereastră boierească!</p>
                     <p rend="justify">Dănuţ se simţi mândru că zmeul e al lui şi umilit că e mai mare decât el. Instinctiv – cum ocoleşte o femeie măruntă vecinătatea celor înalte – se îndepărtă grav, măsurând şoseaua cu pasul. Zmeul rămase arestat între cei doi ţărani.</p>
                     <p rend="justify">—  Opreşte, boierule, că nu bate vântul dintr-acolo; întoarce-te-napoi, porunci sfătos unul dintre ei.</p>
                     <p rend="justify">Dănuţ se codi o clipă, cercetă zările, se încruntă cu demnitate, ca frământat de socoteli adânci, de răspunderi<hi rend="color(#000000)">…</hi>  şi se supuse. În goana mare trecu pe lângă zmeul atent, şi fugi, şi fugi depănând sfoara între degete. În urma lui mosorul se zbătea ca un guzgan epileptic.</p>
                     <p rend="justify">—  Daţi-i drumul! răcni el de departe, smucind sfoara din răsputeri.</p>
                     <p rend="justify">Zmeul căzu în cap, Dănuţ pe spate.</p>
                     <p rend="justify">Între timp, unul câte unul, apoi pâlcuri-pâlcuri, copilaşii satului îngrădiră, desculţi şi naivi, evenimentul de pe şosea.</p>
                     <p rend="justify">—  Lasă, boierule, că ţi-l muştruluiesc eu, îl linişti unul din ţărani, ştergându-i straiele de colb cu bătăi delicate, ca pe un patrafir.</p>
                     <p rend="justify">—  Vezi! Vezi! Dacă nu i-aţi întins coada, suspină întretăiat Dănuţ, abia stăpânindu-şi lacrimile.</p>
                     <p rend="justify">—  Ia să vezi, boierule, numai să-l iei cu binişoru, ş-ăl vezi că porneşte! Aşa-i şi calu nărăvaş!<hi rend="color(#000000)">…</hi>  Ia te uită mata!<hi rend="color(#000000)">…</hi>  Ş-ăl tragi<hi rend="color(#000000)">…</hi>  ş-ăl încerci, ş-ăl mai laşi slobod<hi rend="color(#000000)">…</hi>  şi iar tragi hăţu<hi rend="color(#000000)">…</hi>  Ian auzi!</p>
                     <p rend="justify">Melodică mânie de violoncele, zbârnâitoarea vâjâia în salturile, tresăltările şi înconvoierile-ncordate ale zmeului însufleţit de viaţa vânturilor străvezii. Cozile se alintau feminin în larg, dezmierdând puterea vânturilor.</p>
                     <p rend="justify">—  Hooo-pa<hi rend="color(#000000)">…</hi>!</p>
                     <p rend="justify">Dănuţ întinse braţele pe jumătate, într-ajutor celui de sus, c-un gol în piept şi, înfiorat, îşi feri capul. Cu o pornire de balet, fetiţele se mlădiară lin; băieţii se-ncordară, gata să se avânte.</p>
                     <p rend="justify">Ca un delfin pe valul mării zmeul se dăduse peste cap<hi rend="color(#000000)">…</hi>  şi mârâind se înţepenise iar la loc, piept în piept cu-ntreg văzduhul<hi rend="color(#000000)">…</hi>
                     </p>
                     <p rend="justify">În urmă ondulară cozile, păstrându-şi graţia de stele căzătoare.</p>
                     <p rend="justify">—  Hăi-hăi! chiuiră copiii.</p>
                     <p rend="justify">Dănuţ clipi, zâmbind.</p>
                     <p rend="justify">Sfoara curgea repede spre cer. Zmeul se înălţă deasupra satului, mai sus decât dealurile, decât soarele, decât rândunelele. Copiii îl căutau cu mâna streaşină la ochi, cu degetul celeilalte întins.</p>
                     <p rend="justify">—  Uite-l, măi! izbucni un băieţel.</p>
                     <p rend="justify">—  Taci, măi! se răsti la el altul.</p>
                     <p rend="justify">—  Ci, măi? Ci?</p>
                     <p rend="justify">—  Şşş! se-ncruntară ceilalţi.</p>
                     <p rend="justify">În tăcerea din nou limpezită, cerul torcea înnăbuşit. Dănuţ pipăi sfoara ca pe tăişul unei săbii, cu vârful vârfului degetelor.</p>
                     <p rend="justify">—  Apucă zdravăn, boierule, că ţin şi eu<hi rend="color(#000000)">…</hi>
                     </p>
                     <p rend="justify">Dănuţ se înghesui în ţăran, apucă sfoara şi, pătruns de adâncimea bulboanei de sus, îşi trase o mână de pe sfoară. Dibuind cu ea îndărăt, apucă braţul omului. Mâna de pe braţ strângea din răsputeri; cea de pe sfoară, uşurel.</p>
                     <p rend="justify">—  Ţine bine, boierule, nu-ţi fie frică!<hi rend="color(#000000)">…</hi>  Pune amândouă mânile, voiniceşte!</p>
                     <p rend="justify">Cu o pornire duşmănoasă, Dănuţ se opinti şi trase, încreţindu-şi faţa. Cerul nu se desfundă<hi rend="color(#000000)">…</hi>  În mânile lui, atletică, sfoara vibra, umplându-i muşchii de bărbăţie… Ochii îi străluciră îmbătaţi.</p>
                     <p rend="justify">—  De-acum poţi pleca.</p>
                     <p rend="justify">—  Rămâi sănătos, boierule! glumi cu seriozitate ţăranul, prefăcându-se că pleacă.</p>
                     <p rend="justify">Sfoara-i izbucni din mână.</p>
                     <p rend="justify">—  Stai! Stai! Nu mă lăsa! Scapă-mă! ţipă Dănuţ, îmbrâncit, târât, răscolit de panica unui înec în văzduh.</p>
                     <p rend="justify">—  Iaca aici-s!</p>
                     <p rend="justify">Din urmă răsună un trap jucăuş<hi rend="color(#000000)">…</hi>
                     </p>
                     <p rend="justify">—  Vă pofteşte coniţa de grabă la curte.</p>
                     <p rend="justify">—  De ce? se răsti Dănuţ către omul de pe bihuncă.</p>
                     <p rend="justify">—  Mergem la gară, boierule, că-i vremea! răspunse omul, abia stăpânind calul.</p>
                     <p rend="justify">—  Feriţi, măăi! chiuiră copiii, zbughind din calea calului speriat.</p>
                     <p rend="justify">Colbul se luă la trântă cu şoseaua<hi rend="color(#000000)">…</hi>  Hora copiilor încercui îndeaproape pe Dănuţ.</p>
                     <p rend="justify">—  Ce ne facem? întrebă el mâhnit, cu toată nădejdea în ţăran<hi rend="color(#000000)">…</hi>  Îl dăm jos?</p>
                     <p rend="justify">—  Mai lasă-l bădie!<hi rend="color(#000000)">…</hi>  Nu-l da jos, boierule! se rugară în cor copiii, când la ţăran, când la Dănuţ.</p>
                     <p rend="justify">—  Eu zic să-l ducem în ogradă şi să-l legăm.</p>
                     <p rend="justify">—  Sigur! Sigur! jubilă Dănuţ, mai-mai să sară de gâtul mântuitorului.</p>
                     <p rend="justify">În frunte cu Dănuţ, alaiul mărunţilor călăuzi până la poarta ogrăzii pasul înalt al zmeului<hi rend="color(#000000)">…</hi>  Ograda se umplu de zarvă: cânii hămăiau, slugile răsăreau din toate părţile.</p>
                     <p rend="justify">—  Hai, Dănuţ, hai că vine trenul, îl îndemnă din trăsură, gata de plecare, doamna Deleanu, cu mânile pe urechi.</p>
                     <p rend="justify">—  Stai, mamă, nu vezi că am treabă! răspunse Dănuţ, trăgând de sfoara zmeului priponit, ca spre încercare.</p>
                     <p rend="justify">—  Gata, boierule! De-acuma nu mai scapă, că doar îl ţine un stejar!</p>
                     <p rend="justify">—  Ai isprăvit, Dănuţ?</p>
                     <p rend="justify">—  Bine, da` cine-l păzeşte? se îngrijoră el.</p>
                     <p rend="justify">—  Noi! Noi! protestă poarta înflorită cu copii.</p>
                     <p rend="justify">—  Ba eu! hotărî apăsat un băieţaş mai răsărit, îngroşându-şi glasul.</p>
                     <p rend="justify">Înfruntând dulăii, intră în ogradă şi se înfipse lângă stejarul încolăcit de sfoara zmeului.</p>
                     <p rend="justify">—  Cum îţi zice ţie? îl cercetă bănuitor Dănuţ.</p>
                     <p rend="justify">—  A Marandei, să trăiţi, răsună marţial răspunsul.</p>
                     <p rend="justify">—  Şi mai cum, băietele? întrebă cu blândeţă doamna Deleanu, scoborând pe scara trăsurii.</p>
                     <p rend="justify">—  Gheorghiţă, sărut mâna!</p>
                     <p rend="justify">—  Şi nu ţi-i teamă c-or să te mănânce cânii?</p>
                     <p rend="justify">—  Ehei<hi rend="color(#000000)">…</hi>!</p>
                     <p rend="justify">—  Măi Gheorghiţă, să nu te mişti de-aici! porunci Dănuţ.</p>
                     <p rend="justify">—  Ecoutes, mon petit, il faut lui parler gentiment, pas de cette maniere; tiens, donnes-lui des bonbons. (1)</p>
                     <p rend="justify">—  Na<hi rend="color(#000000)">…</hi>  poftim, retuşă Dănuţ subt privirea doamnei Deleanu.</p>
                     <p rend="justify">Şi, brusc, îi întinse cutiuţa cu bomboane violete, oferindu-i orăşeneşte. Gheorghiţă şovăi, dar îndemnul cucoanei îl hotărî. Înşfăcă repede cutiuţa. Dănuţ rămase cu capacul, indignat şi nedumerit. Doamna Deleanu începu să râdă.</p>
                     <p rend="justify">—  Lasă, Dănuţ, dă-i şi capacul<hi rend="color(#000000)">…</hi>  Poftim şi dumitale pentr-un rachiu, şi-ţi mulţumesc.</p>
                     <p rend="justify">—  Să trăiască boierul şi să crească mare! se ploconi ţăranul.</p>
                     <p rend="justify">Trăsura porni.</p>
                     <p rend="justify">Urcându-se în genunchi pe pernă, cu bărbia sprijinită de poclit, Dănuţ privi îndelung, cu melancolică invidie, pe din ce în ce micşoratul Gheorghiţă. La fel priveau copiii, căţăraţi de-a lungul porţii, pe străjerul stejarului cu zmeul.</p>
                     <p rend="justify">Rămas stăpân, Gheorghiţă a Marandei dezmierdă sfoara întinsă şi sonoră ca o strună<hi rend="color(#000000)">…</hi>  şi nesocotind bunătăţile din pumnul închis, se aşeză la pământ sprijinindu-se de trunchi, îşi încrucişă braţele pe piept şi începu să privească cerul ca un flăcău îndrăgostit.</p>
                     <p rend="justify">—  Te rog, nu te deranja, domnule Şteflea.</p>
                     <p rend="justify">—  Vai de mine! Scuzaţi, vă rog! Ştiţi, căldurile<hi rend="color(#000000)">…</hi>
                     </p>
                     <p rend="justify">1  Ascultă, micuţul meu, trebuie să-i vorbeşti frumos, nu aşa; ţine, dă-i bomboane (fr.).</p>
                     <p rend="justify">Odăiţa scundă bâzâia ca un 10 mai al muştelor.</p>
                     <p rend="justify">Şeful gării, cu surtucul pe jumătate îmbrăcat, boxa în zadar, pe nevăzute, cu pumnul îndărăt, gaura blestemată a celeilalte mâneci… În sfârşit, răzbind prin tunelul de alpaca albastră, mâna şefului se repezi spre mâna înmănuşată a doamnei Deleanu. Cu o înclinare eroică de om gras, sărută mănuşa. Aducându-şi aminte de batistă, şi-o luă de pe cap, pudic.</p>
                     <p rend="justify">Dănuţ se simţi înfrigurat, ca într-o magazie cu jucării misterioase. Nu-şi lua ochii de la looping-the-loop-ul lent al benzii de hârtie ciuruită de pe rotiţa telegrafului<hi rend="color(#000000)">…</hi>  Ştia că banda aceea e tainicul funicular cu care urcă şi coboară cuvintele de prin văzduh<hi rend="color(#000000)">…</hi>  şi parcă nu-i venea să creadă.</p>
                     <p rend="justify">—  Vine regulat, domnule Şteflea?</p>
                     <p rend="justify">—  Vai de mine, coniţă, imediat! gâfâi şeful.</p>
                     <p rend="justify">—  Hai, Dănuţ, afară.</p>
                     <p rend="justify">Pe peron aşteptau un buchet de gâşte legate, o traistă vărgată şi, blondă, dimineaţa de vară între doi castani.</p>
                     <p rend="justify">—  Ia să te văd, Dănuţ<hi rend="color(#000000)">…</hi>  Vai! În ce hal eşti!</p>
                     <p rend="justify">Costumul elegant de marinar, îmbrăcat abia de dimineaţă, încercase naufragiul şoselei. Sandalele fumegau la fiecare mişcare de colbăite ce erau, iar şosetele atârnau buzate, descoperind gleznele mai albe decât pulpele.</p>
                     <p rend="justify">Doamna Deleanu se aşeză pe bancă, avându-l pe Dănuţ în faţă, ca o problemă de arhitectură. Îşi ridică voaleta, îşi scoase mănuşile. Dănuţ se simţi reconstruit.</p>
                     <p rend="justify">Cochetă impertinenţă – poruncită de năsucul cârn copilăreşte – bereta albă se înclină spre ceafă, cam pe-o ureche, decoltând fruntea în întregime; panglicile fluturară marin; funda albastră reînflori cu ancora pe faţă, la îmbinarea aripelor gulerului<hi rend="color(#000000)">…</hi>
                     </p>
                     <p rend="justify">—  Numai o mireasă-i lipseşte! se minună duios şeful gării, răsărind cu o condicuţă subţioară şi cu chipiul roş deasupra pletelor batistei.</p>
                     <p rend="justify">—  Vine?</p>
                     <p rend="justify">—  Vine.</p>
                     <p rend="justify">—  Dănuţ! Dănuţ!</p>
                     <p rend="justify">Cu resemnare satisfăcută, ca salvat de la sinucidere, Dănuţ se lăsă tras îndărăt. Zărise la orizontul vertiginos al şinelor un punct negru, duşmănos ca o gaură de revolver încărcat.</p>
                     <p rend="justify">Mai aşteptară, privind şinele nervoase<hi rend="color(#000000)">…</hi>  Îngrozitor de supărată pe gară, maşina trecu înainte<hi rend="color(#000000)">…</hi>
                     </p>
                     <p rend="justify">—  Marfă<hi rend="color(#000000)">…</hi>  marfă<hi rend="color(#000000)">…</hi>  marfă; a treia<hi rend="color(#000000)">…</hi>  a treia<hi rend="color(#000000)">…</hi>  a treia<hi rend="color(#000000)">…</hi>  descifra Dănuţ în gura mare, clipind şi strângând mai tare mâna doamnei Deleanu.</p>
                     <p rend="justify">—  Uite-l pe tata, mamă! Nu-l vezi?! Papa! Papa! La fereastra unui compartiment, mâinile domnului Deleanu scuturau mănuşele spre cei de pe peron<hi rend="color(#000000)">…</hi>  La uşa vagonului fluturară pletele întunecate ale Olguţei. Nici nu se oprise trenul, că Olguţa şi sărise de pe scară, veselă, familiară, cum sărea şi dimineaţa din pat pe covoraş.</p>
                     <p rend="justify">—  Vai, Olguţa! vrei să mă îmbolnăveşti? ţipă doamna Deleanu, alergând spre ea.</p>
                     <p rend="justify">În treacăt, Olguţa-i sărută mâna şi se repezi la vizitiu:</p>
                     <p rend="justify">—  Moş Gheorhge! Moş Gheorghe! Am venit!</p>
                     <p rend="justify">În urma Olguţei se coborâră bagajele – trecute pe geam lui Ion – apoi domnul Deleanu, chef liu, în haine de soie-ecrue, cu panamaua pe ceafă, gata să glumească, să interpeleze; după el, cu mişcări liniştite şi ochi mari de îndrăgostită, privind şi respirând vacanţa, Monica.</p>
                     <p rend="justify">—  Îţi pare bine că ai venit la noi, Monica? o întâmpină doamna Deleanu, luând-o în braţe, de-a dreptul de pe ultima treaptă, şi sărutându-i obrajii.</p>
                     <p rend="justify">—  Da.</p>
                     <p rend="justify">Pălăria de pai, cu boruri rotunde şi panglică neagră, prinsă cu elastic pe sub bărbie, îi alunecă pe spate, atârnându-i de gât.</p>
                     <p rend="justify">Doamna Deleanu surâse părului descoperit: era auriu cum sunt numai pletele de soare, pe care copiii vânători de fluturi le găsesc prin iarba crângurilor, zâmbind subt pălăria lor, în locul fluturelui după care au azvârlit-o.</p>
                     <p rend="justify">—  Ei, copii, n-am uitat vreun bagaj?<hi rend="color(#000000)">…</hi>  Bun<hi rend="color(#000000)">…</hi>  Totu-i în regulă! Ei, bravo! Grozav îs de bine dispus! se lumină de-a binelea domnul Deleanu, frecându-şi mânile ca după un proces câştigat.</p>
                     <p rend="justify">Gestul bucuriei, al enervării şi al spălatului pe mâni era acelaşi la domnul Deleanu.</p>
                     <p rend="justify">Dănuţ se bosumflase; nimeni nu-l lua în seamă, nimeni nu se uita la el! Închise ochii şi se făcu nevăzut!</p>
                     <p rend="justify">—  Mamă, unde mi-i pălăria? gâfâi Olguţa, sosind în goana mare de la cai.</p>
                     <p rend="justify">Un cap de bunic, cu ochelari de aur pe vârful nasului, apăru la fereastra vagonului.</p>
                     <p rend="justify">—  Mă rog, a rămas în compartiment o pălărie de domnişoară; nu-i a dumneavoastră?</p>
                     <p rend="justify">—  Ba da! o revendică Olguţa cu tărie.</p>
                     <p rend="justify">—  Mai bine mulţumeşte domnului, Olguţa… Poftim! Ce ţi-ai mai uitat? o cercetă, măsurând-o din cap până-n picioare, doamna Deleanu.</p>
                     <p rend="justify">—  Pfuuu! izbucni Olguţa, dând cu ochii de Dănuţ. Şopti ceva la urechea Monicăi.</p>
                     <p rend="justify">—  Pfuuu! pufniră amândouă.</p>
                     <p rend="justify">—  Buftea, Buftea poloboc, cioc-poc, cioc-poc! apostrofă Olguţa pe Dănuţ.</p>
                     <p rend="justify">Cele două săptămâni de vacanţă la ţară îi rotunjiseră obrajii, stârnind astfel o nouă poreclă pe buzele Olguţei. Deşteptat din posomorală şi uitare, Dănuţ măsură pieziş pe sora lui şi, cu mânile care ţinuseră sfoara zmeului, o pălmui din două părţi, alungând de pe obrajii ei paloarea examenelor.</p>
                     <p rend="justify">—  Bravoo! Galant cavaler! se amestecă, de la fereastra trenului pornit, domnul cel bătrân.</p>
                     <p rend="justify">—  Respectili mele, coani Iorgu! răsună un glas de la fereastra vagonului următor.</p>
                     <p rend="justify">—  Vus tis di land?<hi rend="color(#000000)">…</hi>  A ghiten Weig.</p>
                     <p rend="justify">La auzul jargonului ireproşabil, ferestrele vagonului de-a doua se umplură de capete semite, ca ferestrele unei cafenele de pe Ştefan cel Mare<hi rend="color(#000000)">…</hi>  şi de serviabile salutări. Care negustor din Iaşi nu fusese sau nu era clientul lui conu Iorgu Deleanu!</p>
                     <p rend="justify">—  Copii! Copii! Ia, mă rog! îi potoli doamna Deleanu, despărţind la timp pe Dănuţ de pumnul şi piciorul Olguţei.</p>
                     <p rend="justify">—  Am să-ţi arăt eu ţie! gesticulă Olguţa.</p>
                     <p rend="justify">—  Lasă, Olguţa, nu vorbi c-un rău crescut, o împăcă Monica, luând-o de braţ.</p>
                     <p rend="justify">Porniră înainte, împreună cu doamna Deleanu<hi rend="color(#000000)">…</hi>  Dănuţ le ajunse din urmă.</p>
                     <p rend="justify">—  Voi<hi rend="color(#000000)">…</hi>  voi sunteţi nişte fete! le aruncă el cu glasul înecat de indignare.</p>
                     <p rend="justify">—  Nu-i adevărat! bătu din picior Olguţa, răzbită de insultă.</p>
                     <p rend="justify">—  Nici nu mai încape vorbă. Tu eşti băiat, interveni domnul Deleanu. Singura noastră fetiţă e Monica. Aşa-i, Monica?</p>
                     <p rend="justify">—  Ba şi eu! protestă Olguţa<hi rend="color(#000000)">…</hi>  Da nu-i dau voie lui – îl fulgeră cu degetul – să mă insulte!</p>
                     <p rend="justify">—  Numai foc îi duduiţa noastră, şopti moş Gheorghe, cu zâmbete-n mustăţi şi-n ochi, cătră omul care-ncărca geamandanele în căruţă.</p>
                     <p rend="justify">—  Pace vouă! le porunci râzând domnul Deleanu. Cine merge cu mine în bihuncă?</p>
                     <p rend="justify">—  Eu! se pripi Dănuţ.</p>
                     <p rend="justify">—  Ba eu! îl înlătură Olguţa.</p>
                     <p rend="justify">—  Eu am spus întâi!</p>
                     <p rend="justify">—  Ce-are a face!</p>
                     <p rend="justify">—  Ba are!</p>
                     <p rend="justify">—  Nu vorbesc cu tine.</p>
                     <p rend="justify">Între timp, doamna Deleanu se urcase în trăsură.</p>
                     <p rend="justify">—  Bine, da cu mine nu vine nimeni?</p>
                     <p rend="justify">—  Eu, tante Alice, se oferi Monica.</p>
                     <p rend="justify">—  Atunci, voi haideţi cu mine în bihunca.</p>
                     <p rend="justify">—  El să meargă în trăsură, stărui încruntat Olguţa.</p>
                     <p rend="justify">—  Duduiţă, îi şopti moş Gheorghe, hai cu moşu pe capră.</p>
                     <p rend="justify">Olguţa se însemnă<hi rend="color(#000000)">…</hi>  dar repede-şi luă o figură de mucenică.</p>
                     <p rend="justify">—  Du-te cu bihunca! Mie nu-mi trebuie!<hi rend="color(#000000)">…</hi>  Lasă, lasă! se prefăcu ea că suspină, urcându-se pe capră, eu îs persecutată: ştiu eu!</p>
                     <p rend="justify">Şi smulgând biciul din teaca lui, şfichiui caii.</p>
                     <p rend="justify">—  Stai binişor, duduiţă, că ne răstoarnă!</p>
                     <p rend="justify">—  Moş Gheorghe, zvâcni Olguţa cu neastâmpăr între picioarele lui, mână cât poţi<hi rend="color(#000000)">…</hi>  Să nu cumva să ne ajungă! Auzi, moş Gheorghe?</p>
                     <p rend="justify">—  Vă salut cu respect, coane Iorgule!</p>
                     <p rend="justify">—  Hei! ce mai faci, domnule Şteflea? Tot voinic?! Tot vesel?!</p>
                     <p rend="justify">—  Vă mulţumesc! Cu slujba<hi rend="color(#000000)">…</hi>  Mmdă<hi rend="color(#000000)">…</hi>!</p>
                     <p rend="justify">Neastâmpărul şi mânia clocoteau în sufletul lui Dănuţ, încălecat pe bihunca; deopotrivă şi-n copitele calului rămas pe loc, în urma trăsurii.</p>
                     <p rend="justify">—  Hai, papa, te rog<hi rend="color(#000000)">…</hi>  iute<hi rend="color(#000000)">…</hi>
                     </p>
                     <p rend="justify">—  Stai, frate, ce atâta grabă? Doar nu eşti preşedinte la Casaţie!</p>
                     <p rend="justify">—  Să dea Dumnezeu s-ajungă! dori din adâncul inimii domnul Şteflea.</p>
                     <p rend="justify">—  Ai ajuns cu vreun proces pe-acolo?</p>
                     <p rend="justify">—  Chiar pân-acolo nu, se spovedi el modest… Numai la Curtea de apel, dă, ca omul!</p>
                     <p rend="justify">—  O mână de-ajutor?</p>
                     <p rend="justify">—  Dac-aţi vrea! îndrăzni el.</p>
                     <p rend="justify">—  Ei! Om vorbi altădată.</p>
                     <p rend="justify">Dănuţ se muiase: trăsura nu se mai vedea. Un nod amar i se urcă în gât, amintindu-şi cum se urcase Olguţa pe capră… Atâta obidă se abătu asupra lui, încât subt pleoapele închise închipuirea-i dădu buzna în trăsură, alături de mama lui: să poată plânge şi să fie consolat<hi rend="color(#000000)">…</hi>  Locul era ocupat de Monica!<hi rend="color(#000000)">…</hi>  Dănuţ dădu pinteni roţilor bihuncii.</p>
                     <p rend="justify">Picioarele Monicăi nu ajungeau până la podeaua trăsurii; atârnau. Totuşi, nu şi le legăna.</p>
                     <p rend="justify">Nici nu bătea cu vârful ghetelor sârguitor lustruite toaca, în geamandanul ei de pe scăunaş. Şi mânile Monicăi pluteau liniştite pe genunchii împreunaţi. Numai vârfurile degetelor se ridicau uneori<hi rend="color(#000000)">…</hi>  şi iar se lăsau, şi iar tresăreau răsfirându-se<hi rend="color(#000000)">…</hi>
                     </p>
                     <p rend="justify">Fiindcă de-a dreapta şi de-a stânga drumului se legănau lanuri de culoarea soarelui, când luminate, când umbrite – fiindcă pe-alocuri s-alungau atâţia maci, de parcă toate pozele Scufiţei Roşii din cărţile de basme porniseră însufleţite, lăsând albe paginile, rumenind câmpiile…</p>
                     <p rend="justify">         „Ce bine-i stă în negru!” gândi doamna Deleanu, şi îndată-şi duse cu spaimă superstiţioasă mâna la gură. Monica avea abia zece ani şi purtase de trei ori haina de doliu, pe care copilăria ei o îmbrăcase acum pentru ultima oară, fiindcă de acum înainte nu mai avea pe nimeni<hi rend="color(#000000)">…</hi>  Rochia neagră, pentru moartea bunicii, i-o făcuse doamna Deleanu<hi rend="color(#000000)">…</hi>
                     </p>
                     <p rend="justify">—  Monica, ce culoare îţi place ţie mai mult?</p>
                     <p rend="justify">Ochii fetiţei priviră grav pe doamna Deleanu.</p>
                     <p rend="justify">Prinzând privirea îndreptată asupra rochiţei de doliu, îşi plecă genele negre pe ochii de miere brună. Obrajii i se împurpurară; lacrimi mari îi alunecară de-a lungul feţei… Mânuţile ei strânseră rochiţa ca pe o păpuşă primejduită.</p>
                     <p rend="justify">—  Pui mic, pui mic, n-am vrut să te supăr!</p>
                     <p rend="justify">Îi luă capul mâhnit pe genunchi, murmurându-i descântecul cu vorbe dulci, pentru durerile copiilor şi-ale îndrăgostiţilor.</p>
                     <p rend="justify">Câmpiile zvoneau de râsetele glasurilor mici. Lumina soarelui adânc se dăruia pământului.</p>
                     <p rend="justify">—  Iartă-mă tante Alice, n-am să mai fac!<hi rend="color(#000000)">…</hi>  Îmi place albastrul, şopti Monica, îmbrăcând cu-albastrul cerului unde era bunica blondul holdelor unde-ncepea vacanţa.</p>
                     <p rend="justify">—  Nu mai tragi din lulea, moş Gheorghe?</p>
                     <p rend="justify">—  Duduiţa moşului, toate le ştie!<hi rend="color(#000000)">…</hi>  clătină din cap moşneagul. Ba trag eu, când am vreme! Toate cu rânduiala lor.</p>
                     <p rend="justify">—  Da acuma de ce nu tragi?</p>
                     <p rend="justify">Moşneagul ridică din umeri. Cum să tragă? Palmele lui negre şi bătătorite învăluiau, ocrotitoare, pumnişorii albi încleştaţi pe hăţuri, ca două coji de nucă miezurile fragede.</p>
                     <p rend="justify">—  Da caii cine să-i mâie, duduiţa moşului?</p>
                     <p rend="justify">—  Cine<hi rend="color(#000000)">…</hi>?! Eu.</p>
                     <p rend="justify">—  Bată-te norocul să te bată!</p>
                     <p rend="justify">—  N-ai titiun? îl cercetă Olguţa, imitându-l.</p>
                     <p rend="justify">—  Cumpără moşu`!</p>
                     <p rend="justify">—  Moş Gheorghe, începu Olguţa cu sfială, întorcând spre el coada ochilor negri ca două capete de rândunici ieşite din cuib, ţi-am adus un pac di titiun<hi rend="color(#000000)">…</hi>  Vezi că m-am ţinut de cuvânt, moş Gheorghe! îl dojeni ea cu seriozitate.</p>
                     <p rend="justify">De astă-vară făgăduise Olguţa moşului un pac di titiun, şi nu uitase! Pacul era o cutie de tablă, cu tutun de lux cumpărată de Olguţa din banii ei, de cu toamnă, şi păstrată în dulăpiorul ei un an întreg.</p>
                     <p rend="justify">Olguţa n-avea bunici.</p>
                     <p rend="justify">Chipul vioi şi ghiduş al moşneagului se încruntă de înduioşare. Ochii mici se micşorară sclipitori; musteţile-mproşcate-a neastâmpăr, tremurară zburlite. Cuprinzând c-o mână hăţurile încrustate cu mânile Olguţei, scotoci cu cealaltă în buzunarul de la piept, scoase o garofiţă sălbatecă şi, binişor, înfipse în pletele întunecate ale fetiţei roşul luceafăr al dedeochiului.</p>
                     <p rend="justify">Dănuţ n-auzea decât tictacul mat al copitelor, bătând în tact cu inima lui, până-n inima pământului. Subt roţile bihuncei, şoseaua viscolea-ndărăt<hi rend="color(#000000)">…</hi>  Dănuţ închise ochii.</p>
                     <p rend="justify">         „. Se făcuse noaptea neagră ca iadul, când zmeul se năpusti năprasnic în urma fugarilor. Fugea calul lui Făt-Frumos ca vântul, dar zmeul s-apropia ca gândul şi Făt-Frumos simţea în spate<hi rend="color(#000000)">…</hi>”</p>
                     <p rend="justify">Dănuţ deschise ochii, c-un fior în spate. Se prefăcuse el în zmeu, dar simţise numai spaima lui Făt-Frumos!<hi rend="color(#000000)">…</hi>  Ş-apoi, dacă Făt-Frumos ar fi tăiat capul zmeului, cine-ar mai fi urmărit-o pe Olguţa?<hi rend="color(#000000)">…</hi>  Dănuţ porni din nou la drum, călare pe bihuncă<hi rend="color(#000000)">…</hi>
                     </p>
                     <p rend="justify">Domnul Deleanu ţinea hăţurile, dar nu i-ar fi trecut prin minte că nu mâna el calul<hi rend="color(#000000)">…</hi>  Şi cum să-l fi mânat! Şi bihunca şi calul şi hăţurile, şi Ion, care-l ţinea pe Dănuţ să nu cadă, de la spate, nu erau decât Dănuţ prefăcut în ei toţi. Cu dinţii strânşi, cu ochii închişi, cu fruntea încordată, Dănuţ se iuţea după Olguţa, în rostogolul roţilor, în tic ta c ul mat al copitelor.</p>
                     <p rend="justify">Dănuţ se putea preface-n oricine, şi-n orice; putea fi oricând, oriunde. N-avea decât să-nchidă ochii<hi rend="color(#000000)">…</hi>  Să fi vrut el, cât rău n-ar fi putut face! Noroc că era milos! Dănuţ era mândru cu spaimă de puterile ascunse-n el<hi rend="color(#000000)">…</hi>  Odată se mâniase pe mama lui, fiindcă-l luase de urechi şi-l pusese la colţ. Închizând ochii Dănuţ o omorâse… suferise<hi rend="color(#000000)">…</hi>  şi, grăbit, o înviase la loc, căci dacă murea mama cine l-ar fi iertat! Nimeni nu bănuia tainele lui Dănuţ, nici doctorul care-l ştia pe de rost înlăuntru şi-n afară. Subt pleoapele lui Dănuţ, în adâncul lor, de acolo de unde vin lacrimile, se ascundea ceva, ca un somn cu visuri; cum închidea ochii era mai mare peste toţi, chiar peste tata şi mama. Pe mama o făcea împărăteasă, pe tata ori general, ori mare sfetnic, pe Olguţa ori copil de casă, ori o trimetea la bucătărie.</p>
                     <p rend="justify">Când le povestise moş Gheorghe povestea lui Ivan Turbincă, Olguţa ceruse moşului o turbincă la fel cu a lui Ivan.</p>
                     <p rend="justify">—  Dac-aş fi Sân-Petru, matale ţi-aş da-o, duduiţa moşului!</p>
                     <p rend="justify">—  Dă-mi-o, moş Gheorghe!</p>
                     <p rend="justify">—  De unde s-o iau?</p>
                     <p rend="justify">—  Dă-mi-o, moş Gheorghe!</p>
                     <p rend="justify">Olguţa se înroşise de necaz. Dănuţ tăcuse, c-un zâmbet pentru el, în ochi<hi rend="color(#000000)">…</hi>  Mai târziu, la lumina lumânării, Dănuţ îşi pipăise fruntea, privind-o în înecul ciudat al oglinzii. O dezmierdase chiar, ca pe un dar. Acolo era turbinca lui Ivan, în care încăpea tot iadul şi tot pământul. Mult se bucurase Dănuţ, fiindcă nimeni – nici Olguţa – n-avea turbincă. Şi nimeni nu ştia că numai el o are, când închide ochii<hi rend="color(#000000)">…</hi>
                     </p>
                     <p rend="justify">Dănuţ simţi deodată vântul şi soarele în părul lui.</p>
                     <p rend="justify">—  Ce-i?</p>
                     <p rend="justify">—  Opriţi, boierule, opriţi<hi rend="color(#000000)">…</hi>  a căzut pălăria conaşului.</p>
                     <p rend="justify">Fluturându-şi panglicele, bereta se rostogolea pe jos. Ion sări după ea.</p>
                     <p rend="justify">—  Papa, nu pornim? întrebă Dănuţ, alarmat de presimţirea unui nou popas.</p>
                     <p rend="justify">—  Ţine hăţul, Ioane<hi rend="color(#000000)">…</hi>  Iar te grăbeşti? Măi, măi! Stai să-nvârt o ţigară. Uite şi pentru tine.</p>
                     <p rend="justify">Zâmbind copilăreşte, domnul Deleanu îi înfundă panamaua în capul lui Dănuţ, lăsându-l fără cap, ca un cuier ocupat.</p>
                     <p rend="justify">—  Hoăăă! căscă el zgomotos, întinzând braţele alene.</p>
                     <p rend="justify">Dănuţ ridică panamaua, posomorât, şi se uită la tatăl lui, care-şi răsucea ţigara, cu ochii femeilor neî nţelese de bărbaţii lor.</p>
                     <p rend="justify">—  Uu-uu! uu-uu! uu-uu<hi rend="color(#000000)">…</hi>!</p>
                     <p rend="justify">—  Cine face-aşa, moş Gheorghe?! întrebă Olguţa făcând întocmai.</p>
                     <p rend="justify">—  Caii, duduiţa moşului; au băut multă apă.</p>
                     <p rend="justify">—  Aşa! au broaşte-n burtă.</p>
                     <p rend="justify">Monica dezmierdă mâna doamnei Deleanu.</p>
                     <p rend="justify">—  Tante Alice!</p>
                     <p rend="justify">—  Ce-i Monica?</p>
                     <p rend="justify">—  Nimic, tante Alice, zâmbi Monica, respirând adânc.</p>
                     <p rend="justify">—  Vrei să-mi spui ceva, Monica?</p>
                     <p rend="justify">—  Nu<hi rend="color(#000000)">…</hi>  E frumos, tante Alice!</p>
                     <p rend="justify">—  Pui mic!<hi rend="color(#000000)">…</hi>  Scoate-ţi pălăria, să te rumenească soarele<hi rend="color(#000000)">…</hi>
                     </p>
                     <p rend="justify">—  Tante Alice, uite romaniţe! recunoscu Monica florile călcate în picioare prin ograda şcolilor.</p>
                     <p rend="justify">Romaniţele râdeau în soare, şi ele în vacanţă.</p>
                     <p rend="justify">—  Acele ce-s, tante Alice?</p>
                     <p rend="justify">—  Sânziene!</p>
                     <p rend="justify">—  Şi acelea?</p>
                     <p rend="justify">—  Sângele-voinicului!</p>
                     <p rend="justify">—  Şi acelea?</p>
                     <p rend="justify">—  Condurul-doamnei!</p>
                     <p rend="justify">—  Sânziene, murmură Monica silabele tremurătoare de soare ca un vers uitat de albine pe buzele copiilor.</p>
                     <p rend="justify">Tăcură.</p>
                     <p rend="justify">Uguiau nevăzuţi în jurul trăsurii, dulci hulubi<hi rend="color(#000000)">…</hi>  Caii dădeau din cap blajin, urcând la pas suişul… Pâlpâiau fluturaşi albaştri… Rândunelele-şi lăsaseră în iarbă, la uscat, rochiţele umede de rouă<hi rend="color(#000000)">…</hi>  Drumul de foşnete şi de miresme ducea spre cerul apropiat – cu părul auriu, cu obrajii palizi, cu cozile pe spate, cu mânile împreunate – pe Moni c a.</p>
                     <p rend="justify">Putea să răsară, acolo unde drumul se împreună cu albastrul, în haină albă, ţinând într-o mână inelul cu cheile cele grele care deschid porţile cerului, sfântul Petre surâzând.</p>
                     <p rend="justify">—  Mi-i foame, protestă Olguţa.</p>
                     <p rend="justify">De când aştepta moş Gheorghe vorba asta!</p>
                     <p rend="justify">—  Şşş! şopti el la urechea Olguţei; are moşul ceva!</p>
                     <p rend="justify">—  Ia să văd! îl rugă Olguţa cu glas scăzut.</p>
                     <p rend="justify">Moş Gheorghe scoase din buzunar o punguliţă de hârtie.</p>
                     <p rend="justify">—  Ce are moşu?</p>
                     <p rend="justify">—  Roşcove! porunci Olguţa.</p>
                     <p rend="justify">—  Iaca, la asta nu m-am gândit, se întristă moşneagul.</p>
                     <p rend="justify">—  Ce ai acolo, moş Gheorghe? se frământă Olguţa.</p>
                     <p rend="justify">—  Ia nişte zahăr de gheaţă, oftă el melancolic.</p>
                     <p rend="justify">—  Monica! Avem zahăr de gheaţă! strigă Olguţa, tropăind pe capră<hi rend="color(#000000)">…</hi>
                     </p>
                     <p rend="justify">—  Ei, moş Gheorghe, îmi pare că vrei să-ţi dai leafa pe mâna dentiştilor! îl dojeni în şagă doamna Deleanu.</p>
                     <p rend="justify">—  Lasă, cuconiţă, să mănânce copiii zahăr<hi rend="color(#000000)">…</hi>  Parcă matale nu-ţi dădeam tot aşa când erai mică<hi rend="color(#000000)">…</hi>!</p>
                     <p rend="justify">Doamna Deleanu zâmbi. Aşa era. Şi ea<hi rend="color(#000000)">…</hi>  Era mult de-atunci.</p>
                     <p rend="justify">—  Dar acuma îmi mai dai, moş Gheorghe?</p>
                     <p rend="justify">—  Dă, cuconiţă! Cum o vrea duduiţa!</p>
                     <p rend="justify">Olguţa sfărâmă ceţoasele diamante înşirate pe sfoară<hi rend="color(#000000)">…</hi>  Începu praznicul: Olguţa, pe capră, sfărma, sugea şi înghiţea, şi iar începea; Monica, în trăsură, ronţăia încetişor, privind aiurea. Doamna Deleanu sugea neîndemânatec, înghimpându-se în colţurile sloiului vanilat, gândindu-se la vacanţele de odinioară<hi rend="color(#000000)">…</hi>  Moş Gheorghe îşi smulgea musteţile zâmbind. Olguţa nu-l uitase: cu de-a sila îi vârâse în gură o bucată de zahăr; moş Gheorghe o furişase în buzunar, cu mare băgare de samă, ca pe un dar de preţ.</p>
                     <p rend="justify">—  Moş Gheorghe, grozav mi-i de poftă de un castravete crud<hi rend="color(#000000)">…</hi>  ştii, cu sare şi chiper! ronţăi Olguţa.</p>
                     <p rend="justify">—  Lasă s-ajungem! Îţi pregăteşte moşu, cum ştie el.</p>
                     <p rend="justify">—  Moş Gheorghe, cumpărăm şi roşcove de la crâşmă… N-am mai mâncat de când! Ştii, la cofetărie n-au roşcove! Auzi, moş Gheorghe?</p>
                     <p rend="justify">—  Aud eu!</p>
                     <p rend="justify">—  Şi cumpărăm?</p>
                     <p rend="justify">—  Cumpărăm, cum nu!</p>
                     <p rend="justify">—  Şi mâncăm.</p>
                     <p rend="justify">—  Dacă mi-i da dinţii la loc oi mânca şi eu, şoricelul moşului!</p>
                     <p rend="justify">—  Vai, moş Gheorghe! N-ai să mănânci roşcove?<hi rend="color(#000000)">…</hi>  Hai să le facem compot.</p>
                     <p rend="justify">Un nechezat vesti din urmă apropierea bihuncei; caii de la trăsură nechezară războinic. Olguţa se răsuci, privi, se încruntă şi puse mâna pe bici.</p>
                     <p rend="justify">—  Moş Gheorghe! Nu mă lăsa! Ne-ajung!</p>
                     <p rend="justify">Mult iubea moş Gheorghe caii, şi pe cei de la trăsură, şi pe cei de la bihuncă. Totuşi, întrecerea începu vioaie, ca odinioară, când boierii erau năprasnici la mânie şi la veselie, şi când surugii învârteau harapnice intrând cu oiştea-naintaşilor la porţi, ca să zâmbească inima boierilor de ţipetele jupâniţelor. Moş Gheorghe îşi mai aducea aminte, ştia şi Olguţa de la el.</p>
                     <p rend="justify">—  Hii-hiii!<hi rend="color(#000000)">…</hi>  chiui Olguţa.</p>
                     <p rend="justify">Moş Gheorghe zâmbi numai; biciul şuieră o vorbă de şarpe; caii lungiră trapul, scuturând coamele grele, fluturând cozile lungi<hi rend="color(#000000)">…</hi>  Şi opt copite bătură toba luptelor.</p>
                     <p rend="justify">—  Uită-te-napoi, Monica! o îndemnă Olguţa, în gura mare, ca în plină vijelie.</p>
                     <p rend="justify">Monica îngenunchie pe perne, ridicând capul pe deasupra poclitului.</p>
                     <p rend="justify">—  S-apropie?</p>
                     <p rend="justify">—  Parcă<hi rend="color(#000000)">…</hi>  şovăi răspunsul.</p>
                     <p rend="justify">—  S-apropie?</p>
                     <p rend="justify">—  Parcă da, se temu Monica.</p>
                     <p rend="justify">—  S-apropie? tună Olguţa, luând biciul din mâna lui moş Gheorghe.</p>
                     <p rend="justify">—  Da-da! se-nspăimântă Monica.</p>
                     <p rend="justify">Cu trupul lung şi zvelt de libelulă, bihunca răsări în rând cu trăsura, gata s-o întreacă.</p>
                     <p rend="justify">—  Grăbiţi, copii! Grăbiţi: mi-i o foame grozavă! Şi-o sete! le vorbi din goană domnul Deleanu.</p>
                     <p rend="justify">Dănuţ, senin, se uita drept înainte, încordându-şi coada ochiului. Astfel arăta Olguţei dispreţul lui şi totodată putea să-i şi zărească înfrângerea prelungă.</p>
                     <p rend="justify">         „Ce bine-i să fii bărbat!” gândi Dănuţ respirând cu nesaţ aroma de tutun desprinsă din haina tatălui său, respirând cu convingere duhoarea de tutun mâinilor şi a suflării lui Ion de la spate.</p>
                     <p rend="justify">—  Moş Gheorghe, opreşte! hotărî în şoaptă Olguţa.</p>
                     <p rend="justify">—  Ho-ho, copii! Ho-ho, băieţi!</p>
                     <p rend="justify">Bihunca se ducea dusă ca o săniuţă cu roţi prin pulberi.</p>
                     <p rend="justify">—  Da, da! Fugiţi dumneavoastră cât vreţi! Noi nu omorâm caii, le aruncă Olguţa, ca o piatră ucigătoare din urmă, mărinimia milei.</p>
                     <p rend="justify">Caii opriţi gâfâiau din greu; suflările lor alergau încă, zbuciumându-i pe loc.</p>
                     <p rend="justify">Cei din trăsură se ridicaseră în picioare, urmărind fumul bihuncei pe şosea. Olguţa răsucea biciul, îngândurată… Ielele străvezii ale arşiţei umpleau zările de jocuri fără trupuri. Şi deodată, ca o melancolie de fân cosit în toamna soarelui de sus, de îngeri trişti şi blânzi, mireasma sulfinei îi învălui.</p>
                     <p rend="justify">—  Nu mai pot! Mor de sete! răsuflă Olguţa răsturnând în trăsură braţul de sulfină smulsă voiniceşte.</p>
                     <p rend="justify">—  Lasă că pornim îndată, o potoli doamna Deleanu, ştergându-i cu batista focul obrajilor năduşiţi.</p>
                     <p rend="justify">—  Uite, tante Alice! răsări şi Monica, aducând în braţe mănunchiul verde plin de galbene scântei, şi pe obraji culori de câmp, culese o dată cu sulfina şi cu albăstrelele din păr.</p>
                     <p rend="justify">Ocolind trăsura pe dindărăt, să se urce în stânga, Monica se opri deodată, ca întâmpinată de un gând rău<hi rend="color(#000000)">…</hi>  Hăinuţa neagră, trăsura oprită! În mintea ei de copil necăjit, toate trăsurile mergeau spre cimitir; toate trăsurile oprite aşteptau pornirea convoiului<hi rend="color(#000000)">…</hi>
                     </p>
                     <p rend="justify">—  Tante Alice! Trăsura n-are număr!</p>
                     <p rend="justify">—  Sigur că n-are! Trăsurile de casă n-au număr.</p>
                     <p rend="justify">—  N-ai număr! şopti Monica trăsurii şi-o bătu cu mânuţa, bucuroasă.</p>
                     <p rend="justify">Ajutorată de Monica, doamna Deleanu orândui în poclit mănunchiurile de sulfină, răsfirând şuviţele<hi rend="color(#000000)">…</hi>  Caii porniră<hi rend="color(#000000)">…</hi>  Multă vreme, albine credincioase urmăriră colibioara de sulfină<hi rend="color(#000000)">…</hi>  În soare, sclipeau steluţe aromate, fulguind uşor pe capetele din trăsură.</p>
                     <p rend="justify">—  Tante Alice!</p>
                     <p rend="justify">—  Ce-i, Monica?</p>
                     <p rend="justify">—  Mai e mult până acasă?</p>
                     <p rend="justify">—  Acuşi ajungem!</p>
                     <p rend="justify">—  Vai!</p>
                     <p rend="justify">—  Îţi pare rău, Monica?</p>
                     <p rend="justify">—  Nuuu, tante Alice!</p>
                     <p rend="justify">Sigur că-i părea bine! Şi totuşi<hi rend="color(#000000)">…</hi>  parcă ar fi vrut să nu se mai coboare niciodată din trăsura fără număr şi cu sulfină în poclit: trăsura vacanţei.</p>
                     <p rend="justify">—  Moş Gheorghe, ce s-aude? întrebă Olguţa, cercetând cerul cu mâna adusă deasupra ochilor.</p>
                     <p rend="justify">—  Bat cânii!</p>
                     <p rend="justify">—  Ei! Cânii! Sus, moş Gheorghe!</p>
                     <p rend="justify">—  Bată-l să-l bată! Zmăul lui conaşu Dănuţ.</p>
                     <p rend="justify">—  Aha! mormăi Olguţa.</p>
                     <p rend="justify">—  Lasă, că-ţi face moşu unu mai frumos!</p>
                     <p rend="justify">—  Nu-mi trebuie!</p>
                     <p rend="justify">Caii se opriră şi, smucind de hamuri, trecură pragul porţii la trap, pe subt vâjâitul zmeului străjuit de un stejar şi de un marinar mărunt. De-un marinar! De-un amiral având pe buze zâmbetul aceluia care primi spada înfrântului Napoleon.</p>
                     <p rend="justify">Risipa albă a caselor ogrăzii, cu cea din mijloc largă şi adâncă şi stăpână peste toate, răsări ca o luminoasă mănăstire fără turle şi călugări în ochii Monicăi.</p>
                     <p rend="justify">Sforăind, caii se opriră la scară<hi rend="color(#000000)">…</hi>  În freamătul de viţă verde al pridvorului, zorelele multicolore căscau fraged.</p>
                     <p rend="justify">—  Mi-i foame! ţipă Olguţa cu mânie. Unde eşti, babo?</p>
                     <p rend="justify">La glasul ei, cu chip şi trup enorm de eunuc – broboadă albă şi pestelcă albă, râzând în hopurile pântecului şi-n căscatul ştirb al gurii, cu braţele deschise cuprinzând ograda toată – coborî pe scări bucătăreasa.</p>
                     <p rend="justify">—  Aici-i baba! Da bine c-aţi venit odată, că-mi ard puii pe frigare, bătu-i-ar norocii să-i bată!</p>
                     <p rend="justify">Un cerşaf ud prins cu ţinte de colţurile ferestrei deschise se bomba lin şi iar venea la loc, pre-făcând căldura care moleşea caisele livezii în răcorită boare.</p>
                     <p rend="justify">În odăiţa fetiţelor nu era nimeni<hi rend="color(#000000)">…</hi>  Intrase Anica în goană desculţă, lăsând pe scaun geamandanul uşurel al Monicăi şi ieşise trântind uşa, după ce-şi sclipise în oglinda ovală a şifonierei de mahon, surâsul de ţigancă tânără.</p>
                     <p rend="justify">Acum geamandanul cu iniţialele bunicei era singur. În el aşteptau portretul bunicei şi o păpuşă îmbrăcată în negru, să vadă noua locuinţă a Monicăi.</p>
                     <p rend="justify">Monica, aşezată în sofragerie la masă, pe un scaun cu două perne dedesubt, mânca frumos cum o învăţase bunica: cu şerveţelul agăţat de pieptarul rochiţei, fără să-şi întindă coatele pe masă, cu gura închisă, ţinându-se dreaptă<hi rend="color(#000000)">…</hi>
                     </p>
                     <p rend="justify">Dacă ar fi intrat bunica în odaia fetiţelor şi-ar fi pus ochelarii şi, fără să atingă cu degetul nici şifoniera, nici cele două dulăpioare de lângă paturile de nuc, ar fi văzut că pic de colb nu-i nicăieri, nici muşte, şi-ar fi oftat cu uşurare; ar fi simţit mirosul de podele ceruite îmbinându-se cu aroma de răcoare păstrată doar în tihna caselor bătrâne unde iernează mere şi gutăi şi ar fi clătinat din cap cu bunătate şi cu duioşie; şi s-ar fi aplecat cu multă trudă asupra paturilor neted învelite, şi dezvelind un colţ ar fi văzut că aşternutu-i de olandă şi că spălătoreasa-i vrednică, şi că-n dulapul rufelor mai e sulfină şi lavandă – şi-ar fi acoperit ea cu evlavie colţul descoperit; şi dacă ar mai fi deschis şi şifoniera şi-ar fi văzut păpuşile care aşteptau emoţia fetiţelor premiate la examenul de clasa treia primară şi-ar fi luat bunica ochelarii de pe nas, ştergându-şi-i, ar fi făcut o cruce la icoana Preacuratei din părete, o alta deasupra încăperii – şi-ncetişor, încetişor, ar fi ieşit, şi s-ar fi dus<hi rend="color(#000000)">…</hi>  fiindcă Monica putea să intre, în odaia fetiţelor nu mai era nimeni.</p>
                     <p rend="justify">—  Copii, daţi-mi voie să-mi scot haina; nu mai pot.</p>
                     <p rend="justify">Scoţându-şi surtucul de soie-ecrue, domnul Deleanu rămase în cămaşă de soie-ecrue, cu guler jos şi moale. Ridicându-şi braţele în sus, le scutură; mânicile alunecară în jos. Păstrase mişcarea aceasta de mult, de pe atunci când avocaţii pledau îmbrăcaţi în robă. Păstrase şi roba cu gândul că Dănuţ va îmbrăca-o într-o zi ca să pledeze<hi rend="color(#000000)">…</hi>  Poate că până atunci vor pricepe „cretinii” – cretinii erau toţi aceia care contraziceau părerile profesionale ale domnului Deleanu – că roba dă aripi cuvântului, şi vor reintroduce-o. De nu, să-i amintească măcar din dulap, lui Dănuţ, de vremurile vechi.</p>
                     <p rend="justify">Domnul Deleanu îşi iubea profesia „ca pe-o amantă” – aşa spusese într-o pledoarie la Casaţie, rostind cuvântul ilegal cu pasiune şi aroganţă, ca să deştepte pe un consilier adormit – şi dorea ca şi Dănuţ să gândească şi să poată spune la fel<hi rend="color(#000000)">…</hi>  Dacă Olguţa ar fi fost băiat<hi rend="color(#000000)">…</hi>!</p>
                     <p rend="justify">—  Ei, Dănuţ, acuma eşti licean! Eşti băiat mare! Poţi judeca. Te faci avocat ca şi tata?</p>
                     <p rend="justify">Doamna Deleanu ridică din umeri.</p>
                     <p rend="justify">—  Lasă-l te rog să mănânce mai întâi!<hi rend="color(#000000)">…</hi>  Dănuţ! Iar ţii coatele pe masă!<hi rend="color(#000000)">…</hi>  Uite-te la Monica ce frumos mănâncă. Şi-i mai mică decât tine!</p>
                     <p rend="justify">Olguţa îşi retrase coatele zâmbind. Dănuţ se înroşi. Scăpărând o privire cruntă înspre Monica şi Olguţa<hi rend="color(#000000)">…</hi>  Teroarea comparaţiilor cu Monica dăinuia de un an: de când Monica şi Olguţa preparau împreună, cu aceeaşi profesoară, clasele primare<hi rend="color(#000000)">…</hi>  Cine-o mai descoperise şi pe Monica! Olguţa! Fireşte! Ea aducea şi puii de mâţă părăsiţi pe subt garduri, spre deznădejdea bucătăresei. Asta mai mergea! Dar pe Monica n-o putea mistui. Uzurpatoarea! Aliata Olguţei! Blonda!<hi rend="color(#000000)">…</hi>  Dănuţ demult aştepta prilejul s-o tragă de cozi cum trebuie!</p>
                     <p rend="justify">         „Lasă!” înghiţi el în gând. Şi din nou se dezrobi, afară, cu zmeul.</p>
                     <p rend="justify">Ochii Olguţei îl iscodeau pe subt gene. De la o vreme băgă de samă. Clipi, se suci. Olguţa nu-l slăbea din ochi. O ţinti şi el drept în ochi.</p>
                     <p rend="justify">—  De ce te uiţi la mine?</p>
                     <p rend="justify">—  Eu? se miră candid Olguţa.</p>
                     <p rend="justify">—  Da, tu! replică el, hotărât să facă scandal.</p>
                     <p rend="justify">—  Eu nu mă uit la tine! Eu mă uit la Monica! argumentă Olguţa, uitându-se la Monica. Spune şi mata, mamă?</p>
                     <p rend="justify">—  Ba te-ai uitat! îşi ieşi din fire Dănuţ, schimbând timpul şi împungând cu degetul, violent.</p>
                     <p rend="justify">—  Ei, şi?! N-am voie să mă uit?</p>
                     <p rend="justify">—  Bine! Vom vedea!</p>
                     <p rend="justify">—  Ba ia te rog să te astâmperi! îl urechi din ochi doamna Deleanu.</p>
                     <p rend="justify">—  Pfuu! se bucură Olguţa cu şervetul la gură.</p>
                     <p rend="justify">—  Şi tu să te linişteşti!</p>
                     <p rend="justify">—  Eu nu fac nimic!<hi rend="color(#000000)">…</hi>  Eram să mă-nec! răsuflă Olguţa.</p>
                     <p rend="justify">—  Ia, mă rog!</p>
                     <p rend="justify">Domnul Deleanu îşi trecu zadarnic şervetul peste faţă; toţi îi zăriră râsul. Dând din umeri se resemnă şi doamna Deleanu să râdă. Râsul se răspândi ca o horă batjocoritoare în jurul posomorălii lui Dănuţ. Se ridică de la masă, zvârlind şervetul, şi porni spre uşă.</p>
                     <p rend="justify">—  Dănuţ, unde te duci? Ce, ai isprăvit? Ne-am ridicat de la masă?<hi rend="color(#000000)">…</hi>  Ia poftim înapoi!</p>
                     <p rend="justify">—  Nu vreau! îngână Dănuţ cu jumătate glas.</p>
                     <p rend="justify">—  Nu vrei la masă<hi rend="color(#000000)">…</hi>?! Bine! Foarte bine!<hi rend="color(#000000)">…</hi>  Atunci poftim la colţ<hi rend="color(#000000)">…</hi>  Auzi, Dănuţ? încheie, scurt şi energic, doamna Deleanu.</p>
                     <p rend="justify">Dănuţ se duse, gârbov… În sofragerie se făcuse o tăcere solemnă<hi rend="color(#000000)">…</hi>  Doamna Deleanu zâmbi cu bunătate întâlnind ochii speriaţi şi umezi ai Monicăi aţintiţi asupra ei.</p>
                     <p rend="justify">—  Vrei să-l iert, Monica?</p>
                     <p rend="justify">Monica dădu din cap cu putere.</p>
                     <p rend="justify">—  Poftim la masă<hi rend="color(#000000)">…</hi>  Şi mulţumeşte Monicăi! Da, da!</p>
                     <p rend="justify">—  Merci! tremurară sarcastic buzele lui Dănuţ, lăsând o mână moartă în mânile Monicăi.</p>
                     <p rend="justify">—  Acum mănâncă-ţi caisele.</p>
                     <p rend="justify">Dănuţ despică în dinţi o jumătate de caisă şi aşteptă, şi aşteptă să-i treacă nodul din gât, ca să o poată înghiţi<hi rend="color(#000000)">…</hi>  Cu sâmburele în ea şi cu o viespe proaspăt aterizată, cealaltă jumătate rămase în farfuria cu caise graţiate de la moarte.</p>
                     <p rend="justify">—  Să vă fie de bine<hi rend="color(#000000)">…</hi>  Eu mă duc să mă culc!</p>
                     <p rend="justify">—  Dănuţ, du-te şi tu la culcare.</p>
                     <p rend="justify">—  De ce, mamă?</p>
                     <p rend="justify">—  Fiindcă aşa trebuie!</p>
                     <p rend="justify">—  Hai cu tata şi te culcă, măi băiete! îl consolă domnul Deleanu, căscând cu poftă.</p>
                     <p rend="justify">—  Şi zmeul de afară? scânci Dănuţ.</p>
                     <p rend="justify">—  Te-aşteaptă.</p>
                     <p rend="justify">Bucuria jocului cu zmeul în plin soare se umplu de amărăciunea somnului silit.</p>
                     <p rend="justify">         „Lua-l-ar dracu de somn!” blestemă Dănuţ în gând pe Molohul după-amiezelor copilăreşti.</p>
                     <p rend="justify">—  Ai isprăvit, Monica?</p>
                     <p rend="justify">—  Da, tante Alice; mulţumesc! răspunse Monica, păturindu-şi şervetul şi scuturându-şi fărâmăturile de pe rochiţă.</p>
                     <p rend="justify">—  Haidem să-ţi arăt odaia voastră<hi rend="color(#000000)">…</hi>
                     </p>
                     <p rend="justify">Olguţa, cu capul plecat în farfurie, trudea mâncând caise, absorbită şi atentă ca şi cum ar fi învăţat o poezie pe de rost.</p>
                     <p rend="justify">—  Şi tu, Olguţa, hai-hai, isprăveşte.</p>
                     <p rend="justify">—  Vin îndată; uite, numai patru caise mai am, se rugă ea.</p>
                     <p rend="justify">—  Să ştii că te-aştept în odaie, Olguţa! Să nu cumva să te prind pe-afară!</p>
                     <p rend="justify">—  Dacă spun că vin!</p>
                     <p rend="justify">—  Bine-bine!</p>
                     <p rend="justify">Rămânând singură, Olguţa trase cu urechea… Încredinţându-se că nu se-ntorcea nimeni în sofragerie, se uită lung la Profira. Profira îşi întoarse faţa turtită de pansea albă spre Olguţa. Aşteptă… scuturând un şervet.</p>
                     <p rend="justify">—  Profira<hi rend="color(#000000)">…</hi>  Ascultă bine<hi rend="color(#000000)">…</hi>  Adă-mi chiar acuma un foarfece, un creion şi o bucăţică de hârtie! gesticulă Olguţa cu degetul arătător, întovărăşind substantivele cu câte o ciocăneală în masă.</p>
                     <p rend="justify">—  La ce, duduie? căută să se dumirească femeia.</p>
                     <p rend="justify">—  Nu te priveşte! Aşa vreau eu!</p>
                     <p rend="justify">În aşteptarea Profirei, Olguţa îşi sprijini bărbia de marginea mesei, îşi lăţi coatele, strângându-şi obrajii cu pumnii, şi medită preocupat.</p>
                     <p rend="justify">—  Ai adus?</p>
                     <p rend="justify">—  Am adus.</p>
                     <p rend="justify">—  Nu cumva i-ai cerut mamei ce ţi-am spus? se alarmă deodată Olguţa.</p>
                     <p rend="justify">—  Ba chiar aşa!</p>
                     <p rend="justify">—  Vai, Profira! Şi vrei să am încredere în tine</p>
                     <p rend="justify">—  De ce, duduie? Iaca am adus.</p>
                     <p rend="justify">—  Şi ce-a spus mama?</p>
                     <p rend="justify">—  A spus să caut la dumneaei în odaie, şi eu am căutat şi am adus.</p>
                     <p rend="justify">—  Aşaa! Bun!<hi rend="color(#000000)">…</hi>  Îţi mulţumesc.</p>
                     <p rend="justify">Olguţa zâmbi. Aplecându-se asupra mesei, începu să scrie pe hârtia elegantă, luată de Profira din cutia de scrisori – mare, lătăreţ, apăsat – scoţând limba la fiecare cotitură de literă.</p>
                     <p rend="justify">—  Bun!</p>
                     <p rend="justify">Ieşi hotărâtă, cu ochii înneguraţi de Salomee, cu foarfece de parcă despicat în mână.</p>
                     <p rend="justify">— Amarnic diavol! exclamă admirativ Profira, muşcând dintr-o caisă.</p>
                     <p rend="justify">Odaia lui Dănuţ se învecina primejdios cu odaia fetiţelor. Punctul de fruntarie era uşa închisă, cu cheia în broasca din partea cealaltă.</p>
                     <p rend="justify">Faţa dinspre odaia fetiţelor purta un cuier, în care atârnau pălării de pai, funde de mătasă, un cerc tricolor, o reţea cu mingi multicolore şi două paltonaşe pepita.</p>
                     <p rend="justify">Faţa dinspre odaia lui Dănuţ era împodobită în partea de sus cu o panoplie de postav de biliard, alcătuită astfel: o puşcă Eureka – culcată pe ţinta ei de carton alb cu cercuri roşii în jurul centrului albastru – în tovărăşia beţişoarelor isprăvite cu un tampon de gumă lipicioasă; două săbii de tinichea cu tecile pistruite de rugină şi scofâlcite de duelurile cu Olguţa, încrucişate în X şi o şuierătoare prinsă cu un şnur roşu, cu şuier bâlbâit şi gust acrişor.</p>
                     <p rend="justify">Mai jos de panoplie, despărţite de o sabie atârnată vertical ca o coloană vertebrală a războiului, erau răstignite două uniforme: una de amiral japonez, cu şapcă şi fără pantaloni, poreclită Kami-Mura; alta de amiral rus, botezată Potemkin.</p>
                     <p rend="justify">Pe atunci era la modă războiul ruso-japonez<note xml:id="ftn0" place="foot" n="1">Războiul ruso-japonez a avut loc în anii 1904-1905 şi s-a sfârşit cu victoria japonezilor.</note>.</p>
                     <p rend="justify">Olguţa proteguia pe ruşi, Dănuţ pe japonezi. De aceea, decoraţia – o fundă de la o jartieră de-a doamnei Deleanu – cusută nemuritor de Profira pe pieptul amiralului japonez, fusese smulsă cu stofă cu tot şi era păstrată prudent în buzunarul amiralului rămas decorat cu „steaua căptuşelii”. În schimb, chipiul amiralului rus subt pumnul lui Dănuţ se destupase. Olguţa lipise la loc arhipelagul de carton, cu gumă arabică şi cususe trainic fundul cu sfoară, împodobind totodată chipiul cu ciudate ţesături de aur. Olguţa îşi avansase chipiul la gradul de peste-amiral şi inaugurase evenimentul destupând la rândul ei – ceva mai calm şi mai metodic decât Dănuţ – chipiul amiralului japonez. Doamna Deleanu reconstruise chipiul, iar Dănuţ îl avansase generos la gradul de peste-peste-amiral: „ceea ce, spunea Olguţa, e imposibil”.</p>
                     <p rend="justify">Iată şi epilogul războiului ruso-japonez în casa Deleanu:</p>
                     <p rend="justify">— Acuma ce mai spui? Ai mâncat bătaie! o anunţase Dănuţ pe Olguţa, îmbrăcat în uniformă de amiral japonez.</p>
                     <p rend="justify">— Nu-i adevărat!</p>
                     <p rend="justify">— Să spuie papa.</p>
                     <p rend="justify">— Dă, Olguţa! Ce să-ţi fac! Ruşii au mâncat bătaie; iacătă jurnalele.</p>
                     <p rend="justify">— Ruşii, nu eu.</p>
                     <p rend="justify">— Da tu nu eşti Potemkin? o sfidase Dănuţ.</p>
                     <p rend="justify">— Eu? Nici n-am fost, nici nu puteam să fiu.</p>
                     <p rend="justify">— Cum?</p>
                     <p rend="justify">— Fetele nu fac armată. Eu îs fată… să spuie papa… Şi-n afară de asta, japonezii tăi au avut noroc, da-s nişte fricoşi.</p>
                     <p rend="justify">— Minţi!</p>
                     <p rend="justify">—  Mint? Atunci de ce-s galbeni?</p>
                     <p rend="justify">— Cum de ce? Fiindcă-s galbeni; aşa-s japonezii.</p>
                     <p rend="justify">— Să-ţi spun eu: îs galbeni de frică. Toţi au gălbenare! ţipase Olguţa pentru urechile întregii Japonii… Şi dacă vrei să te baţi, să te baţi cu mine, nu cu ruşii, încheiase Olguţa cu fruntea sus.</p>
                     <p rend="justify">La masa dată în cinstea ambilor amirali, domnul Deleanu citise următorul comunicat:</p>
                     <lg>
                        <l>Potemkin şi Kami-Mura </l>
                        <l>Au pornit dârji la răzbel </l>
                        <l>Foc şi pară şi oţel.</l>
                        <l>Ura! Ura!</l>
                     </lg>
                     <lg>
                        <l>S-au luptat cât s-au luptat</l>
                        <l>— Umplând casa de clemstre —</l>
                        <l>Prin salon, sufragerie </l>
                        <l>Şi prin locuri mai sihastre.</l>
                     </lg>
                     <lg>
                        <l>Au mai stat ei şi la colţ</l>
                        <l>— Aveau şi părinţi duşmanii!</l>
                        <l>Ripostând: colţ pentru colţ, </l>
                        <l>Cu toată cenzura mamii.</l>
                     </lg>
                     <lg>
                        <l>În ce hal fără de hal </l>
                        <l>Ţi-e chipiul, Potemkin!</l>
                        <l>Dar e peste-amiral </l>
                        <l>Kami-Mura-i mai puţin!</l>
                     </lg>
                     <lg>
                        <l>Peste-peste-amiral </l>
                        <l>Kami-Mura-i avansat.</l>
                        <l>Dar chipiul e-ntr-un hal </l>
                        <l>Supra-supranatural.</l>
                     </lg>
                     <lg>
                        <l>Kami-Mura a învins, </l>
                        <l>Şi Dănuţ a câştigat;</l>
                        <l>Dar Olguţa a pretins </l>
                        <l>Că e fată, nu băiat.</l>
                     </lg>
                     <lg>
                        <l>Şi că deci nu poate fi </l>
                        <l>Biruită, nici vasal, </l>
                        <l>Fiindcă n-a fost niciodată </l>
                        <l>Autentic amiral.</l>
                     </lg>
                     <lg>
                        <l>Envoi (1)I Kami-Mura legendar, </l>
                        <l>Vezi proverbul cu căruţa!</l>
                        <l>Buturuga nu-i la ruşi, </l>
                        <l>Ocoleşte-o pe Olguţa.</l>
                     </lg>
                     <lg>
                        <l>Envoi II Japonezi stăpânitori </l>
                        <l>Pe îndepărtata mare, </l>
                        <l>La ce bun? Toţi veţi pieri </l>
                        <l>În curând de gălbenare.</l>
                     </lg>
                     <p rend="justify">Odăiţa lui Dănuţ avea şi flota! Flota de lighean lucrată de moş Gheorghe din coji mari de nucă: chibrituri drept catarg, foiţe de hârtie ceruită drept vântrele, buzele lui Dănuţ drept vânt şi ale Olguţei drept ciclon.</p>
                     <p rend="justify">Flota de băltoace: corăbioare debile încărcate ca arca lui Noe, cu vietăţi de celuloid găunos.</p>
                     <p rend="justify">1  Dedicaţie (fr.).</p>
                     <p rend="justify">Şi flota de iaz, cumpărată de la „Magasin univeisei” din Bucureşti de moşu Puiu: un singur vas, lung şi gros cât o franzelă, cu elice, steag, tunuri, coşuri şi marinari de tinichea, paralizaţi pe punte.</p>
                     <p rend="justify">Dănuţ trânti uşa cu atâta putere, încât molozul se prăbuşi pe umeri. Se scutură, clătinându-şi buclele castanii, cu mişcarea biblică a lui Samson.</p>
                     <p rend="justify">—  Lasă-lasă! dădu el din cap.</p>
                     <p rend="justify">Dând cu ochii de ultima cunună de premiant întâi, atârnată deasupra patului, o smulse din cui şi o trânti pe jos, îmbrâncind-o cu piciorul.</p>
                     <p rend="justify">—  De asta învăţ eu, ca să mă persecute! Lasă<hi rend="color(#000000)">…</hi>  v-oi arăta eu vouă! clătină el pumnii spre uşa fetiţelor.</p>
                     <p rend="justify">Desprinzând puşca de pe ţintă, o înarmă cu săgeata gumată şi trase<hi rend="color(#000000)">…</hi>  Chipiul peste-amiralului rus tresări rămânând cu o gropiţă întunecată în fund.</p>
                     <p rend="justify">Pac! pocni săgeata, rămânând lipită de uşă, ca o fişă de telefon<hi rend="color(#000000)">…</hi>  Dănuţ o desprinse<hi rend="color(#000000)">…</hi>  Pe uşă rămase un monoclu aburit. Pac!<hi rend="color(#000000)">…</hi>  pac!<hi rend="color(#000000)">…</hi>  pac<hi rend="color(#000000)">…</hi>!</p>
                     <p rend="justify">—  Ei, da ce-i scandalul acesta? Ce faci acolo Dănuţ? Nu dormi? îl întâmpină, de dincolo de uşă, glasul doamnei Deleanu.</p>
                     <p rend="justify">Dănuţ amuţi. În vârful picioarelor îşi atârnă puşca la loc<hi rend="color(#000000)">…</hi>  Culese cununa, măturând foile desprinse subt dulap, şi atârnă restul gloriei în cuierul ei.</p>
                     <p rend="justify">—  Ai adormit?</p>
                     <p rend="justify">Dănuţ izbi cu pumnul în pernă şi se întinse pe rug.</p>
                     <p rend="justify">—  Uite, Monica<hi rend="color(#000000)">…</hi>  Asta e odaia voastră<hi rend="color(#000000)">…</hi>  Îţi place?</p>
                     <p rend="justify">Mâna Monicăi îi strânse mâna mai tare.</p>
                     <p rend="justify">—  Ce bine miroase, tanle Alice!</p>
                     <p rend="justify">Cuprinzând-o în braţe, doamna Deleanu o ridică sus, sus<hi rend="color(#000000)">…</hi>
                     </p>
                     <p rend="justify">—  Vezi tu ceva acolo?</p>
                     <p rend="justify">—  Da<hi rend="color(#000000)">…</hi>  Eii!<hi rend="color(#000000)">…</hi>  Merci, tante Alice!</p>
                     <p rend="justify">Zărise deasupra şifonierei o tablă de-argint acoperită cu sulfină.</p>
                     <p rend="justify">—  Acum să-mi spui, în care pat vrei să dormi?</p>
                     <p rend="justify">—  Olguţa pe care şi l-a ales, tante Alice?</p>
                     <p rend="justify">—  Las-o pe Olguţa, o dezmierdă doamna Deleanu; alege-ţi-l tu pe care-l vrei<hi rend="color(#000000)">…</hi>  Pe cel dinspre fereastră, sau pe cel dinspre uşă?</p>
                     <p rend="justify">—  Mi-i totuna, tante Alice<hi rend="color(#000000)">…</hi>
                     </p>
                     <p rend="justify">—  Bine, atunci ţi-l aleg eu pe cel dinspre fereastră<hi rend="color(#000000)">…</hi>  Aşa o am pe Olguţa mai aproape de urechea mea! zâmbi doamna Deleanu.</p>
                     <p rend="justify">Uşa ietacului ei şi uşa odăii fetiţelor, aşezate faţă-n faţă, erau despărţite de tăcerea unui vast antret.</p>
                     <p rend="justify">—  Ş-acuma, hai să desfacem bagajul<hi rend="color(#000000)">…</hi>  Unde-i cheia?</p>
                     <p rend="justify">—  Poftim, tante Alice! îi oferi Monica, cu capul ridicat, capătul lănţucului de argint din jurul gâtului, scos de pe piept, de subt pieptarul rochiţei.</p>
                     <p rend="justify">—  Da asta ce-i, Monica?<hi rend="color(#000000)">…</hi>  Ce cruciuliţă frumoasă! Alături de cheiţa nichelată atârna o cruce de aramă pe care ardea relieful unei chinuite răstigniri.</p>
                     <p rend="justify">—  Îţi place, tante Alice?</p>
                     <p rend="justify">—  Foarte mult<hi rend="color(#000000)">…</hi>  O ai de la mama?</p>
                     <p rend="justify">—  Nu ştiu<hi rend="color(#000000)">…</hi>  mi-a dat-o bunica<hi rend="color(#000000)">…</hi>  Tante Alice<hi rend="color(#000000)">…</hi>
                     </p>
                     <p rend="justify">—  Ce-i, Monica?</p>
                     <p rend="justify">—  Te rog, ia-o! o rugă fetiţa, cu obrajii încinşi, scoţându-şi lănţucul<hi rend="color(#000000)">…</hi>  Vreau eu să ţi-o dau, tante Alice! stărui ea, cu sprâncenele ridicate, în preajma energiei lacrimilor.</p>
                     <p rend="justify">Şi cu de-a sila strecură lănţucul în mâna doamnei Deleanu.</p>
                     <p rend="justify">—  Îţi mulţumesc, Monica, o împăcă ea dezmierdându-i părul<hi rend="color(#000000)">…</hi>  Da astfel de lucruri nu se dau, puişor! E o amintire de la părinţii tăi<hi rend="color(#000000)">…</hi>  Eu ţi-o păstrez numai.</p>
                     <p rend="justify">—  Ţie pot să ţi-o dau, îi răspunse cu linişte şi gravitate Monica, privind în pământ.</p>
                     <p rend="justify">—  O iubeşti aşa de mult pe tante Alice?</p>
                     <p rend="justify">—  Da.</p>
                     <p rend="justify">—  Şi tante Alice te iubeşte pe tine mult de tot<hi rend="color(#000000)">…</hi>  ca pe Olguţa şi Dănuţ.</p>
                     <p rend="justify">—  Ştiu! şopti Monica.</p>
                     <p rend="justify">—  Oare Olguţa de ce nu mai vine? Ia du-te şi vezi tu.</p>
                     <p rend="justify">Doamna Deleanu clipi<hi rend="color(#000000)">…</hi>  şi până să deschidă geamandanul dibui mult în jurul broaştei, cu cheiţa nichelată.</p>
                     <p rend="justify">—  N-o găsesc, tante Alice! intră alarmată Monica.</p>
                     <p rend="justify">—  Lasă, că vine ea singură<hi rend="color(#000000)">…</hi>  Trebuie să fie la moş Gheorghe! Uite, Monica! Ţi-am pus pe măsuţa de noapte portretul bunicei<hi rend="color(#000000)">…</hi>  Dacă vrei să-l atârni în părete, îţi dau eu o altă ramă.</p>
                     <p rend="justify">—  Nu-nu, e bine aşa, tante Alice.</p>
                     <p rend="justify">—  Lucrurile ţi le-am aşezat în şifonieră<hi rend="color(#000000)">…</hi>  Uite: rafturile de sus sunt ale tale<hi rend="color(#000000)">…</hi>
                     </p>
                     <p rend="justify">—  Tante Alice, se cutremură Monica, n-ai găsit o păpuşă în geamandan?</p>
                     <p rend="justify">—  Ba da! zâmbi doamna Deleanu. Am culcat-o, uite<hi rend="color(#000000)">…</hi>
                     </p>
                     <p rend="justify">Şi din penumbra raftului, luă în braţe un pătuţ în care dormeau două păpuşi cu pălăriile în cap.</p>
                     <p rend="justify">—  Mie, tante Alice? nu-şi crezu ochilor Monica.</p>
                     <p rend="justify">—  Sigur, Monica!<hi rend="color(#000000)">…</hi>  Uite şi o şifonieră cu rochii pentru păpuşile tale.</p>
                     <p rend="justify">—  Da` Olguţa? se opri fetiţa cu braţele întinse.</p>
                     <p rend="justify">—  Şi ea are la fel!</p>
                     <p rend="justify">Clanţa descărcă un foc de puşcă, uşa pocni şi bufni la loc, repezită îndărăt, cu mâna stângă, de Olguţa<hi rend="color(#000000)">…</hi>
                     </p>
                     <p rend="justify">—  Ce-i? Ce-i?</p>
                     <p rend="justify">Olguţa se aruncase de sus, în pat, legănându-se molatec în tresăltările arcurilor scârţâitoare, care dormeau de un an.</p>
                     <p rend="justify">—  Bine, Olguţa, aşa se intră într-o casă de oameni?<hi rend="color(#000000)">…</hi>  Şi cu botinele murdare în pat! Vai! Vai! Vai!</p>
                     <p rend="justify">—  Nu mai pot!</p>
                     <p rend="justify">—  Unde-ai fost?</p>
                     <p rend="justify">—  La moş Gheorghe.</p>
                     <p rend="justify">—  Şi ce-ai mai făcut, Olguţa? o întrebă doamna Deleanu, privindu-i deodată ochii cu luare-aminte.</p>
                     <p rend="justify">—  Nu spun?! Am fost la moş Gheorghe!</p>
                     <p rend="justify">—  Olguţa, iar ai făcut o poznă!</p>
                     <p rend="justify">—  Spune drept, Olguţa!</p>
                     <p rend="justify">—  Am făcut ce trebuia să fac! vorbi Olguţa sacadat, sfidând.</p>
                     <p rend="justify">—  Olguţa, nu umbla cu fleacuri! Aşa se răspunde?</p>
                     <p rend="justify">—  Foarfecele l-am pus la loc, încheie Olguţa, prin vorbe, mărturisirea începută în gând.</p>
                     <p rend="justify">—  Foarfecele!<hi rend="color(#000000)">…</hi>  Cine ţi l-a dat?</p>
                     <p rend="justify">—  Chiar mata!<hi rend="color(#000000)">…</hi>  Sigur! mata mi l-ai dat! se ilumină Olguţa, simţind fericirea vinovaţilor care-şi găsesc din senin un complice la răspundere, după ce-au săvârşit singuri fapta.</p>
                     <p rend="justify">—  Eu! Olguţa, vină-ţi în fire!<hi rend="color(#000000)">…</hi>  Ia hai şi te dezbracă mai bine<hi rend="color(#000000)">…</hi>  Răpegior, răpegior.</p>
                     <p rend="justify">—  Mamă, mi s-a rupt ciorapul! se bucură Olguţa, cu o gheată în mână, cambrându-şi degetul cel mare de la picior, prin spărtura mereu lărgită de înflorirea lui roză şi ghiduşă.</p>
                     <p rend="justify">—  Văd şi mă bucur<hi rend="color(#000000)">…</hi>  Lasă ciorapul în pace, Olguţa! Hai scoate-l!</p>
                     <p rend="justify">—  Să-ţi ajut, Monica?</p>
                     <p rend="justify">—  Nu merci, tante Alice! Pot singură.</p>
                     <p rend="justify">Cu braţele aduse la spate pe deasupra grumazilor, Monica îşi deschise nasturii rochiţei<hi rend="color(#000000)">…</hi>  Ciorapii Olguţei zburară violent… Alunecând, rochiţa Monicăi descoperi un trup de băieţel mlădiu, cu piept naiv<hi rend="color(#000000)">…</hi>  Simţind privirea doamnei Deleanu, se acoperi din nou, plecând bărbia.</p>
                     <p rend="justify">—  Eu mă duc<hi rend="color(#000000)">…</hi>  Dezbracă-te, Monica.</p>
                     <p rend="justify">—  Mamă, ce bine-i în pantaloni! se făli Olguţa, sărind de pe pat jos.</p>
                     <p rend="justify">Începu să-şi contemple poziţia de scrimă în oglindă.</p>
                     <p rend="justify">—  Drac împeliţat, culcă-te odată!<hi rend="color(#000000)">…</hi>  La revedere, Monica.</p>
                     <p rend="justify">Închizând ochii, Dănuţ deschise turbinca lui Ivan<hi rend="color(#000000)">…</hi>
                     </p>
                     <p rend="justify">Dănuţ e paşă sau sultan: n-are a face! Capul e înfăşurat într-un turban de subt care răsar două musteţi ca două iatagane şi o păreche de ochi fioroşi<hi rend="color(#000000)">…</hi>  Doi colţi lungi ies prin gură rânjind. Colţii sunt împrumutaţi de la un strigoi<hi rend="color(#000000)">…</hi>!</p>
                     <p rend="justify">Sultanul Dănuţ era aşa de înspăimântător, încât Dănuţ deschise ochii şi se răsuci pe-o coastă<hi rend="color(#000000)">…</hi>  Din odaia fetiţelor s-auzea glasul Olguţei. Dănuţ închise ochii cu mânie!</p>
                     <p rend="justify">Sultanul stă pe un tron de aur. De-a dreapta şi de-a stânga, două arăpoaice cu dinţii ca frişca pe crema de cafea, flutură mari evantalii colorate. La picioarele tronului se-nşiră mii de turbane aplecate până la pământ. Toţi se închină sultanului. Numai doi harapi goi, negri şi buzaţi, cu părul des şi creţ ca icrele negre, stau drepţi ş-aşteaptă cu mâna pe securi. Nimeni nu vorbeşte. Sultanul ridică un deget<hi rend="color(#000000)">…</hi>  Răsare un armăsar care tresaltă şi rânjeşte… Sultanul face un semn<hi rend="color(#000000)">…</hi>  Harapii înnoadă cozile Monicăi de coada armăsarului<hi rend="color(#000000)">…</hi>  Monica muşcă dintr-o caisă. Nu-i pasă! Lasă că-i arată el sultanul!<hi rend="color(#000000)">…</hi>  O sută de mii de harapnice s-abat asupra calului<hi rend="color(#000000)">…</hi>
                     </p>
                     <p rend="justify">Harapii o înşfacă pe Olguţa. Olguţa dă din picioare şi se strâmbă la sultan. Aşa! Bine!<hi rend="color(#000000)">…</hi>  Harapul ridica securea<hi rend="color(#000000)">…</hi>  Olguţa e spoliată<hi rend="color(#000000)">…</hi>  N-are pe nimeni s-o apere decât pe fratele ei Dănuţ<hi rend="color(#000000)">…</hi>  Şi-ntr-adevăr, în fruntea unei oşti, ca Mihai Viteazul, vine Dănuţ, ucide pe sultan şi pe harapi – turbanele fug – şi scapă de la moarte pe Olguţa şi pe Monica. Olguţa şi Monica îngenunchează şi-i sărută mânile. El le ia pe şea şi porneşte, şi porneşte<hi rend="color(#000000)">…</hi>
                     </p>
                     <p rend="justify">În fundul turbincei lui Ivan era somnul.</p>
                     <p rend="justify">—  Tu dormi, Monica?</p>
                     <p rend="justify">—  Nu.</p>
                     <p rend="justify">—  Nici eu.</p>
                     <p rend="justify">Olguţa îşi ridică picioarele în sus, bătându-şi tălpile goale cu palmele.</p>
                     <p rend="justify">—  Auzi Monica?</p>
                     <p rend="justify">—  Ce s-aud?</p>
                     <p rend="justify">—  Mă bat la tălpi<hi rend="color(#000000)">…</hi>
                     </p>
                     <p rend="justify">—  De ce?</p>
                     <p rend="justify">—  Ştiu eu!<hi rend="color(#000000)">…</hi>  Fă şi tu aşa<hi rend="color(#000000)">…</hi>
                     </p>
                     <p rend="justify">—  Monica, ce facem?</p>
                     <p rend="justify">—  Nu dormim?!</p>
                     <p rend="justify">—  De ce să dormim?</p>
                     <p rend="justify">—  Aşa vrea tante Alice.</p>
                     <p rend="justify">—  Ei, şi! Parcă tu dormi!</p>
                     <p rend="justify">—  Eu încerc! se scuză Monica.</p>
                     <p rend="justify">—  Nu mai încerca<hi rend="color(#000000)">…</hi>  Parcă ne ştie cineva! Mama doarme.</p>
                     <p rend="justify">—  Monica?</p>
                     <p rend="justify">—  Ce?</p>
                     <p rend="justify">—  Nimic<hi rend="color(#000000)">…</hi>
                     </p>
                     <p rend="justify">Olguţa căscă a pustiu<hi rend="color(#000000)">…</hi>  Începu să colinde cu privirea plafonul alb, numărând zgrumţurii varufui.</p>
                     <p rend="justify">—  Monica, tu ai vrea să fii muscă?</p>
                     <p rend="justify">—  Muscă?</p>
                     <p rend="justify">—  Da, muscă! Eu grozav aş vrea<hi rend="color(#000000)">…</hi>  Ştii, m-aş plimba pe plafon cu capul în jos<hi rend="color(#000000)">…</hi>
                     </p>
                     <p rend="justify">—  Eu aş vrea să fiu mare, visă Monica.</p>
                     <p rend="justify">—  Şi eu, se grăbi Olguţa s-o ajungă<hi rend="color(#000000)">…</hi>  Ce-ai face tu dac-ai fi mare?</p>
                     <p rend="justify">—  Nu ştiu! se încurcă Monica.</p>
                     <p rend="justify">—  Eu m-aş face vizitiu<hi rend="color(#000000)">…</hi>  ca moş Gheorghe!<hi rend="color(#000000)">…</hi>  Şi l-aş răsturna pe Buftea din trăsură.</p>
                     <p rend="justify">—  Ce ai tu cu Dănuţ?</p>
                     <p rend="justify">—  Eu?<hi rend="color(#000000)">…</hi>  Nimica! El are cu mine.</p>
                     <p rend="justify">—  Adevărat! consimţi Monica. Te-a bătut; asta nu se face!</p>
                     <p rend="justify">—  M-a bătut? se răsti Olguţa întrebător.</p>
                     <p rend="justify">—  Da, azi-dimineaţă!</p>
                     <p rend="justify">—  Nu mă ţin!<hi rend="color(#000000)">…</hi>  Dacă nu-l apăra mama, îi arătam eu lui!</p>
                     <p rend="justify">—  Tu ştii să te baţi, Olguţa?</p>
                     <p rend="justify">—  Tu nu ştii?</p>
                     <p rend="justify">—  Nu.</p>
                     <p rend="justify">—  Eu ştiu foarte bine!</p>
                     <p rend="justify">—  Şi-ţi place?</p>
                     <p rend="justify">—  Sigur<hi rend="color(#000000)">…</hi>  Vrei să-ţi arăt?</p>
                     <p rend="justify">—  Nu.</p>
                     <p rend="justify">Tăcură. Olguţa oftă<hi rend="color(#000000)">…</hi>
                     </p>
                     <p rend="justify">—  Monica, de ce nu-ţi tai cozile?</p>
                     <p rend="justify">—  De ce să le tai?<hi rend="color(#000000)">…</hi>  Îi plăceau bunicei<hi rend="color(#000000)">…</hi>  ea mi le-mpletea.</p>
                     <p rend="justify">—  Da<hi rend="color(#000000)">…</hi>  cred!<hi rend="color(#000000)">…</hi>  Da` nu-s bune la bătaie. Te apucă de ele!</p>
                     <p rend="justify">—  De ce să mă bat?</p>
                     <p rend="justify">—  Nu poţi şti!</p>
                     <p rend="justify">—  Şi cu cine să mă bat?</p>
                     <p rend="justify">—  Cu Buftea<hi rend="color(#000000)">…</hi>  Nu, ai dreptate! reveni Olguţa. Nu-i dau eu voie!</p>
                     <p rend="justify">Olguţa se ridică într-un cot, mişcând piciorul în aer.</p>
                     <p rend="justify">—  Monica, tu ai muşchi?</p>
                     <p rend="justify">—  Nu ştiu!</p>
                     <p rend="justify">—  Eu am! Uite: când strâng piciorul!<hi rend="color(#000000)">…</hi>  Monica, eu nu mai dorm!</p>
                     <p rend="justify">Sărind jos din pat, începu să ţupăie pe podele, inspectând odaia<hi rend="color(#000000)">…</hi>
                     </p>
                     <p rend="justify">—  Monica! ţipă ea deodată, cu intonaţia prezumată a lui Cristofor Columb în faţa Americei.</p>
                     <p rend="justify">—  Ce-i? sări speriată, Monica.</p>
                     <p rend="justify">—  Nimic! răspunse iute Olguţa, închizând portiţa sobei.</p>
                     <p rend="justify">Se aşeză pe scaun, peste rochiţa Monicăi, meditând…</p>
                     <p rend="justify">—  Ascultă, Monica, am să-ţi spun un secret.</p>
                     <p rend="justify">—  Spune.</p>
                     <p rend="justify">—  Ei, nu aşa! dădu din cap Olguţa, aşezându-se pe patul Monicăi.</p>
                     <p rend="justify">—  Mai întâi să te juri că nu spui.</p>
                     <p rend="justify">—  Eu nu spun! se revoltă Monica.</p>
                     <p rend="justify">—  Nu te supăra! Te cred. Dar trebuie să juri.</p>
                     <p rend="justify">—  Te juri?</p>
                     <p rend="justify">—  Nu mă jur; eu nu spun, se încăpăţână Monica.</p>
                     <p rend="justify">—  Nu te juri?!</p>
                     <p rend="justify">—  Nu.</p>
                     <p rend="justify">—  Bine!</p>
                     <p rend="justify">Olguţa se ridică de pe pat. Începu să se plimbe prin odaie, ocolind-o pe Monica<hi rend="color(#000000)">…</hi>  Într-un târziu, se aşeză pe marginea patului.</p>
                     <p rend="justify">—  Te-ai supărat, Monica? o dezmierdă Olguţa.</p>
                     <p rend="justify">—  Nu! se îmblânzi Monica<hi rend="color(#000000)">…</hi>  Da` de ce nu mă crezi?</p>
                     <p rend="justify">—  Atunci te rog, jură-te!<hi rend="color(#000000)">…</hi>  Te rog, Monica: fă-mi mie plăcere! Haide, Monica!</p>
                     <p rend="justify">—  Bine<hi rend="color(#000000)">…</hi>  mă jur.</p>
                     <p rend="justify">—  Ei, vezi? Bravo!<hi rend="color(#000000)">…</hi>  Pe ce te juri?</p>
                     <p rend="justify">Făcând ocolul odăii, ochii Olguţei se opriră o clipă deasupra măsuţei de noapte. Monica zări privirea Olguţei.</p>
                     <p rend="justify">—  Pe portretul bunicei? întrebă ea cu ochii mari.</p>
                     <p rend="justify">—  Nu! Asta nu! se apără Olguţa<hi rend="color(#000000)">…</hi>  Atunci jură-te pe păpuşa ta.</p>
                     <p rend="justify">—  Mă jur pe păpuşa mea Monica<hi rend="color(#000000)">…</hi>  Începu ea repede.</p>
                     <p rend="justify">—  Că n-am să spun la nimeni<hi rend="color(#000000)">…</hi>  formulă Olguţa mai departe, bătând tactul cu degetul arătător.</p>
                     <p rend="justify">—.că n-am să spun la nimeni<hi rend="color(#000000)">…</hi>  repetă Monica dând din cap.</p>
                     <p rend="justify">—.ceea ce are să-mi spuie Olguţa.</p>
                     <p rend="justify">—.ceea ce are să-mi spuie Olguţa.</p>
                     <p rend="justify">—  Stai! se încruntă Olguţa. Mai spune după mine!<hi rend="color(#000000)">…</hi>  Şi dac-oi spune<hi rend="color(#000000)">…</hi>
                     </p>
                     <p rend="justify">—.şi dac-oi spune<hi rend="color(#000000)">…</hi>  repetă Monica în silă, ridicând din umeri.</p>
                     <p rend="justify">—.să-mi moară păpuşa.</p>
                     <p rend="justify">—.să-mi moară păpuşa. Ai isprăvit?</p>
                     <p rend="justify">—  Stai, aşa nu-i bine<hi rend="color(#000000)">…</hi>  Spune încă o dată!<hi rend="color(#000000)">…</hi>  Şi dac-oi spune<hi rend="color(#000000)">…</hi>  spui?</p>
                     <p rend="justify">—.şi dac-oi spune, oftă Monica.</p>
                     <p rend="justify">—.îi dau voie Olguţei<hi rend="color(#000000)">…</hi>
                     </p>
                     <p rend="justify">—.îi dau voie Olguţei<hi rend="color(#000000)">…</hi>
                     </p>
                     <p rend="justify">—.să spargă capul păpuşei mele Monica.</p>
                     <p rend="justify">—.să spargă capul păpuşei mele Monica, repetă Monica, indignată.</p>
                     <p rend="justify">—  Acum spune: amin!</p>
                     <p rend="justify">—  Amin.</p>
                     <p rend="justify">—  Fă-ţi cruce.</p>
                     <p rend="justify">—  Am făcut.</p>
                     <p rend="justify">—  Ei, acum să-ţi spun secretul!</p>
                     <p rend="justify">Tăcu zâmbind.</p>
                     <p rend="justify">—  Spui, Olguţa?</p>
                     <p rend="justify">—  Spun! Aşteaptă<hi rend="color(#000000)">…</hi>  Hai să-ţi spun. Ridică-te şi vino cu mine.</p>
                     <p rend="justify">O duse de mână până la gura sobei.</p>
                     <p rend="justify">—  Da n-ai să spui?<hi rend="color(#000000)">…</hi>  încercă Olguţa să smulgă suprema făgăduială.</p>
                     <p rend="justify">—  Vai! Olguţa!</p>
                     <p rend="justify">—  Deschide şi uită-te, îi dădu voie Olguţa, c-un gest larg.</p>
                     <p rend="justify">—  Ăsta era secretul?!</p>
                     <p rend="justify">În umbra răcoroasă a sobei, şedeau două gavanoase de dulceaţă, cu capete de hârtie albă.</p>
                     <p rend="justify">—  Ce? Poate nu-ţi place!<hi rend="color(#000000)">…</hi>  Să nu cumva să spui, Monica! gesticulă Olguţa c-un deget spadasin.</p>
                     <p rend="justify">—  Aţi dormit bine? le-ntrebă doamna Deleanu, intrând pe uşă urmată de Profira, care aducea pe tabla chiseaua cu dulceaţă de trandafir.</p>
                     <p rend="justify">Monica se înroşi; plecă ochii la pământ.</p>
                     <p rend="justify">—  Dacă-i cald, mamă dragă! mărturisi Olguţa, îndreptăţindu-se cu braţele aruncate în sus.</p>
                     <p rend="justify">—  Nu te-a lăsat să dormi, Monica?</p>
                     <p rend="justify">—  Nu poţi să dormi pe-aşa călduri! hotărî Olguţa, evaziv, răsucind linguriţa în dulceaţă.</p>
                     <p rend="justify">—  Mata ai insomnii?</p>
                     <p rend="justify">—  Ce-i asta „insomnii”, mamă? suspectă Olguţa cuvântul şi politeţa formulei şi zâmbetul însoţitor.</p>
                     <p rend="justify">—  Asta nu-i pentru tine. Mai bine spune drept de ce n-ai dormit?</p>
                     <p rend="justify">—  Eu n-am insomnii! El are insomnii! aruncă Olguţa noul cuvânt în uşa lui Dănuţ, care dormea dus<hi rend="color(#000000)">…</hi>
                     </p>
                     <p rend="justify">Uşa se deschise blând, fără zgomot de clanţă<hi rend="color(#000000)">…</hi>  Fiindcă umblau în vârfuri, ghetele scârţâiră, dojenite de un „ţţ” bine cunoscut lui Dănuţ. Doamna Deleanu făcea,ţţ” (încreţind nasul şi scuturând capul cu o mişcare vioaie) când era enervată din pricini mărunte ori din pricini mai grave şi trebuia să se stăpânească… De pildă, fiindcă nu intra aţa în urechile acului, sau fiindcă lampa fila de mult, înainte de-a fi băgat de samă, sau când un musafir fără creştere mânca brânza cu cuţitul<hi rend="color(#000000)">…</hi>
                     </p>
                     <p rend="justify">—  Doarme<hi rend="color(#000000)">…</hi>  Umblă încet!</p>
                     <p rend="justify">Profira păşea desculţă ca şi când ar fi avut cizme: podelele duduiau<hi rend="color(#000000)">…</hi>  Copiii, mai demult, o porecliseră, „Sfânta lui Sfântul Ilie”.</p>
                     <p rend="justify">—  Tic-tac, tic-tac, tic-tac<hi rend="color(#000000)">…</hi>  bang<hi rend="color(#000000)">…</hi>  vorbi pendula din părete, nesocotind porunca de tăcere.</p>
                     <p rend="justify">Bătuse jumătatea lui cinci<hi rend="color(#000000)">…</hi>
                     </p>
                     <p rend="justify">—  Să-l scol?<hi rend="color(#000000)">…</hi>  şovăi doamna Deleanu, cumpănind primejduirea somnului de noapte cu binefacerile somnului de după masă.</p>
                     <p rend="justify">Storul cu resort nu ţâşni cum avea obicei când îl smuncea Dănuţ; se urcă lin, însoţit de mâna doamnei Deleanu până la cerul copt de soare, între frunzele mărului domnesc de la geam.</p>
                     <p rend="justify">Dănuţ îşi stăpâni un zâmbet de superioritate… Pleoapele lui pe care le privea cu ochii închişi, împodobeau haina de mătasă cenuşie a somnului abia isprăvit, cu întortocheate crizanteme portocalii, scuturate din lumină<hi rend="color(#000000)">…</hi>
                     </p>
                     <p rend="justify">Somnul, ca şi boala îl făceau pe Dănuţ invulnerabil şi răsfăţat de părinţi. De aceea lui Dănuţ îi plăcea să fie bolnav şi să ţie ochii închişi după ce se deştepta.</p>
                     <p rend="justify">Doamna Deleanu se aşeză oftând pe marginea patului… Prezenţa ei parfumă altfel căldura venită din livadă.”. Se uită la mine<hi rend="color(#000000)">…</hi>  Ha-ha!<hi rend="color(#000000)">…</hi>  Cu-cu, aici-s”! ţipă gândul lui Dănuţ, ţupăind, ascuns în trupul cald şi fericit ca într-un pod în care atârnă lenea strugurilor copţi.</p>
                     <p rend="justify">Genele lui Dănuţ tremurau; începu să clipească<hi rend="color(#000000)">…</hi>
                     </p>
                     <p rend="justify">—  Hai scoală, leneşule!<hi rend="color(#000000)">…</hi>  Hai, somnorosule! îl îmbie doamna Deleanu, culegându-i buclele de pe frunte.</p>
                     <p rend="justify">Dănuţ se întinse şi căscă sincer, deschizând ochii de-a binelea<hi rend="color(#000000)">…</hi>
                     </p>
                     <p rend="justify">—  Deschide gura mare!<hi rend="color(#000000)">…</hi>  Ia repede, să nu curgă!</p>
                     <p rend="justify">Linguriţa plină, adusă plutitor deasupra paharului cu apă care o oglindea, intră dulce în gura căscată şi ieşi anevoie dintre buzele închise asupră-i, curată la faţă<hi rend="color(#000000)">…</hi>  Doamna Deleanu cuprinse cu braţul capul lui Dănuţ, îl ridică, ajutându-i ca unui convalescent neîntremat să bea apă din pahar.</p>
                     <p rend="justify">Dănuţ primea calm răsplata somnului.</p>
                     <p rend="justify">Bluza de mătasă înflori cu roş de mac neastâmpărul văratec al Olguţei. Îşi încheie grabnic centura de lac, despărţitoare la mijloc, între bluză şi-ntre rochiţa ecossaise.</p>
                     <p rend="justify">—  Gata! răsuflă ea, încântată c-a întrecut-o pe Monica.</p>
                     <p rend="justify">—  Stai, Olguţa, nu ţi-ai pus ciorapii.</p>
                     <p rend="justify">Privindu-se-n oglindă peste umăr, ridicată-n vârfuri, Monica îşi încheia la spate nasturii rochiţei de doliu.</p>
                     <p rend="justify">—  Monica, nu mi-ai văzut ciorapii? întrebă Olguţa, căutând, scoasă din fire, şi sub pernă.</p>
                     <p rend="justify">—  Nu i-ai pus pe scaun?</p>
                     <p rend="justify">—  I-am pus, da nu-s! se înfurie Olguţa trântind perna.</p>
                     <p rend="justify">—  Poate i-a luat Profira să-i cârpească!</p>
                     <p rend="justify">—  Am să-i arăt eu ei<hi rend="color(#000000)">…</hi>  Cum?<hi rend="color(#000000)">…</hi>  Nu-i dau voie să umble în lucrurile mele!<hi rend="color(#000000)">…</hi>  Eu nu-s copil!<hi rend="color(#000000)">…</hi>  bombăni Olguţa trântindu-se din nou pe pat.</p>
                     <p rend="justify">—  Îţi dau eu o păreche de ciorapi<hi rend="color(#000000)">…</hi>  Vezi, îţi vin? o îndemnă întrebător Monica, aşezându-i coirapii la căpătâi.</p>
                     <p rend="justify">—  Nu vreau nimic! Nu primesc!<hi rend="color(#000000)">…</hi>  Eu nu mă mişc din pat până ce nu-mi dă ciorapii mei!<hi rend="color(#000000)">…</hi>  Uite-i, Monica! I-am găsit<hi rend="color(#000000)">…</hi>  Merci.</p>
                     <p rend="justify">Ciorapii zvârliţi de Olguţa atârnau peste pălării, în cuierul uşii.</p>
                     <p rend="justify">—  Eşti gata, Olguţa?</p>
                     <p rend="justify">—  Îndată.</p>
                     <p rend="justify">Îşi pălmui părul cu amândouă mâinile în dreapta şi-n stânga unei cărări alese pe nevăzute.</p>
                     <p rend="justify">—  Ia uită-te! E bine?</p>
                     <p rend="justify">—  De ce nu te piepteni în oglindă, Olguţa? o întrebă Monica îndreptându-i cărarea.</p>
                     <p rend="justify">Olguţa se plecase docil subt mânile Monicăi.</p>
                     <p rend="justify">Isprăvind, Monica îi strânse părul la tâmple cu şuviţele alipite, păstrând o clipă în palmele ei capul pieptănat corect, ca pe o enormă boabă de cafea Ceylon prăjită din cale-afară<hi rend="color(#000000)">…</hi>  Olguţa se privi în oglindă.</p>
                     <p rend="justify">—  Ia să vedem care din noi e mai înaltă?</p>
                     <p rend="justify">—  Ce bine-ţi stă cu bluză roşie! Eşti frumoasă, Olguţa.</p>
                     <p rend="justify">—  Tu eşti mai înaltă!<hi rend="color(#000000)">…</hi>  Da eu îs mai voinică! se consolă Olguţa, lăţindu-şi umerii, bombându-şi pieptul în oglindă<hi rend="color(#000000)">…</hi>
                     </p>
                     <p rend="justify">—  Ridică-ţi şosetele, Olguţa!</p>
                     <p rend="justify">—  Lasă-le-aşa! Haidem!</p>
                     <p rend="justify">În faţa uşii se răsuci pe loc, pironită de un gând.</p>
                     <p rend="justify">—  Ascultă, Monica, să ştii că azi are să se-ntâmple ceva!</p>
                     <p rend="justify">—  Nu ştiu! ridică din umeri Monica, potrivindu-şi cu degetul elasticul pălăriei pe subt bărbie.</p>
                     <p rend="justify">—  Îţi spun eu! o asigură Olguţa.</p>
                     <p rend="justify">—  Bine, da ce are să se-ntâmple?</p>
                     <p rend="justify">—  Ceva! se încruntă enigmatic Olguţa.</p>
                     <p rend="justify">—  Şi ce pot să fac eu?</p>
                     <p rend="justify">—  Ba poţi!</p>
                     <p rend="justify">—  Eu?!</p>
                     <p rend="justify">—  Sigur! apăsă Olguţa, privind-o în ochi.</p>
                     <p rend="justify">—  Ce pot eu?</p>
                     <p rend="justify">—  Tu trebuie să ţii cu mine.</p>
                     <p rend="justify">—  De ce?</p>
                     <p rend="justify">—  Fiindcă tu eşti prietena mea.</p>
                     <p rend="justify">—  Sigur<hi rend="color(#000000)">…</hi>
                     </p>
                     <p rend="justify">—  Atunci, mi-ai făgăduit?</p>
                     <p rend="justify">—  Da, Olguta, oftă Monica.</p>
                     <p rend="justify">Dănuţ străbătu casa în goană. Îi erau mânile flămânde: de când aşteptau ele sfoara zmeului! Totuşi, după ce trânti uşa antretului din faţă, gata să fugă, încetini pasul<hi rend="color(#000000)">…</hi>  şi se aşeză pe treptele pridvorului calde de soare. Zmeul era acolo, Dănuţ era aici. Înainte de a se juca, Dănuţ se bucura că are să se joace. Şi aştepta. Fiecare bucurie avea pentru Dănuţ, întocmai ca şi săptămâna, o sâmbătă şi o duminică<hi rend="color(#000000)">…</hi>  Duminica, în timpul şcolii, era vacanţa cea mare a săptămânii. Sâmbătă era ajunul ei. Dar pe când bucuria duminicii era întotdeauna întristată de apropierea treptată a celei mai urâte zile din săptămână – luni, zi neagră în calendar după ziua roşie – bucuria sâmbetei era ocrotită de apropierea unei duminici care-o despărţea de luni. Dănuţ ajunsese să preţuiască mai mult sâmbăta de cât duminica<hi rend="color(#000000)">…</hi>  De duminică parcă se temea<hi rend="color(#000000)">…</hi>
                     </p>
                     <p rend="justify">         „Ştie!” gândi Olguţa văzându-l pe Dănuţ aşezat pe scări. Muşcă o îmbucătură bună din tartina cu unt, rugă pe Monica să-i ţie restul şi, cu mânile slobode, coborî treptele. Monica o urmă cu tartinele în mână, nemaiîndrăznind să muşte din a ei. Trecură pe lângă Dănuţ, atingându-l cu umbrele lor. Dănuţ întoarse capul într-altă parte.</p>
                     <p rend="justify">         „Laş!” murmură Olguţa pentru sine cuvântul laş curând învăţat într-o poezie patriotică şi tălmăcit de tatăl ei.</p>
                     <p rend="justify">—  Ce-nseamnă asta „laş”, papa?</p>
                     <p rend="justify">—  Cum să-ţi spun eu ţie?<hi rend="color(#000000)">…</hi>  Uite, dacă cineva îţi dă o palmă şi tu nu-i răspunzi eşti laş!</p>
                     <p rend="justify">—  Va să zică eu eram laşă, papa?</p>
                     <p rend="justify">—  De ce?</p>
                     <p rend="justify">—  Bine, papa, când îmi trăgea mama cu papucul unde ştii tu? îi replicase Olguţa privindu-l pe subt sprâncene.</p>
                     <p rend="justify">—  Asta-i altceva! începuse să râdă domnul Deleanu.</p>
                     <p rend="justify">—  Şi dacă aş fi dat şi eu? îndrăznise Olguţa cu oarecare codeală şi fără convingere.</p>
                     <p rend="justify">—  Ai fi fost obraznică, şi s-ar fi supărat şi papa!</p>
                     <p rend="justify">—  N-am înţeles. Mai spune-o dată, papa.</p>
                     <p rend="justify">Şi în sfârşit se lămurise Olguţa că un copil nu poate să fie laş decât între copii, dar că acolo nu trebuie să fie.</p>
                     <p rend="justify">—  Haidem, Monica; n-avem ce căuta aici.</p>
                     <p rend="justify">Un început de nelinişte îl cuprinse pe Dănuţ după ce trecură fetiţele. Abia atunci îşi dădu seama că lipsea ceva<hi rend="color(#000000)">…</hi>  ceva: a! nu s-auzea zbârnâitoarea zmeului. Cu inima în hopuri se repezi înspre stejar.</p>
                     <p rend="justify">Subt cerul fără Dumnezeu şi fără zmeu, Dănuţ ceti biletul înfipt în sfoara care atârna, tăiată, de stejar, „Asta pentru palmele de la gară, Buftea!</p>
                     <p rend="justify">Olguţa Deleanu”</p>
                     <p rend="justify">Sufletul lui Dănuţ căzu, tăiat ca şi sfoara zmeului.</p>
                     <p rend="justify">Se aşeză ostenit de durere la rădăcinile stejarului<hi rend="color(#000000)">…</hi>  De data aceasta, turbinca lui Ivan era plină de lacrimi.</p>
                     <p rend="justify">—  Mai lasă zmeul, Dănuţ!<hi rend="color(#000000)">…</hi>  Hai şi mănâncă ceva, îi strigă din capul scărilor doamna Deleanu.</p>
                     <p rend="justify">—  Dănuţ, n-auzi?</p>
                     <p rend="justify">Doamna Deleanu coborî scările<hi rend="color(#000000)">…</hi>
                     </p>
                     <p rend="justify">—  Te-ai lovit, Dănuţ? De ce stai aşa?</p>
                     <p rend="justify">—  A! Ăsta era foarfecele Olgutei!</p>
                     <p rend="justify">Pe doamna Deleanu anumite lacrimi o întristau adânc. Lacrimele de acum ale lui Dănuţ erau dintr-a-celea<hi rend="color(#000000)">…</hi>  Răutatea Olguţei o revoltă.</p>
                     <p rend="justify">—  Hai cu mama, Dănuţ<hi rend="color(#000000)">…</hi>  N-ai tu încredere în mama?</p>
                     <p rend="justify">Dănuţ aştepta un miracol.</p>
                     <p rend="justify">Doamna Deleanu îl luă de după gât înspre casă<hi rend="color(#000000)">…</hi>  Pe măsura ce se-ndepărta de locul zmeului, Dănuţ îşi ducea tot mai des mânile la ochi. Se împiedecă de scară, orb şi zguduit de suspine, ca de pragul unei temniţe.</p>
                     <p rend="justify">—  Duduie Olguţă! Duduie Olguţă! dădu alarma în livadă un glas ascuţit.</p>
                     <p rend="justify">—  Aha! se pregăti Olguţa<hi rend="color(#000000)">…</hi>  Aici-s! înfruntă ea începutul începutului.</p>
                     <p rend="justify">—  Duduie Olguţă, începu Anica gâfâind de alergătură, cu mânile pe sâni, vă pofteşte coniţa în casă.</p>
                     <p rend="justify">—  Spune că vin.</p>
                     <p rend="justify">—  Nu se poate, duduie! dădu ea cu spaimă din cap. A poruncit coniţa să veniţi îndată<hi rend="color(#000000)">…</hi>  că de nu – An ica plecă ruşinată ochii în pământ – să vă aduc pe sus!</p>
                     <p rend="justify">—  Să pofteşti!<hi rend="color(#000000)">…</hi>  Du-te şi spune că vin! comandă Olguţa.</p>
                     <p rend="justify">—  Iaca mă duc!<hi rend="color(#000000)">…</hi>  Da să veniţi, duduie Olguţa! se milogi Anica.</p>
                     <p rend="justify">Olguţa aşteptă până ce pierdu din ochi tulpanul roş al Anicăi.</p>
                     <p rend="justify">—  Acuma haidem!</p>
                     <p rend="justify">Olguţa păşea, ca un erou, înainte; Monica după ea, ca o mucenică.</p>
                     <p rend="justify">—  A spus duduia că vine îndată, îşi îndeplini Anica însărcinarea cu glas scăzut şi ochi cât mai de căprioară.</p>
                     <p rend="justify">—  O aştept<hi rend="color(#000000)">…</hi>  ştie ea ce-o aşteaptă! vorbi uscat doamna Deleanu.</p>
                     <p rend="justify">—  Pfuu!</p>
                     <p rend="justify">Doamna Deleanu dojeni din ochi pe părintele vinovatei şi, încrucişându-şi braţele, ridică umerii cu revoltă, coborându-i cu deznădejde. Domnul Deleanu era avocat într-atâta, în cât nici pe copii nu-i putea judeca, mai ales pe Olguţa.</p>
                     <p rend="justify">Tribunalul vindictei părinteşti îşi inaugura şedinţele în pridvor, la adăpostul plin de cântece, de umbră şi de soare al viţei.</p>
                     <p rend="justify">Cu inima grea ca o lacată de biserică pustie, Dănuţ şedea în picioare îndărătul fotoliului de pai împletit, în care fierbea judecătoreşte mânia mamei lui.</p>
                     <p rend="justify">Domnul Deleanu, răsturnat în fotoliu, picior peste picior, privea în sus, gândindu-se cu nerăbdare şi curiozitate la pledoaria Olguţei. Ţigareta de chilimbar cu ţigara neîncepută pândea de pe masă clipa când, orgolios de Olguţa, o va chema la el să-i întregească mulţumirea fără chip şi fără glas. Olguţa urcă singură treptele pridvorului. Descoperindu-l pe Dănuţ îndărătul baricadei se încruntă scuturându-şi pletele.</p>
                     <p rend="justify">—  Am venit.</p>
                     <p rend="justify">—  Văd.</p>
                     <p rend="justify">—  Ştiu de ce m-aţi chemat. Eu am dreptate.</p>
                     <p rend="justify">—  Crezi?!</p>
                     <p rend="justify">—  Sunt sigură.</p>
                     <p rend="justify">—  Atunci să taci din gură.</p>
                     <p rend="justify">—  Dacă-i aşa, eu mă duc.</p>
                     <p rend="justify">—  Ba te poftesc să stai<hi rend="color(#000000)">…</hi>  şi să stai cuviincios.</p>
                     <p rend="justify">—  Alice, interveni domnul Deleanu, las-o şi pe ea să se apere!</p>
                     <p rend="justify">—  N-are nevoie! Are destui avocaţi!</p>
                     <p rend="justify">—  Dar trebuie să aibă şi un judecător! stărui cu înţeles ştiut domnul Deleanu, asupra acestui substantiv abstract, cum îi spunea el uneori.</p>
                     <p rend="justify">—  Poftim, judec-o!</p>
                     <p rend="justify">—  Nu! se apără el<hi rend="color(#000000)">…</hi>  Ştii, eu<hi rend="color(#000000)">…</hi>
                     </p>
                     <p rend="justify">—  Ştiu. Ţţ!<hi rend="color(#000000)">…</hi>  Spune ce ai de spus? reîncepu doamna Deleanu, adresându-se Olguţei.</p>
                     <p rend="justify">—  Eu tac.</p>
                     <p rend="justify">—  Olguţa, nu mă scoate din sărite!</p>
                     <p rend="justify">—  Eu tac.</p>
                     <p rend="justify">—  Dănut, spune tu ce ţi-a făcut?</p>
                     <p rend="justify">—  Eu am iertat-o! îngână posomorât şi răguşit Dănuţ.</p>
                     <p rend="justify">—  Asta nu, sări Olguţa. Iertare nu primesc. Eu am dreptate. El m-a lovit întâi. Aşa-i, Monica?</p>
                     <p rend="justify">—  Asta-i adevărat. Am văzut şi eu<hi rend="color(#000000)">…</hi>  la gară.</p>
                     <p rend="justify">—  Vedeţi? triumfă Olguţa.</p>
                     <p rend="justify">—  Minţi! se revoltă Dănuţ.</p>
                     <p rend="justify">—  Ba tu minţi!</p>
                     <p rend="justify">—  Nu-i adevărat!</p>
                     <p rend="justify">—  Ba da!</p>
                     <p rend="justify">—  Tu m-ai insultat!</p>
                     <p rend="justify">—  Şi tu m-ai lovit! zvâcni Olguţa, gata să-şi ia revanşa.</p>
                     <p rend="justify">—  De ce m-ai făcut „Buftea”?</p>
                     <p rend="justify">—  Fiindcă eşti.</p>
                     <p rend="justify">—  Eu?!</p>
                     <p rend="justify">—  Tu. Buftea!</p>
                     <p rend="justify">—  Să-mi dea zmeul, mamă! scânci Dănuţ.</p>
                     <p rend="justify">—  Ia-l! zâmbi Olguţa mefistofelic, arătându-i cerul.</p>
                     <p rend="justify">—  Am ascultat destul. Lasă-mă pe mine, Dănuţ! îl acoperi doamna Deleanu.</p>
                     <p rend="justify">—  Sigur! Toţi pe mine!</p>
                     <p rend="justify">—  Olguţa!</p>
                     <p rend="justify">—  Eu am dreptate!</p>
                     <p rend="justify">—  Foarte bine<hi rend="color(#000000)">…</hi>  Ai să te duci la tine în odaie – unde ai să stai toată ziua – şi ai să scrii de sută de ori „Eu am dreptate” şi de două sute de ori „Eu n-am dreptate”. Mâne dimineaţă să vii să-mi spui faţă de Dănuţ cine are dreptate – dacă vrei să-ţi mai dau voie să te joci şi să capeţi bomboane.</p>
                     <p rend="justify">—  Să stau până mâne dimineaţă în odaie!<hi rend="color(#000000)">…</hi>  Eu?! sui glasul Olguţei treptele eşafodului, împlântând pe ultima roşul răzvrătirii.</p>
                     <p rend="justify">—  Da! Tu<hi rend="color(#000000)">…</hi>  şi imediat!</p>
                     <p rend="justify">—  Dacă-i aşa, eu mă mut.</p>
                     <p rend="justify">—  Te muţi?!</p>
                     <p rend="justify">—  Mă mut.</p>
                     <p rend="justify">—  Şi unde, mă rog?</p>
                     <p rend="justify">—  La moş Gheorghe. El nu mă persecută fiindcă am dreptate şi fiindcă nu-s băiat.</p>
                     <p rend="justify">Domnul Deleanu aprinse ţigara. Olguţa pierduse procesul cu brio.</p>
                     <p rend="justify">—  Olguţa, trebuie s-o asculţi pe mama<hi rend="color(#000000)">…</hi>
                     </p>
                     <p rend="justify">Olguţa se încruntă.</p>
                     <p rend="justify">Domnul Deleanu făcu o pauză savantă, dând răgaz propoziţiei să capete o valoare neatârnată… Rostogoli un colac de fum aromat spre Olguţa.</p>
                     <p rend="justify">—…când te roagă tata.</p>
                     <p rend="justify">Olguţa intră în casă, cu capul sus, strănutând.</p>
                     <p rend="justify">—  Aşa strici tu copiii!</p>
                     <p rend="justify">—  Alice<hi rend="color(#000000)">…</hi>  începu domnul Deleanu, răsfirându-şi musteţile. Spune drept, Alice, fără mânie, fără enervare… dacă Olguţa nu-i un drac<hi rend="color(#000000)">…</hi>  Îngeresc! zâmbi ei cu ochii Olguţei.</p>
                     <p rend="justify">—  Aşa e! oftă doamna Deleanu, abia stăpânind o lucire de tainică mândrie.</p>
                     <p rend="justify">Şi se grăbi să dezmierde capul înfrântului Dănuţ.</p>
                     <p rend="justify">—  Bine face tante Alice, aprobă în şoaptă Monica, gata să facă la fel.</p>
                     <p rend="justify">—  Lasă, Dănuţ, îţi cumpără mama un zmeu mai mare<hi rend="color(#000000)">…</hi>  Uite, chiar acum scriu la „universel”. Acuma ia-o pe Monica de mână şi jucaţi-vă-mpreună.</p>
                     <p rend="justify">Dănuţ luă cu acreală mânuţa timidă a suplinitoarei zmeului şi o smuci spre livadă.</p>
                     <p rend="justify">Doamna Deleanu se ridică de pe fotoliu, pornind spre uşă<hi rend="color(#000000)">…</hi>  Din treacăt, dezmierdă fruntea impertinent bombată a capului culcat pe speteaza fotoliului.</p>
                     <p rend="justify">—  Şi pe tine ar trebui să te pun la colţ! zâmbi ea blând.</p>
                     <p rend="justify">—  Păcat că nu se mai poate! oftă nostalgic domnul Deleanu, scuturând scrumul ţigării.</p>
                     <p rend="justify">Olguţa ieşi din odaia ei, închizând uşa cu zgomot. Se îndreptă spre uşa din faţă, fără şovăire, călcând apăsat pe covorul moale. Bătu cu degetul îndoit în uşa ietacului doamnei Deleanu, de două ori, corect, glacial.</p>
                     <p rend="justify">—  Pot să intru?</p>
                     <p rend="justify">Bătu din nou, precipitat şi violent.</p>
                     <p rend="justify">—  Au!</p>
                     <p rend="justify">Începu să-şi sugă, plină de mânie, încheietura îndurerată… Bătu din nou cu pumnul în uşă.</p>
                     <p rend="justify">—  Nu pot să intru? apostrofă ea clanţa piezişă.</p>
                     <p rend="justify">Dădu buzna în odaie,</p>
                     <p rend="justify">—  Am venit să<hi rend="color(#000000)">…</hi>
                     </p>
                     <p rend="justify">Ietacul era gol.</p>
                     <p rend="justify">—  Aha! se dumeri Olguţa.</p>
                     <p rend="justify">Se îndreptă spre salonaş<hi rend="color(#000000)">…</hi>  Un picior îi lunecă pe podeaua bine ceruită, mai-mai s-o trântească. Se uită crunt la podele – cu gândul la Anica, ale cărei oglinzi erau podelele – şi se întoarse îndărăt. Făcându-şi vânt, îşi dădu drumul pe gheţuşul roşcat<hi rend="color(#000000)">…</hi>  Buf, pocniră mânile ei în uşa salonaşului.</p>
                     <p rend="justify">—  Ce-i?</p>
                     <p rend="justify">—  M-am împiedicat! gâfâi Olguţa, cu mâna pe clanţa din afară.</p>
                     <p rend="justify">—  Te-ai lovit? sări degrabă doamna Deleanu.</p>
                     <p rend="justify">—  Nu! răspunse Olguţa, reluându-şi demnitatea.</p>
                     <p rend="justify">—  Ce vrei?</p>
                     <p rend="justify">—  Am venit să cer hârtie, cerneală, condei, peniţă, sugătoare<hi rend="color(#000000)">…</hi>  şi un transparent! mai născoci Olguţa, cu noua suflare.</p>
                     <p rend="justify">—  Pentru ce? o întrebă distrat doamna Deleanu, ţinând cu mâna foile cărţii cetită până la mijloc.</p>
                     <p rend="justify">—  Ca să scriu de o sută de ori că am dreptate.</p>
                     <p rend="justify">—  Şi de două sute de ori că n-ai dreptate! adăugă doamna Deleanu, întorcându-şi cartea pe dos.</p>
                     <p rend="justify">Olguţa îşi trecu mâna pe frunte, îndepărtând şuviţele alunecate<hi rend="color(#000000)">…</hi>  Doamna Deleanu deschise saltarul birouaşului de lemn de trandafir. Scoţând o plumieră de lac japonez, începu să caute cu mişcări de pianistă prin rafturile înguste. O flacără bombată se desprinse dintr-un bujor roş. Olguţa o culese din zbor, o prefăcu în punguliţă, o umplu cu suflarea ei şi o pocni de frunte: Poc. La zgomotul fetiţii, doamna Deleanu tresări.</p>
                     <p rend="justify">—  Iar te ţii de drăcii<hi rend="color(#000000)">…</hi>  Uite un condei frumos.</p>
                     <p rend="justify">Fruntea Olguţei se-ncărcă.</p>
                     <p rend="justify">—.şi o peniţă nouă.</p>
                     <p rend="justify">—  Mai dă-mi una! pretinse Olguţa întinzând mâna mai departe, cu o atitudine de picolo nemulţumit cu bacşişul căpătat.</p>
                     <p rend="justify">—  Poftim încă una<hi rend="color(#000000)">…</hi>  Asta-i „claps” îi explică doamna Deleanu.</p>
                     <p rend="justify">—  Nu pot scrie cu „claps”!</p>
                     <p rend="justify">—  Te rog lasă-mă!<hi rend="color(#000000)">…</hi>  Ce-ţi place? Hai, spune!</p>
                     <p rend="justify">—  Aluminium”, triumfă Olguţa, păstrând peniţa „claps”.</p>
                     <p rend="justify">—  Poftim,aluminium”! Acum lasă-mă!<hi rend="color(#000000)">…</hi>  Ia-ţi şi călămara… şi vezi să n-o scapi pe jos!<hi rend="color(#000000)">…</hi>  Ce mai vrei, Olguţa? îşi ieşi din fire doamna Deleanu, văzând-o că tot nu pleacă.</p>
                     <p rend="justify">—  Hârtie.</p>
                     <p rend="justify">—  Uf!<hi rend="color(#000000)">…</hi>  N-am hârtie! răspunse scurt doamna Deleanu, închizând cutia cu hârtia de scrisori.</p>
                     <p rend="justify">—  Atunci să nu scriu?</p>
                     <p rend="justify">—  Ba te poftesc!<hi rend="color(#000000)">…</hi>  Du-te imediat la tata şi spune-i să-ţi dea coli… câte vrei!</p>
                     <p rend="justify">—  Mamă, nu pot să deschid uşa!</p>
                     <p rend="justify">Trântindu-şi cartea pe birou, cu foile răscolite, doamna Deleanu servi de portar măriei-sale Pedepsita.</p>
                     <p rend="justify">—  Papa, m-a trimes mama să-mi dai coli.</p>
                     <p rend="justify">—  Pentru ce, dragu tatii? se interesă domnul Deleanu, îndoindu-şi ziarul.</p>
                     <p rend="justify">—  M-a pedepsit, papa! Nu ştii?</p>
                     <p rend="justify">Punând călămara pe masă, Olguţa culese cu solicitudine scrumul din capătul ţigării, în palmă, şi-l suflă spre viţa pridvorului.</p>
                     <p rend="justify">—  Haidem în birou, Olguţa, să-ţi dau coli.</p>
                     <p rend="justify">—  Şi-un transparent, papa.</p>
                     <p rend="justify">—  Şi-un transparent.</p>
                     <p rend="justify">Olguţa întinse mâna spre călămara de cristal.</p>
                     <p rend="justify">—  Lasă c-o iau eu, se oferi galant domnul Deleanu.</p>
                     <p rend="justify">—  Merci, papa.</p>
                     <p rend="justify">Olguţa luă ziarul subt braţ, ca pe o servietă, şi porni îndatoritoare după domnul Deleanu.</p>
                     <p rend="justify">Biroul de stejar, ca şi sufletul domnului Deleanu, era acoperit cu cărţi de drept, şi-nlăuntru plin de bunătăţi pentru, copii.</p>
                     <p rend="justify">—  Uite, Olguţa, asta din partea mamei<hi rend="color(#000000)">…</hi>
                     </p>
                     <p rend="justify">Îi întinse un cont întreg de hârtie albă şi un transparent pătat de cerneală.</p>
                     <p rend="justify">—  Şi astea din partea mea – serveşte-te<hi rend="color(#000000)">…</hi>
                     </p>
                     <p rend="justify">Îi oferi cutia plină de verdele primăvăratec al bomboanelor de mintă.</p>
                     <p rend="justify">—. cu condiţia s-o asculţi pe mama şi să n-o superi.</p>
                     <p rend="justify">—  Bine, papa, dacă am dreptate! se apără Olguţa, sfărâmând în dinţi bomboana.</p>
                     <p rend="justify">—  Lasă, Olguţa!<hi rend="color(#000000)">…</hi>  Când are mama dreptate<hi rend="color(#000000)">…</hi>  nu poţi avea şi tu.</p>
                     <p rend="justify">—  De ce râzi, papa? îl iscodi Olguţa.</p>
                     <p rend="justify">—  M-am gândit la ceva<hi rend="color(#000000)">…</hi>!</p>
                     <p rend="justify">—  Ştiu eu!</p>
                     <p rend="justify">—  Olguţa, lasă pe oamenii mari să ştie<hi rend="color(#000000)">…</hi>  Tu joacă-te!<hi rend="color(#000000)">…</hi>  Adică, du-te şi scrie ce-a spus mama<hi rend="color(#000000)">…</hi>
                     </p>
                     <p rend="justify">—  Papa, tu eşti supărat pe mine?</p>
                     <p rend="justify">—  Nu! De ce?</p>
                     <p rend="justify">—  Atunci am avut dreptate. Merci, papa!</p>
                     <p rend="justify">Dănuţ intră în livadă, cu mâna Monicăi ferecată în pumnul lui, aşa cum îşi aduce-acasă un bărbat rnohorât soţia descoperită necredincioasă. Monica îl urma privind pe sus<hi rend="color(#000000)">…</hi>  Zarea se răsturnase roşie ca un coş de cireşe pe cer şi pe obraji.</p>
                     <p rend="justify">Dănuţ ştia că trebuie să se răzbune, dar nu ştia cum să înceapă. Parcă începuse să-i mai treacă mânia. Asta îl revoltă!</p>
                     <p rend="justify">—  De ce mergi aşa încet? Nu poţi să mergi mai repede? se stropşi el, grăbind pasul, la Monica.</p>
                     <p rend="justify">Monica iuţi pasul după el. Mergeau repede ca subt ameninţarea unei ploi torenţiale când n-ai umbrelă.</p>
                     <p rend="justify">—  Unde mergem, Dănuţ?</p>
                     <p rend="justify">—  Nu-i treaba ta!</p>
                     <p rend="justify">         „E supărat, săracu! îl compătimi Monica.</p>
                     <p rend="justify">—  Ştii ce? Hai să ne luăm la-ntrecere, Dănuţ!</p>
                     <p rend="justify">—  Nu.</p>
                     <p rend="justify">—  Atunci hai să stăm pe iarbă.</p>
                     <p rend="justify">—  Nu.</p>
                     <p rend="justify">—  Cum vrei!</p>
                     <p rend="justify">—  Aşa vreau!</p>
                     <p rend="justify">—  Eşti supărat pe mine, Dănuţ?</p>
                     <p rend="justify">—  De ce nu-mi răspunzi?</p>
                     <p rend="justify">—  Nu vrei să vorbeşti cu mine?</p>
                     <p rend="justify">—  Nu.</p>
                     <p rend="justify">—  Atunci mă duc.</p>
                     <p rend="justify">—  Ba să stai!</p>
                     <p rend="justify">—  Cu sila?</p>
                     <p rend="justify">—  Da.</p>
                     <p rend="justify">—  Cum? Nu-mi dai voie să mă duc?</p>
                     <p rend="justify">—  Nu-ţi dau.</p>
                     <p rend="justify">—  Dănuţ, ce-nseamnă asta?</p>
                     <p rend="justify">—  Înseamnă!</p>
                     <p rend="justify">—  Eşti un rău-crescut!</p>
                     <p rend="justify">—  Vra să zică mă insulţi?<hi rend="color(#000000)">…</hi>  Lasă, că-ţi arăt eu!</p>
                     <p rend="justify">Cu o mişcare vijelioasă o apucă de cozi şi smuci. Monica îşi strânse dinţii; ochii i se înnegriră subt sprâncenele încordate<hi rend="color(#000000)">…</hi>
                     </p>
                     <p rend="justify">—  Vrei să mă baţi? gâfâi ea.</p>
                     <p rend="justify">—  Da! bufni Dănuţ, neştiind cum să bată pe cineva care vorbeşte în loc să lovească şi să ţipe.</p>
                     <p rend="justify">Trase din nou de cozi cu stângăcie… Înainte de-a-şi da sama de ce i-au scăpat cozile din mâini, simţi o arsură la deget<hi rend="color(#000000)">…</hi>
                     </p>
                     <p rend="justify">—  Au!</p>
                     <p rend="justify">Monica-i dădu drumul.</p>
                     <p rend="justify">—  Muşti? o ameninţă el cu pumnii.</p>
                     <p rend="justify">—  Şi zgârii.</p>
                     <p rend="justify">În faţa ochilor şi-a mâinilor Monicăi, Dănuţ făcu un pas îndărăt. O altă Monică o apăra pe cea dinainte.</p>
                     <p rend="justify">—  Nu mă bat c-o fată!<hi rend="color(#000000)">…</hi>  Du-te-acasă şi spune că te-am bătut, o sfida el mai de departe, alb la faţă.</p>
                     <p rend="justify">—  Eu nu pârăsc… cum ai pârât-o pe Olguţa. În loc să ţin cu Olguţa, mi-a fost milă<hi rend="color(#000000)">…</hi>  Aşa îmi trebuie! suspină Monica ştergându-şi ochii cu mâneca.</p>
                     <p rend="justify">—  Te-ai supărat? începu Dănuţ dezarmat, văzând-o că plânge.</p>
                     <p rend="justify">—  Să nu mai vorbeşti cu mine.</p>
                     <p rend="justify">Dănuţ privi îndelung cozile blonde tresărind pe spatele aplecat al Monicăi<hi rend="color(#000000)">…</hi>  O pierdu din ochi.</p>
                     <p rend="justify">         „Mai bine ne-am fi jucat amândoi de-a caii, oftă el descoperind ce hăţuri minunate puteau fi cozile Monicăi, şi ce greu era de-acum înainte să le mai aibă în mâni. Am fost un prost”<hi rend="color(#000000)">…</hi>
                     </p>
                     <p rend="justify">Simţi o înţepătură la deget: dinţişorii Monicăi lăsaseră o cununiţă urzicătoare.”. Că n-am bătut-o!”</p>
                     <p rend="justify">—  De ce m-a făcut pârâtor? ţipă el ciudos bătând din picior<hi rend="color(#000000)">…</hi>  Lasă c-am să-i arăt eu! Blondă! apostrofă Dănuţ o caisă coaptă, fiindcă în livadă, după Monica, numai caisele mai erau blonde.</p>
                     <p rend="justify">Amurgul era roşu.</p>
                     <p rend="justify">Olguţa luă cu degetele din gură ultima bomboană de mintă şi o aşeză pe sugătoare. Apoi boteză între buze noua peniţă „aluminium” cu gust de aguridă, o cufundă umezită în cerneală, scutură condeiul pe sugătoare, şi scrise titlul pedepsei: „Olguţa are dreptate”.</p>
                     <p rend="justify">Sublinie titlul cu-atâta energie, încât linia, la început plină, se prefăcu la sfârşit în două şine subţiri, ca şi cum expresul care le umpluse ar fi deraiat. Olguţa le contemplă cu satisfacţie<hi rend="color(#000000)">…</hi>  Mai muie o dată condeiul în cerneală şi începu să caligrafieze afirmaţia<hi rend="color(#000000)">…</hi>  Virajurile roşii ale limbii, din ce în ce mai răsărită dintre buze, însoţeau virajurile negre ale peniţei, din ce în ce mai repezi<hi rend="color(#000000)">…</hi>  După a zecea afirmaţie, Olguţa se încruntă, contrazisă de cele două sute de negaţii care-şi aşteptau rândul în ciubăraşul negru al călimării de cristal<hi rend="color(#000000)">…</hi>  Mirosea a cerneală.</p>
                     <p rend="justify">Olguţa lăsă condeiul şi începu să-şi sucească nasul.</p>
                     <p rend="justify">Luă din nou condeiul. Subt fiecare cuvânt al ultimei afirmaţii însemnă cu vârful peniţei câte două ghilemeţe drepte. Subt ele altele, şi altele, şi altele. Mişcarea îi plăcea. Parcă scărpina coala. Cu încetul hart ia se umlpu până jos de un joc de ţânţari sinelii.</p>
                     <p rend="justify">Olguţa nu era mulţumită. Iar lăsa condeiul, iar îşi suci nasul. Luă şi bomboana de mintă punând-o în gură. Începu să facă gimnastică suedeză cu degetele, deschizându-le, închizându-le, deschizându-le, închizându-le<hi rend="color(#000000)">…</hi>
                     </p>
                     <p rend="justify">C-un „oac” de castaniete, degetele pocniră lovind vioi podul palmelor. Bomboana de mintă explodă în dinţi. Condeiul se ridică în aer, orizontal, şi de-acol o coborî inspirat asupra unei coli intacte: „Olguţa nare dreptate de două sute de ori”.</p>
                     <p rend="justify">Olguţa privi cu milă pe reprezentanta celor două sute de negaţii, ca pe un plenipotenţiar mut. Făcuse într-adins o greşeală de ortografie, scriind „n-are” într-un cuvânt.</p>
                     <p rend="justify">         „Olguţa are dreptate de o sută de ori.”</p>
                     <p rend="justify">Privi cu mândrie sinteza bine caligrafiată şi corect scrisă, a celor o sută de afirmaţii. Subt ele trase o linie, scăzu şi scrise: „Olguţa n-are dreptate de o sută de ori”.</p>
                     <p rend="justify">Vra să zică nimicise o sută de negaţii. Bun!</p>
                     <p rend="justify">Dar tot mai rămâneau o sută<hi rend="color(#000000)">…</hi>  Bine! dacă-i aşa, „Olguţa n-are dreptate de o sută de ori însă Buftea n-are dreptate de loc.”</p>
                     <p rend="justify">Olguţa respiră, privind epitaful pedepsei<hi rend="color(#000000)">…</hi>  Uşa se deschise încetişor<hi rend="color(#000000)">…</hi>  Monica intră în odaie, privind podelele, cu mâna la gură.</p>
                     <p rend="justify">—  Monica, ia uită-te ce-am scris!</p>
                     <p rend="justify">—  Olguţa, începu Monica, uitând să-şi scoată pălăria, eu te-am trădat.</p>
                     <p rend="justify">—  Cine?! Tu?!</p>
                     <p rend="justify">—  Da, eu.</p>
                     <p rend="justify">—  Nu cred! scutură ea capul.</p>
                     <p rend="justify">Monica oftă.</p>
                     <p rend="justify">—  Am fost cu Dănuţ în livadă.</p>
                     <p rend="justify">—  Şi te-a bătut?</p>
                     <p rend="justify">—  Nu.</p>
                     <p rend="justify">—  Ce-aţi făcut atunci?</p>
                     <p rend="justify">—  Am mers<hi rend="color(#000000)">…</hi>
                     </p>
                     <p rend="justify">—  Nuu! Nu m-ai trădat! tăgădui Olguţa Ai ţinut cu mine când te-am întrebat. Ai voie să mergi cu el în livadă! ridică ea cu indiferenţă umerii, schimbând tonul. Numai să nu te bată<hi rend="color(#000000)">…</hi>  El ştie că ţii cu mine! o încredinţa ea confidenţial.</p>
                     <p rend="justify">—  Da, ştie! suspină Monica.</p>
                     <p rend="justify">—  Ţi-a spus el?</p>
                     <p rend="justify">—  Nu<hi rend="color(#000000)">…</hi>  ştiu eu!</p>
                     <p rend="justify">—  Sigur. Ai dreptate.</p>
                     <p rend="justify">—  Da.</p>
                     <p rend="justify">—  Şi ţi-a spus ceva?</p>
                     <p rend="justify">—  Nu. Eu nu mai vorbesc cu Dănuţ.</p>
                     <p rend="justify">—  De ce?</p>
                     <p rend="justify">—  Aşa.</p>
                     <p rend="justify">—  Foarte bine! aprobă Olguţa. Tu eşti prietena mea.</p>
                     <p rend="justify">—  Da, Olguţa, îţi promit că de-acum înainte sunt numai prietena ta.</p>
                     <p rend="justify">—  Bine! acceptă Olguţa. N-ai văzut ce-am scris?!</p>
                     <p rend="justify">—  Cum? ai şi scris?!</p>
                     <p rend="justify">—  Uită-te!</p>
                     <p rend="justify">—  Aa! Numai atâta ai scris! se linişti Monica.</p>
                     <p rend="justify">—  Ce? Nu-ţi place?</p>
                     <p rend="justify">—  Nu zic că nu!<hi rend="color(#000000)">…</hi>  Da scriu eu pentru tine.</p>
                     <p rend="justify">—  Da nu vreau!<hi rend="color(#000000)">…</hi>  Aşa am vrut eu să scriu!</p>
                     <p rend="justify">—  Tante Alice a văzut?</p>
                     <p rend="justify">—  Aşa vreau eu! se împotrivi Olguţa.</p>
                     <p rend="justify">—  Olguţa, fă-mi şi mie o plăcere<hi rend="color(#000000)">…</hi>  Eu ţi-am făcut: vezi! Am jurat pentru tine.</p>
                     <p rend="justify">—  Şi eu ce să fac? începu să consimtă Olguţa.</p>
                     <p rend="justify">—  Tu uită-te!</p>
                     <p rend="justify">—  Asta nu!</p>
                     <p rend="justify">—  Atunci pune sugătoarea!</p>
                     <p rend="justify">—  Tţ!</p>
                     <p rend="justify">—  Fă şi tu ceva! Hai, Olguţa, lasă-mă să-ncep.</p>
                     <p rend="justify">—  Ştii ce?</p>
                     <p rend="justify">—.?</p>
                     <p rend="justify">—  Scriu şi eu cu tine!</p>
                     <p rend="justify">—  Nu vreau.</p>
                     <p rend="justify">—  Da vreau eu!</p>
                     <p rend="justify">—  De ce, Olguţa?</p>
                     <p rend="justify">—  Fiindcă n-am ce face!<hi rend="color(#000000)">…</hi>  Tu scrii „Olguţa n-are dreptate” de două sute de ori, şi eu scriu că am dreptate.</p>
                     <p rend="justify">—  Hai să-ncepem.</p>
                     <p rend="justify">—  Monica, n-am condei! se tângui Olguţa, lăsând-o pe Monica să-i ia condeiul.</p>
                     <p rend="justify">—  Vezi, Olguţa! Lasă-mă pe mine!</p>
                     <p rend="justify">—  Fă cum vrei! oftă Olguţa. Eu te-aştept!</p>
                     <p rend="justify">Începu să cutreiere odaia în lung şi-n lat, din ce în ce mai repede. Poposi lângă sobă, deschise portiţa, acordă o scurtă audienţă gavanoaselor, închise portiţa la loc.</p>
                     <p rend="justify">—  Ascultă Monica, tu pui numere la-nceput?</p>
                     <p rend="justify">—  Nu pun.</p>
                     <p rend="justify">—  Atunci cum ştii cât ai scris?</p>
                     <p rend="justify">—  Ţin minte.</p>
                     <p rend="justify">—  Aha!</p>
                     <p rend="justify">—  Vrei să pun?</p>
                     <p rend="justify">—  Nu<hi rend="color(#000000)">…</hi>  să-mi spui când îi ajunge la douăzeci.</p>
                     <p rend="justify">—  De ce?</p>
                     <p rend="justify">—  Ai să vezi!<hi rend="color(#000000)">…</hi>
                     </p>
                     <p rend="justify">Se aplecă peste umărul Monicăi, controlând…</p>
                     <p rend="justify">—  Aşa! Douăzeci?</p>
                     <p rend="justify">—  Da.</p>
                     <p rend="justify">—  Scrie la-nceput numărul cincizeci.</p>
                     <p rend="justify">—  Vai, Olguţa!</p>
                     <p rend="justify">—  Fă cum spun.</p>
                     <p rend="justify">—  Şi tante Alice?</p>
                     <p rend="justify">—  Nu controlează<hi rend="color(#000000)">…</hi>  Scrie mare de tot „cincizeci”<hi rend="color(#000000)">…</hi>  Aşa. Mai ai de scris douăzeci de rânduri, şi s-a făcut suta mea.</p>
                     <p rend="justify">—  Mamă, ce-avem la masă? întrebă Dănuţ pe doamna Deleanu, intrând în salon, mahmur de singurătate.</p>
                     <p rend="justify">—  Ţi-e foame, Dănuţ?</p>
                     <p rend="justify">—  Ştiu eu?<hi rend="color(#000000)">…</hi>  Da n-am ce face!</p>
                     <p rend="justify">—  De ce nu te joci cu Monica?</p>
                     <p rend="justify">—  Sa dus la Olguţa.</p>
                     <p rend="justify">—  Du-te şi tu.</p>
                     <p rend="justify">—  La Olguţa?!</p>
                     <p rend="justify">—  Bine. Ia o carte şi ceteşte.</p>
                     <p rend="justify">—  Ce carte să iau?</p>
                     <p rend="justify">—  Dănuţ!<hi rend="color(#000000)">…</hi>  Eşti băiat mare!<hi rend="color(#000000)">…</hi>  Ascultă muzică dacă nu vrei să ceteşti.</p>
                     <p rend="justify">         „Ce rău e să fii băiat mare”, căscă Dănuţ răsturnându-se pe divan. Din pricina Olguţei şi-a Monicăi trebuia să-ndure până la masă pedeapsa une i sonate de Beethove n. Îl ispiti deodată o împăcare pornită de la el<hi rend="color(#000000)">…</hi>  Nu-şi dădu voie. „Când eşti băiat mare”<hi rend="color(#000000)">…</hi>  Începu el să-şi vorbească.</p>
                     <p rend="justify">—  Mamă, dă-mi, te rog, o batistă.</p>
                     <p rend="justify">—  Vai, Dănuţ, mai rău decât sălbatecii!<hi rend="color(#000000)">…</hi>  Poftim batista mea. De ce n-ai batistă?</p>
                     <p rend="justify">Sonata reîncepu. Dănuţ ghemui batista mamei lui în buzunar, peste batista lui.</p>
                     <p rend="justify">         „Când oi fi mare, n-am să-i dau voie nevestii mele să cânte la pian”, hotărî el, remarcând lipsa domnului Deleanu.</p>
                     <p rend="justify">Şi fiindcă n-o mai asculta, Sonata lunii începu să cânte-n el pentru amintirile de mai târziu…</p>
                     <p rend="justify">Afară s-aprindea clipa de argint a cerului pe înserate… melancolia umbrelor fără de soare şi de lună, clipa când nimeni nu îndrăzneşte să aprindă lumânările subt ochii zilei care vede încă<hi rend="color(#000000)">…</hi>
                     </p>
                     <p rend="justify">—  Isprăveşte, Monica, se impacientă Olguţa.</p>
                     <p rend="justify">—  Lasă, că nu mai am mult.</p>
                     <p rend="justify">Olguţa măsluise şi negaţiunile, silind-o pe Monica să numeroteze cu câte-un „cincizeci” persuaziv fiecare rând al cincisprezecelea.</p>
                     <p rend="justify">—  Ascultă, Monica, începu Olguţa agitată, după oarecare codeală jenată, îţi dau ţie păpuşa mea.</p>
                     <p rend="justify">—  Pentru că ţi-am scris asta? dispreţui Monica colile acoperite de parada amăgitoare a literilor. Eu am două păpuşi!<hi rend="color(#000000)">…</hi>  Tu ce-ai să faci fără păpuşă?</p>
                     <p rend="justify">—  Nu!<hi rend="color(#000000)">…</hi>  Da mie nu-mi trebuie păpuşă. Ai isprăvit?</p>
                     <p rend="justify">—  Am isprăvit<hi rend="color(#000000)">…</hi>  Asta nu-i frumos, Olguţa! Ce-are să spună tante Alice!</p>
                     <p rend="justify">—  Lasă<hi rend="color(#000000)">…</hi>  Caută-mi o panglică.</p>
                     <p rend="justify">Olguţa făcu sul colile.</p>
                     <p rend="justify">—  Ai găsit?</p>
                     <p rend="justify">—  Da.</p>
                     <p rend="justify">—  Acum fă o fundă frumoasă; ştii, cum mi-ai făcut pentru premii.</p>
                     <p rend="justify">—  De ce, Olguţa? întrebă Monica, înflorind din vârful degetelor funda sulului cu pedeapsa.</p>
                     <p rend="justify">—  Mama are să vadă că funda-i bine făcută şi-are să fie mulţumită.</p>
                     <p rend="justify">—.?</p>
                     <p rend="justify">—  Fiindcă eu nu ştiu să fac funde<hi rend="color(#000000)">…</hi>  ş-atunci are să uite să mai controleze!</p>
                     <p rend="justify">—  Vai, Olguţa, tare eşti şireată!</p>
                     <p rend="justify">—  Aşa-i când… „ai părinţi” urmă în gând Olguţa.</p>
                     <p rend="justify">—  Ce?</p>
                     <p rend="justify">—  Nimic<hi rend="color(#000000)">…</hi>  aşa spun eu.</p>
                     <p rend="justify">—  Vă pofteşte la masă, le vorbi din uşă Anica, sorbind din ochi funda roşie.</p>
                     <p rend="justify">—  Cine? o luă în primire Olguţa.</p>
                     <p rend="justify">—  Coniţa!</p>
                     <p rend="justify">—  Pe cine?</p>
                     <p rend="justify">—  Pe dumneavoastră, duduie!</p>
                     <p rend="justify">—  Cum ţi-a spus?</p>
                     <p rend="justify">—  Spune, cum ţi-a spus?</p>
                     <p rend="justify">—  Cum să-mi spună, duduie<hi rend="color(#000000)">…</hi>?! Să veniţi la masă, mi-a spus!</p>
                     <p rend="justify">—  Monica, du-te tu singură. Eu nu mă duc.</p>
                     <p rend="justify">—  Pentru ce, Olguţa?</p>
                     <p rend="justify">—  Fiindcă nu m-a poftit pe mine; şi eu am făcut pedeapsa.</p>
                     <p rend="justify">—  Iar începi, Olguţa?</p>
                     <p rend="justify">—  Te rog! Eu fac ce trebuie<hi rend="color(#000000)">…</hi>  Du-te şi spune că eu nu vin la masă, fiindcă nu m-a poftit, scandă ea cu mâna şi cu piciorul.</p>
                     <p rend="justify">—  Şi ce-ai să faci?</p>
                     <p rend="justify">—  Am s-aştept să mă poftească.</p>
                     <p rend="justify">—  Tante Alice, m-a rugat Olguţa să te-ntreb dacă poate să vină îa masă?</p>
                     <p rend="justify">—  Sigur că da<hi rend="color(#000000)">…</hi>  Anica du-te şi o pofteşte.</p>
                     <p rend="justify">         „Al dracului îs fetele!” se mândri Anica, alergând din nou îndărăt.</p>
                     <p rend="justify">Domnul Deleanu îşi întoarse faţa din lumină, zâmbind; recunoscuse retuşarea.</p>
                     <p rend="justify">Luau masa în pridvor. Ca pentru un început de chef, nevăzuţi, greierii îşi acordau subţire scripcele; broaştele îşi dregeau glasul<hi rend="color(#000000)">…</hi>
                     </p>
                     <p rend="justify">—  Am venit.</p>
                     <p rend="justify">Olguţa întinse sulul ca un pretext pentru fundă.</p>
                     <p rend="justify">—  Bravo, Olguţa! o lăudă înduplecată doamna Deleanu.</p>
                     <p rend="justify">Olguţa zâmbi modest şi blazat.</p>
                     <p rend="justify">—  Ei, acuma, fiindcă eşti o fată cuminte, să ne spui frumos şi drept cine-a avut dreptate: tu sau Dănuţ?</p>
                     <p rend="justify">Olguţa privi adânc pe domnul Deleanu.</p>
                     <p rend="justify">—  Mata, mamă dragă.</p>
                     <p rend="justify">—  La masă, copii, că se răceşte supa! izbucni gălăgios domnul Deleanu de teama unui nou proces.</p>
                     <p rend="justify">—  Spune drept, Olguţa. Îţi pare rău de ce-ai făcut? o întrebă doamna Deleanu cu polonicul de supă în mână</p>
                     <p rend="justify">—  Îmi pare rău<hi rend="color(#000000)">…</hi>  după zmeu, oftă Olguţa.</p>
                     <p rend="justify">În jurul lămpii cu glob roz, începură să cotească fluturii ca nişte delicate vehicule la ultimul rond aj unei şosele<hi rend="color(#000000)">…</hi>
                     </p>
                     <p rend="justify">Faţa de pansea albă cu trup gigantic a Pachiţei visa, ascultând muzica lingurilor de supă. Mânile ei încrucişate odihneau orizontal pe pântece.</p>
                     <p rend="justify">—  Dănuţ, nu sorbi supa.</p>
                     <p rend="justify">Iar!</p>
                     <p rend="justify">—  Dănuţ, de ce nu te-nveţi să mănânci frumos!<hi rend="color(#000000)">…</hi>  Monica, arată-i, te rog, cum se mănâncă supa.</p>
                     <p rend="justify">Cu rumen în obraji, ca o logodnică sărutată în faţa părinţilor, Monica aplecă vârful lingurii spre buze, insinuând supa, lin, fără murmur.</p>
                     <p rend="justify">—  Acum fă şi tu la fel.</p>
                     <p rend="justify">—  Miauuu<hi rend="color(#000000)">…</hi>
                     </p>
                     <p rend="justify">Modulaţia de foame a pisicilor se mlădie veridică în noaptea de vară.</p>
                     <p rend="justify">—  Câţţ! se stropşi doamna Deleanu spre întunericul de subt masă, dând cu piciorul.</p>
                     <p rend="justify">O  pisică nevinovată suferi în locul Olguţei. Domnul Deleanu îşi şterse cu şervetul un zârnbet înstelat de supă.</p>
                     <p rend="justify">Începură să se adune oaspeţii nepoftiţi ai meselor de-afară. Veni, mai întâi, Ali: pointer-ul lăptos, roşcat şi jovial. Se aşeză lângă doamna Deleanu, privind-o cu deferenţă hemesită. Era plin de ticuri sau de purici. Clipea: nările-i tremurau, mereu mobile; strănuta; îşi sucea gâtul ca cei care poartă gulere strangulatoare; îşi culca tâmplele când pe-o parte, când pe alta; hăpăia muşte şi le înghiţea ca şi cum ar fi avut amigdalită; îşi freca dinapoiul pe jos, botul i se sfădea cu coada; coada cu podelele; podelele cu picioarele<hi rend="color(#000000)">…</hi>
                     </p>
                     <p rend="justify">—  Marş, Ali!</p>
                     <p rend="justify">Se dădu lângă Dănuţ, tot scuturându-se, tot gudurându-se, plin de vorbe dulci, dar vorbind prea tare: Uu-iuuu, hau-hau!</p>
                     <p rend="justify">Din farfuriile schimbate se înălţă mirosul fripturii<hi rend="color(#000000)">…</hi>  Chemaţi de el, dulăii din ogradă – cu ochi de haiduc şi sfieli de căprioară – răsăriră întunecaţi pe scări<hi rend="color(#000000)">…</hi>  şi nu îndrăzniră<hi rend="color(#000000)">…</hi>  Subt garda picioarelor mesenilor, pisicile se strânseră mai tare, mute, c-un fior de frig de-a lungul spinării.</p>
                     <p rend="justify">—  Patapum, stâng! Patapum, drept! Patapum, stâng! Patapum drept! comandă Olguţa – în picioare pe scaun – nemaiţinând samă de nimic.</p>
                     <p rend="justify">C-o ureche neagră pe ochi şi una răsfrântă pe ceafă, castanie; cu bot crocodilian; pieptos; cu picioarele strâmbe; cu mers legănat şi chilos de atlet în frac, basset-ul Patapum, ghiduşul ghiduşilor şi „bucuria Olguţei”, îşi făcuse apariţia. În timpul zilei nu-l putea descoperi nimeni. Se ascundea ca o tragediană răscoaptă de lumina soarelui.</p>
                     <p rend="justify">Veni de-a dreptul la Olguţa, conştient parcă de ilaritatea care-l întâmpină. Se opri la picioarele scaunului, aplecându-şi capul într-o parte, ca cineva care spune: „Aud?”</p>
                     <p rend="justify">—  Patapum, drepţi!</p>
                     <p rend="justify">Patapum făcu un sluj ostăşesc.</p>
                     <p rend="justify">—  Patapum, bum!</p>
                     <p rend="justify">Patapum căzu drept pe spate.</p>
                     <p rend="justify">—  Patapum, sus!</p>
                     <p rend="justify">Patapum învie dând din coadă.</p>
                     <p rend="justify">—  Patapum, hap!</p>
                     <p rend="justify">Cu o strâmbătură acră, ca la unt de ricină, Patapum înghiţi musca oferită.</p>
                     <p rend="justify">—  Bravo, Patapum!</p>
                     <p rend="justify">Patapum făcu o piruetă, şi înflori sluj, cu jumătate din friptura Olguţei în dinţii ilari.</p>
                     <p rend="justify">Monica râdea cu hohote. Îi căzură lacrimi pe friptura surprinsă. Doamna Deleanu râdea cu ochii la Monica; domnul Deleanu, cu ochii la Olguţa; Olguţa, în braţe cu Patapum; şi lampa roză, tuturora.</p>
                     <p rend="justify">Demn, Dănuţ întinse o bucată de friptură lui Ali: singurul rest de seriozitate cu care mai putea vorbi – şi care-l asculta.</p>
                     <p rend="justify">—  Ali! ţipă ascuţit Olguţa, sărind de pe scaun cu mânile pe urechi.</p>
                     <p rend="justify">Din braţele ei, expulzat, Patapum se rostogoli până subt botul lui Ali, care, de sus, aruncă o privire dezgustată bătrânului nemernic.</p>
                     <p rend="justify">Acoperindu-şi pletele cu mâinile, Olguţa îşi ascunse capul, violent, în braţele doamnei Del eanu.</p>
                     <p rend="justify">—  Ce-i, Olguţa? Ce s-a întâmplat?<hi rend="color(#000000)">…</hi>  Hai, spune, Olguţa!</p>
                     <p rend="justify">—  Ai amuţit, Olguţa? Tu!</p>
                     <p rend="justify">—  S-a dus! ţipă Olguţa înnăduşit în rochia doamnei Deleanu.</p>
                     <p rend="justify">—  Cine?</p>
                     <p rend="justify">—  Liliacul! ţipă ea scuturându-şi fiorii în braţele mamei ei.</p>
                     <p rend="justify">Un mieunat strident străpunse tăcerea.</p>
                     <p rend="justify">—  Unde-i?</p>
                     <p rend="justify">—  Uf! S-a dus.</p>
                     <p rend="justify">Doamna Deleanu închise ochii, cutremurându-se. Strigoiul moale al pletelor zburase afară, frângând un trăsnet negru pe tremurul luceafărului.</p>
                     <p rend="justify">—  Hai, Olguţa. S-a dus<hi rend="color(#000000)">…</hi>  Sigur că s-a dus.</p>
                     <p rend="justify">—  Nu cred.</p>
                     <p rend="justify">—  Olguţa, lasă copilăriile!</p>
                     <p rend="justify">—  Papa, s-a dus? întrebă Olguţa, trăgând cu coada ochiului.</p>
                     <p rend="justify">—  Da, da! S-a dus.</p>
                     <p rend="justify">Olguţa sări drept în sus, cu ochii ţintă în ochii lui Dănuţ.</p>
                     <p rend="justify">—  Eram sigură că râzi! Nu-ţi dau voie să râzi de mine! Eu nu mă tem de nimeni.</p>
                     <p rend="justify">—  Numai de lilieci! şopti suav Dănuţ, încordându-şi picioarele subt masă.</p>
                     <p rend="justify">—  Bravo, Dănuţ! aprobă domnul Deieanu. Chipul dinafară al lui Dănuţ nici nu clinti, de teamă să nu-l descopere ceilalţi pe cel dinlăuntru. Olguţa se-ncruntă o clipă numai şi pufni de râs.</p>
                     <p rend="justify">—  Ai dreptate!<hi rend="color(#000000)">…</hi>  Ce bine că s-a dus!<hi rend="color(#000000)">…</hi>  Papa, de ce mă tem eu de lilieci?</p>
                     <p rend="justify">—  Întreab-o pe mama.</p>
                     <p rend="justify">—  Mamă, tu ştii de ce mă tem de lilieci?</p>
                     <p rend="justify">—  De unde vrei să ştiu? ridică ea din umeri privind pieziş pe domnul Deleanu.</p>
                     <p rend="justify">—  Atunci de ce m-a trimis papa la tine?</p>
                     <p rend="justify">—  Întreabă-l!</p>
                     <p rend="justify">—  Eu ştiu, dădu din cap cu tâlc, Olguţa.</p>
                     <p rend="justify">—  De ce, mă rog?</p>
                     <p rend="justify">—  Să spun?</p>
                     <p rend="justify">—  Spune.</p>
                     <p rend="justify">—  Fiindcă şi tu te temi de lilieci!</p>
                     <p rend="justify">—  Olguţa, nu fi obraznică!</p>
                     <p rend="justify">—  Şi eu mă tem de lilieci! se spovedi Monica încă palidă.</p>
                     <p rend="justify">—  Sigur. Tu eşti prietena mea.</p>
                     <p rend="justify">         „Ce proastă-i Monica”, gândi c-un fel de respect Dănuţ, pe care nimeni nu-l ştia că se temuse, decât pisicile de subt masă, călcate pe coadă.</p>
                     <p rend="justify">—  Dănuţ, strânge-ţi şervetul.</p>
                     <p rend="justify">Pe-al Olguţei îl păturise Monica, aşa că ochii lui Dănuţ întâlniră o dezamăgire – şi pe deasupra ochii Olguţei, la pândă. Vra să zică Olguţa nu uitase spiritul făcut pe socoteala ei!<hi rend="color(#000000)">…</hi>  Dănuţ se concentra asupra şervetului.</p>
                     <p rend="justify">—  Mamă, hai să vorbim franţuzeşte, propuse Olguţa, aruncând o privire spre Dănuţ.</p>
                     <p rend="justify">—  Cum nu? consimţi surprinsă, dar cu plăcere, doamna Deleanu.</p>
                     <p rend="justify">—  Mamă, eu pot să mă scol? întrebă Dănuţ; luându-şi inima în dinţi.</p>
                     <p rend="justify">—  De ce, Dănuţ;? Stai cu noi. Vorbim, cu toţii, împreună.</p>
                     <p rend="justify">Dănuţ clipi, înghiţi şi se supuse; Răzbunarea Olguţei începea.</p>
                     <p rend="justify">—  Olguţa, que fais-tu en ce moment? (1) începu doamna Deleanu.</p>
                     <p rend="justify">—  Ça c'est trop simple, maman! Poses moi une autre question<hi rend="color(#000000)">…</hi>  plus difficile: n'est-ce pas, mon frère? (2) – Est-ce que tu as mal à la tête, mon frère?<hi rend="color(#000000)">…</hi>  Dis vrai! Şi c'est oui, que je ne te dérange plus. (3) – Dă-mi pace! mormăi Dănuţ, primenindu-şi obrajii cu altă roşeaţă.</p>
                     <p rend="justify">—  Voyons, mon petit, dis cela en français, au moins!<hi rend="color(#000000)">…</hi>  Dănuţ, comment dit-on en français (4): lasă-mă-n pace?</p>
                     <p rend="justify">—  Laisse-le tranquille, maman, il ne comprends pas! (5) dispreţui Olguţa pe Dănuţ, cu vorba, cu tonul şi cu mişcarea buzelor.</p>
                     <p rend="justify">—  Olguţa, sois plus aimable!(6)</p>
                     <p rend="justify">—  Mais puisque je dis la vérité, maman! (7)</p>
                     <p rend="justify">Domnul Deleanu îşi muşcă buza. Îi creştea inima auzind-o pe Olguţa polemizând într-o limbă pe care abia o învăţase, şi mai mult din auzite, cu accent corect şi dezinvoltură.,Ce temperament de avocat!” regretă el.</p>
                     <p rend="justify">—  Olguţa, tu n'as pas raison! (8) apără doamna Deleanu pe Dănuţ, stăpânindu-şi un zâmbet.</p>
                     <p rend="justify">1  Olguţa, ce faci tu în această clipă?</p>
                     <p rend="justify">2  E prea simplu mamă! Pune-mi altă întrebare<hi rend="color(#000000)">…</hi>  mai grea: nu-i aşa frate?</p>
                     <p rend="justify">3  Te doare capul, frăţioare?<hi rend="color(#000000)">…</hi>  Spune drept! Dacă da, să nu te mai deranjez!</p>
                     <p rend="justify">4  Ascultă, micuţule, cel puţin spune asta în franceză!<hi rend="color(#000000)">…</hi>  Dănuţ, cum se spune în franceză<hi rend="color(#000000)">…</hi>
                     </p>
                     <p rend="justify">5  Lasă-l în pace mamă, nu înţelege!</p>
                     <p rend="justify">6  Olguţa, fii mai amabilă!</p>
                     <p rend="justify">7  Dar totuşi, eu spun adevărul, mamă!</p>
                     <p rend="justify">8  Olguţa, tu n-ai dreptate!</p>
                     <p rend="justify">—  Qu'il le prouve! (1) gesticulă Olguţa.</p>
                     <p rend="justify">Dănuţ ştia franţuzeşte cât şi Olguţa. N-avea însă curajul să vorbească. Se jena, ca şi de recitarea poeziilor în salonul cu musafiri.</p>
                     <p rend="justify">—  Allons, mon petit, reponds(2) îl somă doamna Deleanu.</p>
                     <p rend="justify">Lui Dănuţ i se urcă sângele la cap. Adunându-şi puterile, smulse din tăcerea lui înnourată o expresie auzită de la domnul Deleanu, şi o fulgeră pe Olguţa în franţuzeşte.</p>
                     <p rend="justify">—  Je m'en fâche! (3)</p>
                     <p rend="justify">—  Alors, va te coucher! (4) încheie aspru doamna Deleanu.</p>
                     <p rend="justify">Dănuţ porni. În antret era întuneric. Se întoarse îndărăt în pridvor, şi se aşeză pe scări între cânii ciobăneşti care nu ştiau franţuzeşte, dar ştiau să muşte<hi rend="color(#000000)">…</hi>  Cu accent de violă, Monica, la rândul ei, intrase în tabăra duşmanilor<hi rend="color(#000000)">…</hi>
                     </p>
                     <p rend="justify">—  Patapum, comment font Ies avocats? (5)</p>
                     <p rend="justify">—  Hau-hau!</p>
                     <p rend="justify">—  Cest bien<hi rend="color(#000000)">…</hi>  Patapum, comment font les magistrats?(6)</p>
                     <p rend="justify">Patapum închise ochii şi căzu narcotizat.</p>
                     <p rend="justify">—  Hai, Monica!<hi rend="color(#000000)">…</hi>  Şi Patapum ştie franţuzeşte! vorbi tare Olguţa, trecând cu Monica de mână pe lângă Dănuţ.</p>
                     <p rend="justify">Dănuţ, tot pe scară, între câini, îşi strânse dinţii şi tăcu patriotic în noaptea românească.</p>
                     <p rend="justify">1 Să dovedească!</p>
                     <p rend="justify">2  Hai, micuţul meu, răspunde<hi rend="color(#000000)">…</hi>
                     </p>
                     <p rend="justify">3 Nu-mi pasă!</p>
                     <p rend="justify">4 Hai, du-te la culcare!</p>
                     <p rend="justify">5  Patapum, cum fac avocaţii! (Patapum a devenit nume propriu din expresie interjecţională, care s-ar putea traduce: hodoronc-tronc.) 6 E bine! Patapum, cum fac magistraţii?</p>
                     <p rend="justify">—  La ce te gândeşti, Alice?</p>
                     <p rend="justify">—  La nimic… Îmbătrânim… Copiii cresc mari<hi rend="color(#000000)">…</hi>
                     </p>
                     <p rend="justify">—  Da<hi rend="color(#000000)">…</hi>
                     </p>
                     <p rend="justify">—  Ca mâine-poimâne casa rămâne goală<hi rend="color(#000000)">…</hi>  noi mai bătrâni…</p>
                     <p rend="justify">—  Ce putem face?</p>
                     <p rend="justify">—  Nimic! Să-i creştem pe ei, şi să ne privim tot mai rar în oglindă<hi rend="color(#000000)">…</hi>
                     </p>
                     <p rend="justify">—  Oglinzile de-acum înainte sunt numai pentru ei, ca şi noi.</p>
                     <p rend="justify">Tăcură<hi rend="color(#000000)">…</hi>
                     </p>
                     <p rend="justify">—  Olguţa şi Monica, puneţi-vă paltoanele. Şi tu, Dănuţ!</p>
                     <p rend="justify">—  Puneţi-l şi tu, Alice, să nu răceşti.</p>
                     <p rend="justify">Se pornise parcă o mişcare undeva pe cer sau pe pământ. Nici vânt şi nici murmur de frunze nu era.</p>
                     <p rend="justify">O  clipă, broaştele-amuţiră. Şi din tăcerea lor de inimi zbuciumate, care s-au oprit delaolaltă, buhaiul de baltă se tângui aşa de simplu şi de trist! Şi broaştele-ncepură iar, dar altfel, căci de pe zări desprinse, se apropia încet, cu amfora răcoarei pe umărul ei gol de lună plină, adevărata noapte.</p>
                     <p rend="justify">—  Monica, ţi-a plăcut ce i-am făcut?</p>
                     <p rend="justify">         „Săracu Dănut!” gândi Monica, revăzându-l din nou singur pe scară între câini. Şi cu glas tare:</p>
                     <p rend="justify">—  Dănuţ nu ştie franţuzeşte?</p>
                     <p rend="justify">—  Cum să nu ştie?! îl apară jignită Olguţa, scuturându-şi trupul în căderea albă a cămeşei de noapte.</p>
                     <p rend="justify">—  Atunci de ce nu vrea să vorbească?</p>
                     <p rend="justify">—  Aşa-s băieţii<hi rend="color(#000000)">…</hi>  proşti!<hi rend="color(#000000)">…</hi>  Monica, încheie-mă la gât.</p>
                     <p rend="justify">—  Cum? Dănuţ îi prost? se mira Monica, prinzându-i nasturele în cheutoarea guleraşului.</p>
                     <p rend="justify">—  Am spus eu asta?</p>
                     <p rend="justify">—  Da. Tu ai spus că băieţii îs proşti.</p>
                     <p rend="justify">—  Sigur.</p>
                     <p rend="justify">—  Atunci cum?</p>
                     <p rend="justify">—  El nu-i prost<hi rend="color(#000000)">…</hi>  Da aşa-s băieţii!</p>
                     <p rend="justify">—  Olguţa, tu nu-ţi pui papucii?</p>
                     <p rend="justify">—  Nuu! Aşa-i bine! Scoate-i şi tu! Aşa-i că-i altfel cu picioarele goale?</p>
                     <p rend="justify">—  Ce frumos e, Olguţa! zâmbi fetiţa, călcând desculţă în apa lunii.</p>
                     <p rend="justify">—  Vezi, dacă m-asculţi!</p>
                     <p rend="justify">—  Acum ce facem?!</p>
                     <p rend="justify">—  Ne batem cu perne, îi dovedi Olguţa, aruncându-i un puişor.</p>
                     <p rend="justify">—  Tu nu te-nchini, Olguţa? o întrebă, ferindu-se, Monica.</p>
                     <p rend="justify">—  După ce ne batem cu perne!</p>
                     <p rend="justify">—  Nu. Eu mă-nchin.</p>
                     <p rend="justify">—  Hai şi eu atunci!</p>
                     <p rend="justify">Îngenunchind pe pat, Monica se rugă în gând cu ochii închişi „Tatăl nostru cel din ceruri”<hi rend="color(#000000)">…</hi>  Olguţa, cu glas tare, în picioare<hi rend="color(#000000)">…</hi>  Se opri ca să îndrepte icoana strâmbată de inaugurarea bătăii cu perne.</p>
                     <p rend="justify">—  Monica, tu ai vrea să fii Maica Domnului?</p>
                     <p rend="justify">—.în numele Tatălui, al Fiului şi-al Sfântului Duh, amin<hi rend="color(#000000)">…</hi>  Ce-ai spus, Olguţa? o întrebă Monica, desprinzându-şi faţa din cerul bunicei.</p>
                     <p rend="justify">—  Hai să ne batem cu perne!<hi rend="color(#000000)">…</hi>  Num<hi rend="color(#000000)">…</hi>  tată<hi rend="color(#000000)">…</hi>  fiu<hi rend="color(#000000)">…</hi>  duh<hi rend="color(#000000)">…</hi>  amin.</p>
                     <p rend="justify">Dănuţ ştia de ce dormea Ali pe covor în odaia lui, în loc să doarmă afară, în pridvor. Dar nimeni nu trebuia să ştie nici ce ştia Dănuţ, nici că Ali sforăia în odaia lui, încolăcit pe covor ca un continent de purici. La drept vorbind nici lui Dănuţ nu-i prea venea-ndămână să ştie ce ştia, fiindcă ştiind, frica de noapte şi singurătate, nenumită, îl privea gata să vie, ca cineva strigat pe nume.</p>
                     <p rend="justify">—  Hai să mă dezbrac, se îmbărbăta Dănuţ, sculându-se zgomotos de pe pat.</p>
                     <p rend="justify">Începu să-şi scoată hainele, cu mişcările factice ale actorilor când reproduc pe scenă gesturile mici de toate zilele. Din odaia Olguţei răsunară moi bufnituri de perne şi râsete de două glasuri.</p>
                     <p rend="justify">         „Ce bine-i să fii însurat”<hi rend="color(#000000)">…</hi>  Şi se gândi deodată cu nedumerire că într-o zi chiar el, Dănuţ, va fi mare<hi rend="color(#000000)">…</hi>  Îşi ridică ochii în oglindă şi privi sus, cu capul dat pe ceafă, locul unde va fi capul unui Dănuţ<hi rend="color(#000000)">…</hi>  capul lui Dan de peste mulţi ani<hi rend="color(#000000)">…</hi>  Parcă nu-i venea să creadă<hi rend="color(#000000)">…</hi>!</p>
                     <p rend="justify">Adică va veni un străin, un uriaş, îl va înghiţi pe Dănuţ, şi cu Dănuţ în ei va face pe ceilalţi să creadă că-i însuşi Dănuţ?<hi rend="color(#000000)">…</hi>  Ciudat!<hi rend="color(#000000)">…</hi>  Şi Dănuţ unde va fi?<hi rend="color(#000000)">…</hi>  Dănuţ nu va mai fi nicăieri<hi rend="color(#000000)">…</hi>
                     </p>
                     <p rend="justify">—  Nu vreau! se împotrivi Dănuţ, ca în faţa morţii şi-a mormântului.</p>
                     <p rend="justify">Nu-i aşa! Dănuţ va fi în el, ca un ou mic de lemn într-un ou mare<hi rend="color(#000000)">…</hi>  Nu-i totuna!<hi rend="color(#000000)">…</hi>  Fiindcă uriaşul va fi tot Dănuţ<hi rend="color(#000000)">…</hi>  Cum asta? Şi mic şi mare?<hi rend="color(#000000)">…</hi>  Capul lui Dănuţ îi ajunge până la buzunarul de la jiletcă, unde-i ceasul tatei, şi totodată, capul uriaşului e însuşi capul lui Dănuţ? Ciudat!<hi rend="color(#000000)">…</hi>  Ca şi cum ai ţinea capul între mâini, şi capul ar gândi deoparte – cum? poate să gândească aşa! Şi trupul fără cap, s-ar gândi şi el!<hi rend="color(#000000)">…</hi>  Foarte ciudat<hi rend="color(#000000)">…</hi>!</p>
                     <p rend="justify">         „Oare şi tata a fost mic?<hi rend="color(#000000)">…</hi>  Sigur c-a fost<hi rend="color(#000000)">…</hi>” Vra să zică a fost odată un copil de-o vrâstă cu Dănuţ, frate cu Dănuţ şi cu Olguţa, dac-ar mai fi, şi acuma nu mai este decât tatăl lui Dănuţ<hi rend="color(#000000)">…</hi>  Da unde-i celălalt?<hi rend="color(#000000)">…</hi>  S-a dus sau e în el?<hi rend="color(#000000)">…</hi>  Dacă l-ar tăia pe tata în două, l-ar găsi pe celălalt? Sigur că nu!<hi rend="color(#000000)">…</hi>  În trup e scheletul, inima, plămânii… Dănuţ a învăţat la şcoală tot ce-i în trupul tatei. Atuncea unde-i celălalt?</p>
                     <p rend="justify">         „Oare nu-s eu?”</p>
                     <p rend="justify">Dănuţ clipi ameţit, El e copilul tatei<hi rend="color(#000000)">…</hi>  şi-al mamei! Ciudat!<hi rend="color(#000000)">…</hi>  Să fii unul singur şi să fii copilul a doi oameni!<hi rend="color(#000000)">…</hi>  Unu plus unu face doi<hi rend="color(#000000)">…</hi>  Asta-i sigur! A învăţat la aritmetică<hi rend="color(#000000)">…</hi>  Atunci de ce Dănuţ e copilul şi ai tatei, şi al mamei<hi rend="color(#000000)">…</hi>?</p>
                     <p rend="justify">Şi cum se fac copiii<hi rend="color(#000000)">…</hi>?</p>
                     <p rend="justify">         „Oare eu am să fac copii?”</p>
                     <p rend="justify">Dănuţ se privi cu spaimă în oglindă.</p>
                     <p rend="justify">         „Eu îs băiat!” se linişti el, ca şi cum s-ar fi amăgit pe sine ca pe altcineva mai mic decât el şi mai neştiutor<hi rend="color(#000000)">…</hi>
                     </p>
                     <p rend="justify">         „Olguţa are să aibă copii', o pedepsi Dănuţ.</p>
                     <p rend="justify">Olguţa!<hi rend="color(#000000)">…</hi>  Olguţa e sora lui!<hi rend="color(#000000)">…</hi>  De ce?<hi rend="color(#000000)">…</hi>  Fiindcă şi ea e a tatei şi a mamei<hi rend="color(#000000)">…</hi>  Nu se poate!<hi rend="color(#000000)">…</hi>  Olguţa e a mamei, şi Dănuţ al tatei<hi rend="color(#000000)">…</hi>  Mama e femeie<hi rend="color(#000000)">…</hi>  Cum poate să facă o femeie un băiat!<hi rend="color(#000000)">…</hi>  Atunci tata l-a făcut pe Dănuţ?<hi rend="color(#000000)">…</hi>  Bine, da motanii nu fac pui; numai pisicile fac!<hi rend="color(#000000)">…</hi>  Asta-i altceva!<hi rend="color(#000000)">…</hi>  Nu spune mama că Dănuţ e băiatul ei? Oare mama spune minciuni? De ce e mama femeie?<hi rend="color(#000000)">…</hi>  Are păr lung?<hi rend="color(#000000)">…</hi>  Tata are musteţi!<hi rend="color(#000000)">…</hi>  Mama are rochie!<hi rend="color(#000000)">…</hi>  Şi tata ar putea să-şi puie rochie!</p>
                     <p rend="justify">Închipuindu-şi-l în rochie, Dănuţ zâmbi.</p>
                     <p rend="justify">Tata e avocat<hi rend="color(#000000)">…</hi>  şi mama e femeie<hi rend="color(#000000)">…</hi>  Oare şi Dănuţ va fi avocat?<hi rend="color(#000000)">…</hi>  Nu-i vine să creadă<hi rend="color(#000000)">…</hi>!</p>
                     <p rend="justify">Cum poate oare să vorbească tata un ceas în şir fără să cetească?<hi rend="color(#000000)">…</hi>  Oare învaţă pe de rost? Nu se poate!<hi rend="color(#000000)">…</hi>  Numai poeziile se pot învăţa pe de rost!<hi rend="color(#000000)">…</hi>  Tata e foarte deştept<hi rend="color(#000000)">…</hi>  de asta poate vorbi un ceas!<hi rend="color(#000000)">…</hi>  Şi Olguţa e foarte deşteaptă<hi rend="color(#000000)">…</hi>  Dănuţ se teme de Olguţa<hi rend="color(#000000)">…</hi>  El e premiant întâi, dar Olguţa e foarte deşteaptă<hi rend="color(#000000)">…</hi>  Cu ea nu se poate pune<hi rend="color(#000000)">…</hi>  Oare Dănuţ îi prost?<hi rend="color(#000000)">…</hi>  Aşa crede Olguţa, da nu-i adevărat!<hi rend="color(#000000)">…</hi>  Cum poate să fie Dănuţ prost, când Dănuţ vede cum e Olguţa şi cum e el singur!<hi rend="color(#000000)">…</hi>  El nu poate vorbi ca Olguţa<hi rend="color(#000000)">…</hi>  Atunci?<hi rend="color(#000000)">…</hi>  Asta-i altceva! Dănuţ ştie că nu-i prost fiindcă el are turbinca lui Ivan<hi rend="color(#000000)">…</hi>  Olguţa nu ştie că Dănuţ e deştept<hi rend="color(#000000)">…</hi>  chiar foarte deştept!<hi rend="color(#000000)">…</hi>  Dacă-ar asculta Olguţa ce gândeşte Dănuţ!<hi rend="color(#000000)">…</hi>  Ce păcat!<hi rend="color(#000000)">…</hi>  Cu Olguţa poate vorbi numai.</p>
                     <p rend="justify">Dănuţ se privi deodată în oglindă<hi rend="color(#000000)">…</hi>  El vorbea sau altcineva?<hi rend="color(#000000)">…</hi>  Îşi pipăi mânile, una pe cealaltă<hi rend="color(#000000)">…</hi>  Făcu mişcări cu degetele, cu braţul<hi rend="color(#000000)">…</hi>
                     </p>
                     <p rend="justify">Vra să zică el, Dănuţ, era stăpânul lui: tot Dănuţ. El poruncea şi el asculta<hi rend="color(#000000)">…</hi>  aşa cum trebuia să asculte Dănuţ pe mama şi pe tata<hi rend="color(#000000)">…</hi>  El putea face cu el orice!<hi rend="color(#000000)">…</hi>  Spunea mâinii: „Întinde-te”, şi mâna se întindea… Dacă i-ar fi spus:Zgârie-l pe Dănuţ”, l-ar fi zgâriat?<hi rend="color(#000000)">…</hi>  Nu<hi rend="color(#000000)">…</hi>  De ce nu mai asculta?<hi rend="color(#000000)">…</hi>  Fiindcă n-avea cum s-o silească<hi rend="color(#000000)">…</hi>  Ba avea! Cu cealaltă mână… Nici aşa! Niciuna n-ar fi vrut să-l zgârie… De ce?<hi rend="color(#000000)">…</hi>  Fiindcă nu le putea pedepsi<hi rend="color(#000000)">…</hi>  Ba da! Putea să le muşte!<hi rend="color(#000000)">…</hi>  Dar nici dinţii nu vroiau să-l muşte pe Dănuţ!<hi rend="color(#000000)">…</hi>  Aşa-i! Mâinile care nu vor să-l zgârie sunt mâinile lui!<hi rend="color(#000000)">…</hi>  Oare şi degetele gândesc?<hi rend="color(#000000)">…</hi>
                     </p>
                     <p rend="justify">—  Ce-i asta, Dănuţ? În loc să dormi te uiţi în oglindă? Ia, mă rog!</p>
                     <p rend="justify">Doamna Deleanu, în chimono, făcea rondul de noapte, pe tăcute, ca toţi cei care-l fac.</p>
                     <p rend="justify">—  Te-ai spălat pe dinţi?</p>
                     <p rend="justify">—  M-am spălat.</p>
                     <p rend="justify">—  Mânile ţi-s curate?<hi rend="color(#000000)">…</hi>  Ia să văd<hi rend="color(#000000)">…</hi>  Dănuţ – Dănuţ! Pentru ce-s făcute periile de unghii?</p>
                     <p rend="justify">         „Pentru mata, mamă, ar fi răspuns Olguţa”, gândi Dănuţ, roşindu-se.</p>
                     <p rend="justify">—  Să vii mâne dimineaţă să-ţi tai unghiile. Ai auzit?</p>
                     <p rend="justify">—  Am auzit.</p>
                     <p rend="justify">—  Şi-acuma culcă-te<hi rend="color(#000000)">…</hi>  Dănuţ! Da asta ce mai e? înmărmuri doamna Deleanu, descoperindu-l pe Ali<hi rend="color(#000000)">…</hi>  Marş, Ali!</p>
                     <p rend="justify">Ali deschise ochi de cuvios călugăr descoperit de stareţă la maici şi ondulă spre uşă.</p>
                     <p rend="justify">—  Ce caută dumnealui aici?</p>
                     <p rend="justify">—  A venit singur, mamă!</p>
                     <p rend="justify">—  Cred, bine! Asta mai lipsea!<hi rend="color(#000000)">…</hi>  De ce nu l-ai dat afară?</p>
                     <p rend="justify">—  Am uitat.</p>
                     <p rend="justify">—  Noroc că mi-am adus eu aminte!<hi rend="color(#000000)">…</hi>  Da tu ce cauţi aici?</p>
                     <p rend="justify">—  N-aveam chibrituri, mamă<hi rend="color(#000000)">…</hi>!</p>
                     <p rend="justify">Capul Olguţei răsărise atent, prin crăpătura uşii care dădea în antret.</p>
                     <p rend="justify">—  Umbli cu picioarele goale? Olguţa!</p>
                     <p rend="justify">—  Nu-mi găsesc papucii! Am să-i arăt eu Anicăi!</p>
                     <p rend="justify">—  Ba te poftesc să te culci!</p>
                     <p rend="justify">—  Ce cauţi la mine în odaie? se oţărî Dănuţ.</p>
                     <p rend="justify">—  Eu vorbesc cu mama! Asta-i casa mamei. De ce n-o dai afară pe mama?</p>
                     <p rend="justify">—  Olguţa, lasă-l în pace!</p>
                     <p rend="justify">—  Mamă, l-ai dat afară pe Ali?</p>
                     <p rend="justify">—  De asta ai venit!<hi rend="color(#000000)">…</hi>  Hai la culcare! Repede, Olguţa!</p>
                     <p rend="justify">—  Mamă, cânii fac ploşniţe?</p>
                     <p rend="justify">—  Ce? Ai găsit ploşniţe? se spăimântă doamna Deleanu.</p>
                     <p rend="justify">—  Nuu! Da-ntreb aşa!</p>
                     <p rend="justify">—  Olguţa, ai să mă-nnebuneşti!</p>
                     <p rend="justify">—  De ce, mamă dragă?</p>
                     <p rend="justify">—  Te rog, lasă-l pe Dănuţ să doarmă!</p>
                     <p rend="justify">—  Eu nu-l las? EI nu mă lasă pe mine!</p>
                     <p rend="justify">—  Olguţa!</p>
                     <p rend="justify">—  Iaca mă duc<hi rend="color(#000000)">…</hi>  Mamă dragă, tare-ţi şade bine în chimono!</p>
                     <p rend="justify">Doamna Deleanu întoarse capul spre fereastră, să-i zboare râsul acolo de unde răsar fluturii.</p>
                     <p rend="justify">—  Noapte bună, Dănuţ!</p>
                     <p rend="justify">Îl sărută pe frunte, stinse lumânarea, şi ieşi lăsându-l pe Dănuţ cu lumina lunii<hi rend="color(#000000)">…</hi>  şi cu ceva care nu intrase încă în odaie<hi rend="color(#000000)">…</hi>  Dar inima lui Dănuţ auzea venind, tăcută, mută, ascuţită ca umbra unui zbor de liliac, spaima.</p>
                     <p rend="justify">Începu un gând să povestească în gura mare, asurzitor, ca un papagal, tot dialogul cu Olguţa şi cu mama: „Eşti un prost! Eşti un prost! Eşti un prost! Du-te şi-o bate pe Olguţa! Nu ţi-i ruşine să te facă de râs! Să te facă de râs…”</p>
                     <p rend="justify">Şi-un alt gând, dimpreună cu celălalt, şoptea ca şerpii:<hi rend="color(#000000)">…</hi>În cimitir, se ridică din mormânt strigoiul. E galbăn la faţă, ochii negri ard; dinţii şi unghiile cresc, cresc<hi rend="color(#000000)">…</hi>  şi strigoiul vine fără să-l auzi, prin lumina lunii<hi rend="color(#000000)">…</hi>  În cimitir, în cimitir<hi rend="color(#000000)">…</hi>  Şi nici nu-l auzi când vine<hi rend="color(#000000)">…</hi>”</p>
                     <p rend="justify">Deschise ochii: spaima lunii umplea odaia<hi rend="color(#000000)">…</hi>  Se smulse de pe pernă şi repede întoarse capul: nu era nimeni la spate, dar poate plecase şi venise la loc<hi rend="color(#000000)">…</hi>
                     </p>
                     <p rend="justify">         „. Strigoii caută sânge de om tânăr…” „. De fată tânără!” ţipă alt gând de-al lui Dănuţ.</p>
                     <p rend="justify">Îşi făcu semnul crucii<hi rend="color(#000000)">…</hi>  Se culcase fără să spuie rugăciunea. Se făcu palid în paloarea lunii.</p>
                     <p rend="justify">Olguţa lăsă lingura în gavanos, gavanosul îl vârî în sobă. Monica se vârî în pat. Hotărâtă, Olguţa porni spre uşa dintre odaia lor şi a lui Dănuţ, de unde răsunau bocăniturile.</p>
                     <p rend="justify">—  Cine-i acolo?</p>
                     <p rend="justify">—  Eu.</p>
                     <p rend="justify">—  Cine, eu?</p>
                     <p rend="justify">—  Eu, fratele tău.</p>
                     <p rend="justify">—  Nu cred!</p>
                     <p rend="justify">—  Dacă-ţi spun!</p>
                     <p rend="justify">—  Şi ce vrei?</p>
                     <p rend="justify">—  Să-ţi spun ceva.</p>
                     <p rend="justify">—  Spune.</p>
                     <p rend="justify">—  Deschide uşa.</p>
                     <p rend="justify">—  Pentru ce?</p>
                     <p rend="justify">—  Ca să-ţi spun.</p>
                     <p rend="justify">—  Şi ce-mi dai dacă deschid?</p>
                     <p rend="justify">—  Spune tu, ce vrei?</p>
                     <p rend="justify">Olguţa se-ncruntă. Nu mai înţelegea nimic.</p>
                     <p rend="justify">—  Olguţa, nu deschide! o îndemnă tainic Monica.</p>
                     <p rend="justify">—  De ce să nu deschid?</p>
                     <p rend="justify">—  Deschide Olguţa, răsună tare şi grăbită vocea lui Dănuţ.</p>
                     <p rend="justify">—  Să-mi dai puşca ta.</p>
                     <p rend="justify">—  Ţi-o dau!</p>
                     <p rend="justify">—  Jură-te.</p>
                     <p rend="justify">—  Spun pe onoarea mea.</p>
                     <p rend="justify">—  Spune: jur.</p>
                     <p rend="justify">—  Deschide, Olguţa. Jur pe onoarea mea.</p>
                     <p rend="justify">Olguţa răsuci cheia, apăsă clanţa şi brusc deschizând, răsări în prag.</p>
                     <p rend="justify">—  Unde-i puşca?</p>
                     <p rend="justify">—  Ia-o.</p>
                     <p rend="justify">Olguţa desprinse puşca, nelăsându-l pe Dănuţ să încalce hotarul.</p>
                     <p rend="justify">—  Buftea! îl încercă ea, înarmată cu puşca.</p>
                     <p rend="justify">—  Poţi să-mi spui! Nu mă supăr.</p>
                     <p rend="justify">—  Atunci nu-ţi mai spun.</p>
                     <p rend="justify">—  Cum vrei tu.</p>
                     <p rend="justify">—  Da tu ce vrei?</p>
                     <p rend="justify">—  Olguţa<hi rend="color(#000000)">…</hi>  vreau să mă împac.</p>
                     <p rend="justify">—  Vrei să te-mpaci?</p>
                     <p rend="justify">—  Da.</p>
                     <p rend="justify">—  Spui drept?</p>
                     <p rend="justify">—  Spun drept.</p>
                     <p rend="justify">—  Atunci intră.</p>
                     <p rend="justify">Dănuţ respiră.</p>
                     <p rend="justify">—  Monica, şi cu tine vreau să mă împac.</p>
                     <p rend="justify">—  Ce bine-mi pare, Dănuţ. Hai să ne sărutăm.</p>
                     <p rend="justify">Se sărutară entuziasmaţi: Dănuţ în vânt, din grabă, Monical sărută pe nas, din greşeală.</p>
                     <p rend="justify">—  Ce facem? se-ntrebă Olguţa.</p>
                     <p rend="justify">—  Dă-i şi lui, Olguţa, cercă s-o înduplece Monica.</p>
                     <p rend="justify">—  Tu zici să-i dau?</p>
                     <p rend="justify">—  Da, Olguţa, de ce să nu-i dai?</p>
                     <p rend="justify">—  Ce vreţi să-mi daţi? se nelinişti Dănuţ.</p>
                     <p rend="justify">—  Da juri? interveni Olguţa.</p>
                     <p rend="justify">—  Da n-am jurat?</p>
                     <p rend="justify">—  Pentru puşcă!</p>
                     <p rend="justify">—  Bine, jur!</p>
                     <p rend="justify">—  Zi după mine: Mă jur<hi rend="color(#000000)">…</hi>
                     </p>
                     <p rend="justify">—  Copii, voi nu dormiţi? întrebă din capătul antretului doamna Deleanu, pentru a doua oară.</p>
                     <p rend="justify">—  Monica, spune tu că dormim; pe tine te crede.</p>
                     <p rend="justify">—.încă nu, tante Alice.</p>
                     <p rend="justify">—  Noapte bună, Monica. Să ştii că te-aud, Olguţa!</p>
                     <p rend="justify">—  Mă jur<hi rend="color(#000000)">…</hi>  Hai, Olguţa! începu Dănuţ în şoaptă.</p>
                     <p rend="justify">—  Aşteaptă să găsesc!<hi rend="color(#000000)">…</hi>  să am crampe.</p>
                     <p rend="justify">—.să am crampe<hi rend="color(#000000)">…</hi>
                     </p>
                     <p rend="justify">—  Olguţa, asta nu-i jurământ, asta-i blestem! se înfricoşa Monica.</p>
                     <p rend="justify">—  Da? Foarte bine. Zi după mine<hi rend="color(#000000)">…</hi>  Ce-am spus?</p>
                     <p rend="justify">—  Să am crampe<hi rend="color(#000000)">…</hi>  se strâmbă binevoitor Dănuţ.</p>
                     <p rend="justify">—.şi să stau în pat toată vacanţa<hi rend="color(#000000)">…</hi>
                     </p>
                     <p rend="justify">—.şi să stau în pat toată vacanţa<hi rend="color(#000000)">…</hi>
                     </p>
                     <p rend="justify">—.şi să mă puie doctorul la dietă<hi rend="color(#000000)">…</hi>
                     </p>
                     <p rend="justify">—.şi să mă puie doctorul la dietă<hi rend="color(#000000)">…</hi>  se îngrijora Dănuţ.</p>
                     <p rend="justify">—.fără de dulciuri<hi rend="color(#000000)">…</hi>
                     </p>
                     <p rend="justify">—.fără de dulciuri<hi rend="color(#000000)">…</hi>  oftă el amar.</p>
                     <p rend="justify">—.dacă oi spune cuiva<hi rend="color(#000000)">…</hi>
                     </p>
                     <p rend="justify">—.dacă oi spune cuiva<hi rend="color(#000000)">…</hi>
                     </p>
                     <p rend="justify">—.ce-are să-mi arate<hi rend="color(#000000)">…</hi>
                     </p>
                     <p rend="justify">—.ce-are să-mi arate<hi rend="color(#000000)">…</hi>
                     </p>
                     <p rend="justify">—  Olguţa<hi rend="color(#000000)">…</hi>
                     </p>
                     <p rend="justify">—  Olguţa<hi rend="color(#000000)">…</hi>
                     </p>
                     <p rend="justify">—  Amin!</p>
                     <p rend="justify">—  Bagă de seamă!<hi rend="color(#000000)">…</hi>  Şi-acum, poftim puşca înapoi,</p>
                     <p rend="justify">—  De ce, Olguţa?</p>
                     <p rend="justify">—  E puşcă de copil! Mie nu-mi trebuie!</p>
                     <p rend="justify">—  N-o primesc. Am dat-o.</p>
                     <p rend="justify">—  Atunci o ţin pentru Monica<hi rend="color(#000000)">…</hi>  Ai s-o pui în patul păpuşelor. Auzi, Monica?</p>
                     <p rend="justify">Albi pelerini ai căilor de lună pe covoare, trei copii desculţi, în lungi cămeşi de noapte – unul cu cozi blonde, doi cu plete brune – poposiră în jurul unui gavanos cu dulceaţă.</p>
                     <p rend="justify">Şi toţi trei mâncau din aceeaşi lingură, subt privirea aceleeaşi bunice, din dulceaţa aceloraşi uriaşi – jos, pe covor.</p>
                  </div>
                  <div type="div4">
                     <head>II.</head>
                     <subtitle>CĂSUŢA ALBĂ ŞI ROCHIŢA ROŞIE.</subtitle>
                     <p rend="justify">Moş Ghoorghe, mai-marele grajdului, avea locuinţă la curtea boierească: încăpere înaltă, bine văruită, cu pat curat înfăţat, ferestre cât icoana cea mare a bisericii din sat, şi mâncare adusă de Anica de la masa boierilor.</p>
                     <p rend="justify">Dar moş Gheorghe avea şi gospodăria lui. Căsuţa cea mai la o parte de sat – nu tare – şi cea mai apropiată de curte – nu mult, cât poate cumpăni un câne ciobănesc între turmă şi păstor – era a lui moş Gheorghe.</p>
                     <p rend="justify">—  Ce-ţi trebuie, moş Gheorghe, casă?<hi rend="color(#000000)">…</hi>  Copii n-ai; mama AnicaDumnezeu s-o ierte; caii ţi-s aici; aici-s şi eu, şi Olguţa, îl dojenea, eu bunătate, doamna Deleanu. Ia-ţi beleaua de pe cap!</p>
                     <p rend="justify">Moş Gheorghe încreţea fruntea, c-un zâmbet viclean în ochii micşoraţi.</p>
                     <p rend="justify">—  Ştie<hi rend="color(#000000)">…</hi>  Ştie el moşu!</p>
                     <p rend="justify">În dosul casei, cam pe deal, se întindea livada cu prunii şi vişinii care coboară primăvara din cerul albastru în straie mirositoare; devale se lărgea ogorul în care iese grâul verii ca o înviere din biserică.</p>
                     <p rend="justify">—  Moş Gheorghe, nu mai ai putere. Să trimet oamenii să-ţi are.</p>
                     <p rend="justify">—  Ferească Dumnezeu, cuconiţă! Să-ţi ajute Cel-de-Sus, da să-mi dai numai boii şi plugul.</p>
                     <p rend="justify">În casa lui moş Gheorghe intra numai preotul la zile mari, vreo nuntă când era nevoie de-o casă mai încăpătoare, şi Olguţa oricând vroia. Nepoftită, însă, Olguţa nu venea; asta nu înseamnă că nu venea des.</p>
                     <p rend="justify">Moş Gheorghe n-avea câne. „La ce? Eu sad la boieri; cine să vadă de el?” Dar în vârful casei era un cuib de cocostârc cu toaca de asfinţit a pliscului în el.</p>
                     <p rend="justify">—  Fiindcă are inimă bună moşul, îşi tălmăceau sătenii prieteşugul cocostârcului cu o casă mai mult nelocuită.</p>
                     <p rend="justify">De aceea, pesemne, în gospodăria fără câne a veteranului de la şaptezeci şi şapte, făcătorii de rele nu intrau.</p>
                     <p rend="justify">—  Mamă dragă, ce sărbătoare-i azi?</p>
                     <p rend="justify">—  Azi?<hi rend="color(#000000)">…</hi>  Nu-i nici o sărbătoare! Ce ţi-a venit, Olguţa?</p>
                     <p rend="justify">—  Eu credeam că-i sărbătoare, mamă dragă!</p>
                     <p rend="justify">—  Mamă dragă, mamă dragă! Grozav mă mai iubeşti! Spune mai bine, ce vrei de la mine?</p>
                     <p rend="justify">—  Eu? Nimic!<hi rend="color(#000000)">…</hi>  Aş vrea numai să văd cum îi şade Monicăi cu rochia albastră<hi rend="color(#000000)">…</hi>
                     </p>
                     <p rend="justify">Doamna Deleanu iscodi în zădar ochii Olguţei. Ochii nu destăinuiau mai mult decât vorbele, adică mai lămurit, fiindcă ochii Olguţei<hi rend="color(#000000)">…</hi>
                     </p>
                     <p rend="justify">—  Monica, tu vrei să-ncerci rochiţa albastră?</p>
                     <p rend="justify">—  Sigur că vrea! comentă imperativ Olguţa roşeaţa Monicăi, înainte de-a o vedea.</p>
                     <p rend="justify">—  Vreau, tante Alice, îngână Monica porunca Olguţei, încântată că i se împlinea o vinovată dorinţă nu din vina ei.</p>
                     <p rend="justify">Rochiţa albastră o aştepta pe Monica de la începutul vacanţei. Doamna Deleanu i-o făcuse de îndată, dar Monica o încercase numai. Pe atunci, Monica îşi iubea rochiţa de doliu nu ca o datorie, ci ca o amintire de la bunica.</p>
                     <p rend="justify">Într-o zi, Dănuţ, Olguţa şi Monica se jucau de-a culorile: născocire de-a Olguţei.</p>
                     <p rend="justify">—  Ce culoare ai vrea să fii tu?<hi rend="color(#000000)">…</hi>  Spune repede, că altfel spui minciuni şi mă supăr!</p>
                     <p rend="justify">Luat din scurt, pe neaşteptate, de glasul şi ochii Olguţei, Dănuţ se zăpăcise. Nici nu-i trecuse prin cap una ca asta! Ce-avea el cu culorile!</p>
                     <p rend="justify">—  Albastru, Olguţa, se hotărâse el, scos din încurcătură de culoarea cerului.</p>
                     <p rend="justify">—  Şi de ce-ai vrea să fii albastru?</p>
                     <p rend="justify">—  Fiindcă-i frumos.</p>
                     <p rend="justify">—  Daa?!</p>
                     <p rend="justify">—  Sigur! se înverşunase Dănuţ.</p>
                     <p rend="justify">—  Foarte frumos?</p>
                     <p rend="justify">—  Foarte frumos.</p>
                     <p rend="justify">—  Cel mai frumos?</p>
                     <p rend="justify">—  Cel mai frumos.</p>
                     <p rend="justify">—  Nu-i adevărat. Roşul e mai frumos, foarte frumos, cel mai frumos.</p>
                     <p rend="justify">—  Ba albastrul e şi mai frumos.</p>
                     <p rend="justify">—  Spui minciuni. Spune şi tu, Monica.</p>
                     <p rend="justify">—  Eu nu ştiu!</p>
                     <p rend="justify">—  Atunci şi tu spui ca şi mine, şi noi avem dreptate, biruise Olguţa.</p>
                     <p rend="justify">Vra să zică, şi lui Dănuţ îi plăcea albastrul<hi rend="color(#000000)">…</hi>  De-atunci, Monica începuse să aştepte rochiţa de culoarea lui Dănuţ. Doamna Deleanu nu mai îndrăznea să i-o dea, de teamă să n-o mâhnească. Monica nu se încumeta s-o ceară<hi rend="color(#000000)">…</hi>  Şi tare se temea Monica să n-o supere pe bunica ei!<hi rend="color(#000000)">…</hi>  Şi nici pe Olguţa n-ar fi vrut s-o trădeze.</p>
                     <p rend="justify">Monica urmă în ietac pe doamna Deleanu. Olguţa intră o clipă după ele şi dădu să iasă.</p>
                     <p rend="justify">—  Olguţa, unde te duci?</p>
                     <p rend="justify">—  Vreau să vorbesc cu papa.</p>
                     <p rend="justify">—  Olguţa, azi nu-i lucru curat cu tine!</p>
                     <p rend="justify">—  De ce?</p>
                     <p rend="justify">—  Bine, Olguţa, n-ai spus tu că vrei să vezi cum îi şade Monicăi cu rochiţa albastră?</p>
                     <p rend="justify">—  Ba da, eu am vrut.</p>
                     <p rend="justify">—  Atunci de ce te duci?</p>
                     <p rend="justify">—  Fiindcă… Zâmbi. Mamă dragă, eu am mai văzut-o pe Monica în pantaloni! Până ce se îmbracă, eu mă întorc.</p>
                     <p rend="justify">Când făcea vizite, Olguţa nu intra niciodată într-o odaie înainte de-a bate la uşă. O singură uşă făcea excepţie de la acest tratament: uşa odăii lui Dănuţ, în care Olguţa bătea cu piciorul când nu vroia să intre, dar vroia să-l scoată pe Dănuţ – şi pe care o deschidea pe tăcute când vroia să-l surprindă.</p>
                     <p rend="justify">Olguţa bătu o toacă discretă în uşa biroului domnului Deleanu.</p>
                     <p rend="justify">—  Intră.</p>
                     <p rend="justify">—  Am venit să te văd, papa.</p>
                     <p rend="justify">—  Bine, dragu tatei<hi rend="color(#000000)">…</hi>  Poate vrei ceva?</p>
                     <p rend="justify">—  Nuu, papa! Am venit să te văd.</p>
                     <p rend="justify">—  Uite un scaun, Olguţa. Aşa, stai jos.</p>
                     <p rend="justify">—  Ca o clientă, papa!</p>
                     <p rend="justify">—  Dragu tatei<hi rend="color(#000000)">…</hi>  De-aş avea clienţi ca tine aş câştiga toate procesele.</p>
                     <p rend="justify">—  Tu pierzi procese, papa?</p>
                     <p rend="justify">—  Sigur. Pierd şi eu ca oricare altul!</p>
                     <p rend="justify">—  Papa, dac-aş fi eu judecător, tu n-ai pierde nici un proces.</p>
                     <p rend="justify">—  De ce, Olguţa? Tata n-are dreptate întotdeauna.</p>
                     <p rend="justify">—  Da<hi rend="color(#000000)">…</hi>  numai mama are!</p>
                     <p rend="justify">Domnul Deleanu privi spre fereastră, ferindu-şi faţa de ochii Olguţei; se întoarse la loc din cale-afară de serios.</p>
                     <p rend="justify">—  Papa, eu ştiu întotdeauna când râzi tu.</p>
                     <p rend="justify">—  Fiindcă şi mie îmi vine să râd.</p>
                     <p rend="justify">Începură să râdă amândoi.</p>
                     <p rend="justify">—  Şi-l iubeşti tu pe tata?</p>
                     <p rend="justify">Olguţa se încruntă.</p>
                     <p rend="justify">—  De ce mă întrebi? Parcă tu nu ştii!</p>
                     <p rend="justify">—  Ştiu, ştiu! Da-mi place să mi-o spui tu.</p>
                     <p rend="justify">—  Mie nu.</p>
                     <p rend="justify">—  De ce, Olguţa?</p>
                     <p rend="justify">—  Aşa<hi rend="color(#000000)">…</hi>  Nu ştiu<hi rend="color(#000000)">…</hi>
                     </p>
                     <p rend="justify">—  Vrei bomboane?</p>
                     <p rend="justify">—  Merci<hi rend="color(#000000)">…</hi>  Papa, de ce nu fumezi tu? Fiindcă-s eu aici?</p>
                     <p rend="justify">—  Nu, Olguţa. Uitasem<hi rend="color(#000000)">…</hi>  Vrei tu să fumez?</p>
                     <p rend="justify">—  Da, papa. Ţie-ţi stă bine când fumezi.</p>
                     <p rend="justify">Domnul Deleanu înşurubă ţigara răsucită în ţigaretă. Olguţa aprinse un chibrit oferindu-i cu băgare de seamă flacăra conică.</p>
                     <p rend="justify">—  Fuuu! Papa, de ce-i mai frumoasă o lulea decât o ţigaretă?</p>
                     <p rend="justify">—  Fiindcă-ţi place ţie.</p>
                     <p rend="justify">—  Eh, papa! Asta-i altceva! Da ţie nu-ţi place luleaua?</p>
                     <p rend="justify">—  Ba îmi place.</p>
                     <p rend="justify">—  Atunci de ce nu fumezi cu luleaua?</p>
                     <p rend="justify">—  M-am deprins cu ţigareta<hi rend="color(#000000)">…</hi>  şi nu fac bine! Cu luleaua numai pufăi; nu tragi în piept cum fac eu, pildui cu voluptate domnul Deleanu.</p>
                     <p rend="justify">—  Şi luleaua o mai ai?</p>
                     <p rend="justify">—  Sigur. Am mai multe.</p>
                     <p rend="justify">—  Şi ce faci cu ele?</p>
                     <p rend="justify">—  Le ţin şi eu degeaba.</p>
                     <p rend="justify">—  Degeaba?</p>
                     <p rend="justify">—  Adică mai dau câte una la vreun prieten.</p>
                     <p rend="justify">—  Papa, tu mă iubeşti pe mine?</p>
                     <p rend="justify">—  Nuu!</p>
                     <p rend="justify">—  Ba da.</p>
                     <p rend="justify">—  Cum vrei tu!</p>
                     <p rend="justify">—  Papa, da mă iubeşti mai mult decât pe prietenii tăi?</p>
                     <p rend="justify">—  Mai încape vorbă?!</p>
                     <p rend="justify">—  Atunci dă-mi şi mie o lulea.</p>
                     <p rend="justify">—  O lulea?</p>
                     <p rend="justify">—  Dacă mă iubeşti, papa!</p>
                     <p rend="justify">—  Şi ce vrei să faci tu c-o lulea?</p>
                     <p rend="justify">—  S-o am şi eu la mine<hi rend="color(#000000)">…</hi>  aşa, de frumuseţă.</p>
                     <p rend="justify">—  Bine, Olguţa<hi rend="color(#000000)">…</hi>  Uite<hi rend="color(#000000)">…</hi>  Alege-ţi tu una pe placul tău.</p>
                     <p rend="justify">Deschise un saltar ticsit cu felurite unelte de-ale fumatului.</p>
                     <p rend="justify">—  Uite, Olguţa: asta-i frumoasă şi-i mică; de spumă de mare. Numai bună pentru tine. Îţi place?</p>
                     <p rend="justify">—  Îmi place, papa. Da eu vreau una mare.</p>
                     <p rend="justify">—  Alege-ţi una mare atunci!</p>
                     <p rend="justify">—  Asta-i bună, papa? întrebă Olguţa, punând mâna pe cea mai mare.</p>
                     <p rend="justify">—  Bună, cum nu?! Asta<hi rend="color(#000000)">…</hi>  asta o am şi eu de la un franţuz care acorda piane la Iaşi<hi rend="color(#000000)">…</hi>  A murit, săracu! Ce om cumsecade!<hi rend="color(#000000)">…</hi>  Excelentă pipă.</p>
                     <p rend="justify">—  Atunci o iau pe asta. Merci, papa. Am să ţin minte.</p>
                     <p rend="justify">—  Lasă, dragu tatii. Toate-s ale tale. Tu nu ştii că tata-ţi dă orice?</p>
                     <p rend="justify">Olguţa îi dezmierdă fruntea şi părul.</p>
                     <p rend="justify">—  Ce păr frumos ai tu, papa! Parcă-i mătasă!<hi rend="color(#000000)">…</hi>  De-acuma mă duc.</p>
                     <p rend="justify">—  Ascultă, Olguţa, hai şi tu cu tata la pădure. Îl iau şi pe Dănuţ; poate vine şi mama. Facem o plimbare cu docarul.</p>
                     <p rend="justify">Olguţa-şi trecu mâna pe frunte.</p>
                     <p rend="justify">—  Merg altădată, papa. Azi fac o vizită lui moş Gheorghe, cu Monica<hi rend="color(#000000)">…</hi>  Ştii, el ne-a poftit, plecă ea capul.</p>
                     <p rend="justify">Domnul Deleanu îşi resfiră mustăţile<hi rend="color(#000000)">…</hi>  o măsură pe Olguţa<hi rend="color(#000000)">…</hi>  şi deschise din nou saltarul cu lulele.</p>
                     <p rend="justify">—  Olguţa, mai ia-ţi o lulea: să ai şi tu una.</p>
                     <p rend="justify">Olguţa îi privi fruntea, zâmbind.</p>
                     <p rend="justify">—  Papa, tare eşti tu deştept! Merci. Mie nu-mi trebuie.</p>
                     <p rend="justify">După ce plecă Olguţa, domnul Deleanu îşi luă fruntea în mâni, şi se gândi îndelung, cu inima strânsă, întovărăşindu-şi copilul peste pragul vremii, departe<hi rend="color(#000000)">…</hi>
                     </p>
                     <p rend="justify">         „Când te gândeşti că într-o zi Olguţa va fi mare<hi rend="color(#000000)">…</hi>  Biata Olguţa.”</p>
                     <p rend="justify">Monica pornise din salon îmbrăcată cu rochiţa neagră, urmând-o încetişor – de bucurie stăpânită – pe doamna Deleanu.</p>
                     <p rend="justify">Din ietac se întoarse ea în frunte, cu rochiţa albastră, însă Monica cea care intrase în ietac nu mai ieşise la loc. Atârna în cuierul rochiilor, cu rochiţa neagră. Monica nu schimbase o rochiţă, ci un anotimp. Şi ochii, şi părul îi luceau altfel<hi rend="color(#000000)">…</hi>
                     </p>
                     <p rend="justify">Când cerul e albastru toate lacurile limpezi ar fi numai albastre dacă n-ar fi soarele atât de despletit.</p>
                     <p rend="justify">Dar părul Monicăi, împletit în două cozi, atârna pe spate. Aşa că Monica era îmbrăcată în rochiţă de olandă albastră, decoltată cât trebuie ca să rămâie copil şi ca să aibă capul – cu ochii şi gura – tulpina gâtului întreagă.</p>
                     <p rend="justify">Rochiţa se oprea deasupra genunchilor – doamna Deleanu nu făcea hăinuţe pentru evoluţia copiilor, ci numai pentru împodobirea unei vrâste – fiindcă genunchii copiilor pot fi sinceri ca şi obrazul lor şi tot frumoşi rămân şi vii.</p>
                     <p rend="justify">Şi Dănuţ era îmbrăcat la fel<hi rend="color(#000000)">…</hi>  Dănuţ creştea repede. Doamna Deleanu avea mult de lucru ca fiecare vrâstă să-şi aibă zestrea ei cochetă pentru toate anotimpurile anului. Totuşi, dulapurile nu erau ticsite cu hăinuţe strâmte sau cu rochiţe prea scurte. Hăinuţele şi rochiţele rămase pe loc în urma copiilor, îmbrăcau, în case nevoiaşe, alţi Dănuţi, alte Olguţe.</p>
                     <p rend="justify">Monica nu era altă Olguţă. Monica era ca şi-Olguţa. De aceea, rochiţa albastră răsărise întâia, pe o nouă dumbravă la începutul căreia trecuse umbra unei rochiţe negre.</p>
                     <p rend="justify">—  Monica, ia uită-te în oglindă, o pofti doamna Deleanu la vernisajul rochiţei, ridicând storul unei ferestre din salon.</p>
                     <p rend="justify">Lumina amiezei suflă cu aur în oglindă iconiţa dimineţilor de primăvară. Monica plecă ochii în jos.</p>
                     <p rend="justify">—  Tante Alice, nu-i păcat? tresări teama în bucuria ei.</p>
                     <p rend="justify">—  Pui mic, nu-i păcat. Şi dac-ar fi, l-ar lua tante Alice asupra ei.</p>
                     <p rend="justify">—  Ce bună eşti, tante Alice!</p>
                     <p rend="justify">Clanţa zvâcni.</p>
                     <p rend="justify">—  Am venit!</p>
                     <p rend="justify">—  Nu trânti…</p>
                     <p rend="justify">—.nu bufni, nu pocni! Mamă dragă, tare te iubesc!</p>
                     <p rend="justify">—  Olguţa!</p>
                     <p rend="justify">—  Am spus o obrăznicie?</p>
                     <p rend="justify">Doamna Deleanu începu să râdă.</p>
                     <p rend="justify">—  Vezi, mamă dragă!</p>
                     <p rend="justify">—  Ia astâmpără-te! Uite-te mai bine la Monica.</p>
                     <p rend="justify">—  Ia să te văd, o luă în primire Olguţa întorcând-o spre ea<hi rend="color(#000000)">…</hi>  Foarte bine! îmi place!Grozav îmi place!<hi rend="color(#000000)">…</hi>  Mamă dragă, bine mai lucrezi tu!</p>
                     <p rend="justify">—  Slavă Domnului! Am auzit şi eu o laudă din gura ta!</p>
                     <p rend="justify">—  Azi sunt bine dispusă, mamă dragă!</p>
                     <p rend="justify">—  Ia te rog! Lasă-l pe tata să fie bine dispus când vrea. Tu trebuie să fii totdeauna.</p>
                     <p rend="justify">—  De ce?</p>
                     <p rend="justify">—  Fiindcă eşti copil.</p>
                     <p rend="justify">—  Poate<hi rend="color(#000000)">…</hi>  da azi sunt foarte bine dispusă! Şi tu, mamă dragă?</p>
                     <p rend="justify">—  Şi eu, dacă nu mă năuceşti.</p>
                     <p rend="justify">—  Îţi spun eu, mamă, că azi îi sărbătoare.</p>
                     <p rend="justify">—  Olguţa, ţi-am mai spus o dată că nu-i!</p>
                     <p rend="justify">—  Cred<hi rend="color(#000000)">…</hi>  da parcă ar fi!<hi rend="color(#000000)">…</hi>  Monica, tu te dezbraci acuma, sau rămâi aşa?</p>
                     <p rend="justify">—  Las-o-n pace, Olguţa! De ce vrei să se dezbrace?</p>
                     <p rend="justify">—  Eu nu vreau! Tocmai, m-aş fi mirat<hi rend="color(#000000)">…</hi>  Mamă dragă, uită-te la mine!</p>
                     <p rend="justify">—  Ce vrei?</p>
                     <p rend="justify">—  Eu? Nimic. Numai să te uiţi.</p>
                     <p rend="justify">—  Bine, mă uit.</p>
                     <p rend="justify">—  Nu în ochi! Uită-te la mine, aşa, ştii tu: cum te uiţi când mergem la teatru<hi rend="color(#000000)">…</hi>  Inspectează-mă.</p>
                     <p rend="justify">—  Ei, şi?</p>
                     <p rend="justify">—  Şi nu vezi nimica?</p>
                     <p rend="justify">—  Ba văd că ţi-ai pătat rochiţa! Când ţi-ai pătat-o?</p>
                     <p rend="justify">—  Ai văzut?<hi rend="color(#000000)">…</hi>  Când mi-am pătat-o? Tu ştii, Monica?</p>
                     <p rend="justify">—  Nici eu! Mamă draga, nu-i păcat să am eu o rochiţă pătată?</p>
                     <p rend="justify">—  Păcat de rochiţă!</p>
                     <p rend="justify">—  Şi de mine nu?</p>
                     <p rend="justify">—  De ce ai pătat-o?</p>
                     <p rend="justify">—  Eu?</p>
                     <p rend="justify">—  Da cine?</p>
                     <p rend="justify">—  Ea singură. Adică supa.</p>
                     <p rend="justify">—  Olguţa!</p>
                     <p rend="justify">—  Vrei să mă pedepseşti, mamă?</p>
                     <p rend="justify">—  Te rog, spune-mi ce vrei?</p>
                     <p rend="justify">—  Şi-mi dai?</p>
                     <p rend="justify">—  Spune ce?</p>
                     <p rend="justify">—  Eu nu cer nimic. Da de ce să am o rochiţă pătată? Eu nu vreau să am o rochiţă pătată.</p>
                     <p rend="justify">—  Taci, te rog! Am înţeles<hi rend="color(#000000)">…</hi>  Ai văzut în şifonieră rochia cea nouă.</p>
                     <p rend="justify">—  Da, când ai scos-o pe-a Monicăi, ademeni Olguţa dialogul spre biruinţă.</p>
                     <p rend="justify">—  Olguţa, de ce spui minciuni?</p>
                     <p rend="justify">—  Eu nu spun minciuni.</p>
                     <p rend="justify">—  Taci<hi rend="color(#000000)">…</hi>  Tu nu ştiai că ţi-am făcut o rochie nouă.</p>
                     <p rend="justify">—  Ba da, ştiam.</p>
                     <p rend="justify">—  Atunci de ce spui c-ai văzut-o acuma?</p>
                     <p rend="justify">—  Sigur. Acuma am văzut că-i gata.</p>
                     <p rend="justify">—  Şi vrei s-o îmbraci?</p>
                     <p rend="justify">—  Eu?<hi rend="color(#000000)">…</hi>  S-o-ncerc numai<hi rend="color(#000000)">…</hi>  ca şi Monica<hi rend="color(#000000)">…</hi>
                     </p>
                     <p rend="justify">—  Bine. Ai dreptate. Te rog numai să-mi răspunzi drept la ce te-oi întreba.</p>
                     <p rend="justify">—  Da, răspund.</p>
                     <p rend="justify">—  Tu ai vrut să te-mbraci cu rochia cea nouă, aşa-i?</p>
                     <p rend="justify">—  Da, consimţi cu precauţiune Olguţa.</p>
                     <p rend="justify">—  Atunci de ce nu mi-ai spus, ca un copil cuminte: „Mamă, te rog frumos să-mi pui rochiţa cea nouă”?</p>
                     <p rend="justify">—  Fiindcă nu mi-ai fi pus-o.</p>
                     <p rend="justify">—  De unde ştii?</p>
                     <p rend="justify">—  Ştiu eu. Mi-ai fi răspuns că azi nu-i sărbătoare şi c-am s-o pătez.</p>
                     <p rend="justify">—  Olguţa! Olguţa! Spune-mi drept, de ce eşti tu aşa de şireată?</p>
                     <p rend="justify">—  Taci, Olguţa?</p>
                     <p rend="justify">—  Nu tac, da nu ştiu!</p>
                     <p rend="justify">—  Vezi, Olguţa!</p>
                     <p rend="justify">—  Poate că ştii mata, mamă dragă!</p>
                     <p rend="justify">—  Hai să te-mbrac.</p>
                     <p rend="justify">—  Aha!</p>
                     <p rend="justify">Dănuţ închise uşa salonului, uşurel, rămânând afară. Monica nu băgase de seamă.</p>
                     <p rend="justify">—  Hm!</p>
                     <p rend="justify">Prin gaura broaştei o văzu din nou uitându-se în oglindă.</p>
                     <p rend="justify">—  Frumos!</p>
                     <p rend="justify">A treia oară la fel.</p>
                     <p rend="justify">—  Bravo!</p>
                     <p rend="justify">Şi a patra oară.</p>
                     <p rend="justify">Vra să zică Monica se uită în oglindă! Monica-cea-cuminte, Monica-cea-ascultătoare, Monica<hi rend="color(#000000)">…</hi>  se uită în oglindă. Se uită şi Dănuţ, dar el era băiat! Vra să zică Monica<hi rend="color(#000000)">…</hi>
                     </p>
                     <p rend="justify">         „Dar şi tu te uiţi pe borta cheii!” „Asta-i altceva!” răspunse Dănuţ cu vorbe mute, gândului obraznic.</p>
                     <p rend="justify">Şi, ca să i-o dovedească, intră în salon brusc. Monica se uita pe fereastră.</p>
                     <p rend="justify">—  Hm!</p>
                     <p rend="justify">—  Nu ţi-i prea cald, Dănuţ? îl întâmpină Monica, gata să-i slujească în haine de împărăteasă.</p>
                     <p rend="justify">—  Treaba mea! Nu te-amesteca!</p>
                     <p rend="justify">—  Ţi-am făcut ceva, Dănuţ?</p>
                     <p rend="justify">—  Fă-mi numai!</p>
                     <p rend="justify">—  Nu-ţi fac nimic, Dănuţ.</p>
                     <p rend="justify">—  Ţi-i frică!</p>
                     <p rend="justify">—  Nu mi-i frică, Dănuţ<hi rend="color(#000000)">…</hi>  „mi-i milă de tine fiindcă te persecută Olguţa”, urmă în gând, şi pe obrajii tot mai roşi, Monica.</p>
                     <p rend="justify">—  Nu ţi-i frică? sfida el.</p>
                     <p rend="justify">—  Nu<hi rend="color(#000000)">…</hi>  De ce să-mi fie frică?</p>
                     <p rend="justify">—  Atunci de ce nu sări la bătaie?</p>
                     <p rend="justify">—  Eu nu mă bat, Dănuţ.</p>
                     <p rend="justify">—  Fiindcă ai mânca bătaie?</p>
                     <p rend="justify">Monica oftă<hi rend="color(#000000)">…</hi>  Păcat de rochiţa cea neagră!<hi rend="color(#000000)">…</hi>  De ce-o mai îmbrăcase pe cea albastră?<hi rend="color(#000000)">…</hi>  Păcat! Da! Păcat!</p>
                     <p rend="justify">—  Taci?</p>
                     <p rend="justify">—  N-ai dreptate, Dănuţ! dădu din cap Monica.</p>
                     <p rend="justify">—  Bine că ai tu!</p>
                     <p rend="justify">—  Dănuţ, nu vorbi aşa urât!</p>
                     <p rend="justify">—  Du-te şi mă spune!</p>
                     <p rend="justify">—  Eu nu pârăsc.</p>
                     <p rend="justify">—  Da te uiţi în oglindă! replică victorios Dănuţ, arătând cu degetul oglinda goală.</p>
                     <p rend="justify">—  M-am uitat. Tante Alice mi-a spus să mă uit, şi eu m-am uitat<hi rend="color(#000000)">…</hi>
                     </p>
                     <p rend="justify">—  Hee! Ştiu eu ce spun!<hi rend="color(#000000)">…</hi>  Mai zi ceva!</p>
                     <p rend="justify">—  Spune, de ce te-ai uitat?</p>
                     <p rend="justify">Ochii Monicăi se plecară mai tare şi inima-i bătu<hi rend="color(#000000)">…</hi>
                     </p>
                     <p rend="justify">—  Fiindcă nu era nimeni, fiindcă te-ascunzi, fiindcă te prefaci!</p>
                     <p rend="justify">Cum ar mai fi vrut Dănuţ să-l audă şi Olguţa, vorbind aşa de mult şi de bine<hi rend="color(#000000)">…</hi>  Ce mare fericire!<hi rend="color(#000000)">…</hi>  Poate ascultă la uşă Olguţa.</p>
                     <p rend="justify">—  Mai spune ceva. Cred şi eu! îmi întorci spatele! Aşa-i uşor să vorbeşti!</p>
                     <p rend="justify">Monica plângea, cu ochii închişi, ascultând.</p>
                     <p rend="justify">Dănuţ se îndreptă spre uşă<hi rend="color(#000000)">…</hi>  Nu mai avea ce face<hi rend="color(#000000)">…</hi>  Mai zăbovi puţin în prag, aşteptând o provocare. Se despărţea de Monica aşa cum te desparţi de un succes fără aplauze: cu melancolie.</p>
                     <p rend="justify">         „Dănuţ e supărat pe mine!<hi rend="color(#000000)">…</hi>  Bine, dacă-i aşa<hi rend="color(#000000)">…</hi>” Mânia plânsului o înăspri. Îşi strânse batista cu severitate, pedepsindu-şi rochiţa să fie pătată de lacrămi.</p>
                     <p rend="justify">Doamna Deleanu se dădu îndărăt doi paşi<hi rend="color(#000000)">…</hi>
                     </p>
                     <p rend="justify">—  Olguţa, stai liniştită.</p>
                     <p rend="justify">Olguţa nici nu clinti, ca şi cum rochiţa nouă, în acea clipă solemnă, s-ar fi putut scutura ca o tufă de măcieşi suprem înfloriţi. Cu fruntea încordată şi cu ochii micşoraţi, doamna Deleanu avea privirea pe care-o au numai generalii tineri pentru oştile lor în preajma atacului; sculptorii pentru statui, înainte de-a şi le trimete la Salon; îndrăgostiţii pentru întâiul plic, înainte de-ai încredinţa destinul cutiei de scrisori; şi femeile coapte în oglindă, înainte de-a-şi pune mantoul de bal<hi rend="color(#000000)">…</hi>
                     </p>
                     <p rend="justify">—  Poţi să-mi mulţumeşti!</p>
                     <p rend="justify">—  Merci, mamă dragă! răsuflă Olguţa, mulţumind mai mult pentru vorbă decât pentru rochiţă.</p>
                     <p rend="justify">Un cusur numai, şi rochiţa ar fi trecut pe masa de operaţie!</p>
                     <p rend="justify">—  Vin' să te sărut, Olguţa.</p>
                     <p rend="justify">Olguţa era a doamnei Deleanu. Asta era răsplata.</p>
                     <p rend="justify">—  Du-te să te vadă şi tata.</p>
                     <p rend="justify">Asta pe deasupra.</p>
                     <p rend="justify">Se încrucişară în antret. Olguţa privi compătimitoare pe Dănuţ.</p>
                     <p rend="justify">—  Credeai că eu nu ştiu?</p>
                     <p rend="justify">—  Ce să ştii? se cutremură Dănuţ.</p>
                     <p rend="justify">—  Cum, ce să ştiu? Că mergeţi la pădure cu docarul.</p>
                     <p rend="justify">—  Şi ce? Merg! izbucni Dănuţ, antrenat de întâia victorie.</p>
                     <p rend="justify">—  Du-te!<hi rend="color(#000000)">…</hi>  Eu am refuzat! replică sarcastic Olguţa.</p>
                     <p rend="justify">—  Ai refuzat? nu-şi crezu urechilor Dănuţ.</p>
                     <p rend="justify">—  Eu nu mă rog să mă ia – ca tine. Eu refuz să merg, fiindcă aşa vreau!</p>
                     <p rend="justify">         „Bravo ţie, Olguţo! o aclamară gândurile lui Dănuţ. Merg singur! Merg singur<hi rend="color(#000000)">…</hi>!”</p>
                     <p rend="justify">—  Sigur! dacă vrei tu aşa! vorbi el ceremonios.</p>
                     <p rend="justify">—  Lasă, lasă! Crezi tu c-ai să mâi? Tata ţine hăţurile. Mi-a spus el mie! Pune-ţi poftă-n cui!</p>
                     <p rend="justify">—  Aa! De asta ai refuzat!</p>
                     <p rend="justify">—  Ba de loc! Dacă mergeam eu, eu mânam. Eu ştiu să mân. A spus şi moş Gheorghe.</p>
                     <p rend="justify">—  Atunci de ce nu mergi?</p>
                     <p rend="justify">—  Fiindcă nu vreau!</p>
                     <p rend="justify">—  Nu vrei?! zâmbi sceptic Dănuţ<hi rend="color(#000000)">…</hi>  Şi pentru ce?</p>
                     <p rend="justify">—  Asta-i treaba mea!</p>
                     <p rend="justify">—  Nu zic!<hi rend="color(#000000)">…</hi>  Da eu vreau.</p>
                     <p rend="justify">—  Ce vrei?</p>
                     <p rend="justify">—  Să merg.</p>
                     <p rend="justify">—  Tuu? Vrea tata, şi asta-i altceva!</p>
                     <p rend="justify">—  Şi pe tine nu te ia: sâc!</p>
                     <p rend="justify">—  Pe mine<hi rend="color(#000000)">…</hi>?! Hai să-ţi arăt eu! Şi să nu mai spui sâc…</p>
                     <p rend="justify">Apucându-l de mână, îl smuci spre uşa biroului.</p>
                     <p rend="justify">—  Ce-i, copii? Mergem?</p>
                     <p rend="justify">—  Papa, spune tu dacă nu m-ai poftit la pădure şi eu am refuzat?</p>
                     <p rend="justify">—  Aşa-i, Olguţa. Tu faci vizite azi. Te ia tata altădată. Bre, bre! Da frumoasă mai eşti!</p>
                     <p rend="justify">—  Vezi!</p>
                     <p rend="justify">Dănuţ era în prag.</p>
                     <p rend="justify">—  Acuma du-te cu docarul.</p>
                     <p rend="justify">Dănuţ se văzu afară, în faţa uşii izgonitor închise.</p>
                     <p rend="justify">—  Lasă! Am să-ţi arăt eu ţie!</p>
                     <p rend="justify">Feţi-frumoşi din turbinca lui Ivan îşi pregătiră paloşele ca să retuşeze umilirea lui Dănuţ.</p>
                     <p rend="justify">Moş Gheorghe se gătise ca pentru horele din tinereţă, hore care-i mai jucau în amintire uneori când bucuria nu-şi găsea astâmpăr nici tovarăş în trupul îmbătrânit. Se gătise fiindcă era în casa lui, şi fiindcă în casa lui avea să vie „duduiţa moşului”. Acoperi cu o năframă strachina plină de pere busuioace culese una câte una din vestita livadă a Oţălencii. Luă strachina, trecu prin tindă, şi o aşeză deasupra unei bârne de sus. Ca dintr-o căţuie rustică, tămâia aprinsă de soarele verii umplu încăperea<hi rend="color(#000000)">…</hi>
                     </p>
                     <p rend="justify">         „Hm!<hi rend="color(#000000)">…</hi>  Miroase bine a nu ştiu ce!<hi rend="color(#000000)">…</hi>  Unde le-ai ascuns, moş Gheorghe?” „Ce s-ascund, duduiţa moşului?” „Ia, nişte pere busuioace de la Oţăleanca.” „Oare?” „Ba că da!” „Ba că nu'.” „Iacătă-le, moş Gheorghe! Cum le dăm noi gios? Sus, moş Gheorghe, că mata n-ajungi.”</p>
                     <p rend="justify">Moş Gheorghe vorbea singur. Cu Dumnezeu, şi cu Olguţa putea vorbi oricând; glasurile lor ţineau tovărăşie singurătăţii moşului.</p>
                     <p rend="justify">O  singură amărăciune avea moş Gheorghe: că nu va ajunge s-o vadă mireasă pe duduiţa moşului. Hei! atunci ar fi îmbrăcat moş Gheorghe hainele de mire şi numai ce-ar fi chiuit el de pe capră: „Hii-hii, băieţii moşului!”</p>
                     <p rend="justify">Şi-ar fi întins băieţii un trap drăcesc să-i crească inima duduiţei. Şi numai ce s-ar fi întors duduiţa moşului spre mire şi i-ar fi spus: „Aista-i moş Gheorghe. El m-o învăţat să mân caii.”</p>
                     <p rend="justify">Şi moşu ar fi zâmbit pe capră îndreptându-şi spinarea: „Hei-hei! Şi pe tine are să te mâie, că ştie duduiţa moşului să ţie hăţu!”</p>
                     <p rend="justify">Dar mai avea moş Gheorghe, tot într-ascuns, şi-o bucurie mare: că după moartea lui<hi rend="color(#000000)">…</hi>
                     </p>
                     <p rend="justify">—  Iar, moş Gheorghe? îl mustra doamna Deleanu, văzându-l cu banii într-o mâna şi pălăria-ntr-alta.</p>
                     <p rend="justify">—  Dă!<hi rend="color(#000000)">…</hi>  Iar<hi rend="color(#000000)">…</hi>
                     </p>
                     <p rend="justify">—  Şi ce vrei să-ţi cumpăr, moş Gheorghe?</p>
                     <p rend="justify">—  Lucru ales, cuconiţă, ca pentru faţă boierească.</p>
                     <p rend="justify">—  Cât, moş Gheorghe, că-i bun şi ieftin.</p>
                     <p rend="justify">—  Ba, matasă, sărut mâna, că-i scumpă şi frumoasă.</p>
                     <p rend="justify">—  Şi pentru ce, moş Gheorghe? Că doar fată de măritat n-ai?</p>
                     <p rend="justify">—  Să hie<hi rend="color(#000000)">…</hi>  Ştie el moşu.</p>
                     <p rend="justify">În fiecare toamnă, asupra plecării la oraş, se întâmpla la fel. Doamna Deleanu nu se dumirea. Dar nu se dumirea nici Oţăleanca, gospodină de frunte, ageră la minte şi iscoditoare. Din casa ei porneau spre casa lui moş Gheorghe valuri-valuri, pânzeturi albe de tot soiul, plătite fără tocmeală.</p>
                     <p rend="justify">—  Pentru cine strângi zestre, moş Gheorghe?</p>
                     <p rend="justify">—  Are el moşu pentru cine!</p>
                     <p rend="justify">—  Pentru cine, moş Gheorghe?</p>
                     <p rend="justify">—  Măi, fimee, măi, păcat că nu faci tu pânză cu limba aiasta<hi rend="color(#000000)">…</hi>  că mulţi ai mai face!</p>
                     <p rend="justify">Sipetul braşovenesc – dar de la boierul cel bătrân – era aproape plin. De asta moş Gheorghe nu ştia că mătăsurile din fund se tăiaseră. Nu cuteza el să umble în sipet cu mânile de la grajd. El umplea, privea, şi-atât! Din pricina sipetului, moş Gheorghe nu mai mâna caii la Iaşi, de doi ani.</p>
                     <p rend="justify">—  Se poate, moş Gheorghe?! Dai caii pe mâna lui Ion?!</p>
                     <p rend="justify">—  Aşa-i, oftase moş Gheorghe. Da iaca-s bătrân! Să mă găsească moartea la mine-acasă.</p>
                     <p rend="justify">Două ierni, moş Gheorghe oftase după cai, făcând foc în vatră pentru sipet.</p>
                     <p rend="justify">Căci după moartea lui<hi rend="color(#000000)">…</hi>
                     </p>
                     <p rend="justify">Moş Ggeorghe îşi pieptănă părul alb cu mânile. Îşi potoli mustăţile, ieşi afară şi se aşeză pe prispă cu ochii îndreptaţi spre poartă, ca cei care ştiu că în curând vor ieşi pe ea, pentru vecie<hi rend="color(#000000)">…</hi>
                     </p>
                     <p rend="justify">Docarul se opri în pragul porţii deschise de Ali care porni înainte cu limba scoasă.</p>
                     <p rend="justify">—  Anica! Unde-i Anica? strigă doamna Deleanu.</p>
                     <p rend="justify">—  A-nii-caaa! răcni Ion, urcându-se la spatele docarului.</p>
                     <p rend="justify">—  Unde eşti, Anica? vociferă Olguţa de pe scara pridvorului.</p>
                     <p rend="justify">—  Unde-i Anica? se întrebă placid Profira, dindărătul Olguţei.</p>
                     <p rend="justify">—  Du-te şi-o caută! se încruntă Olguţa.</p>
                     <p rend="justify">—  Iacătă-mă-s, coniţă! ţipă Anica năvălind din casă, ca un vânat speriat de răcnetele gonacilor.</p>
                     <p rend="justify">—  Uită-te la mine.</p>
                     <p rend="justify">—  Mă uit, coniţă! se alintă din şolduri şi grumaji Anica, oprindu-se din fugă.</p>
                     <p rend="justify">—  Ascultă bine. Ai să te duci cu duducele la moş Gheorghe. Să le păzeşti de câni pân-acolo, auzi?</p>
                     <p rend="justify">—  Da, sărut mâna, aşa am să fac.</p>
                     <p rend="justify">Docarul porni. De pe scări, Olguţa îl petrecu până ce colbul îl mistui de-a binelea, ironică<hi rend="color(#000000)">…</hi>  Monica încă mai departe, cu ochii logodnicelor de pescari norvegieni.</p>
                     <p rend="justify">—  Hai, Monica!</p>
                     <p rend="justify">—  Hai, oftă Monica.</p>
                     <p rend="justify">—  Să mergem! se amestecă Anica.</p>
                     <p rend="justify">—  Da tu ce vrei?</p>
                     <p rend="justify">—  Să vă duc la moş Gheorghe!</p>
                     <p rend="justify">—  Să mă duci tu pe mine?</p>
                     <p rend="justify">—  Aşa a poruncit coniţă<hi rend="color(#000000)">…</hi>
                     </p>
                     <p rend="justify">—  Şi eu îţi poruncesc să ştergi colburile în casă<hi rend="color(#000000)">…</hi>  Hai, Monica!</p>
                     <p rend="justify">—  Sărut mâna!</p>
                     <p rend="justify">Ochii Anicăi ascultară pe doamna Deleanu, zâmbind după rochiţa rumenă în soare, dar trupul Anicăi, ţintuit pe scări, se pregăti să facă ceea ce poruncise duduiţa cu ochi de drac.</p>
                     <p rend="justify">—  De-acuma hai să ne culcăm, căscă Profira.</p>
                     <p rend="justify">Două priviri se încrucişară în poartă asupra celor două rochiţe colorate: privirea Anicăi, de pe scări, cu-a lui moş Gheorghe, de pe prispă.</p>
                     <p rend="justify">Rochiţa albastră şi rochiţa roşie înfloriră drumul alb de-a lungul, când iată că rochiţa roşie se opri. Cea albastră şovăi pe loc. Rochiţa roşie lăsase drumul şi apucase pe câmp.</p>
                     <p rend="justify">Rochiţa albastră fâlfâia, arătând că era mai aproape spre casa lui moş Gheorghe pe drum decât pe câmp.</p>
                     <p rend="justify">Moş Gheorghe zâmbi.</p>
                     <p rend="justify">Şi deodată, rochiţa albastră alergă după cea roşie, ca un fluture albastru ademenit de un mac.</p>
                     <p rend="justify">Moş Gheorghe porni într-un suflet spre livadă. Ştia el din tinereţă că la poartă niciodată nu răsar rochiţe roşii.</p>
                     <p rend="justify">Moş Gheorghe se tupilă în iarbă subt gardul nalt din fundul livezii şi aşteptă.</p>
                     <p rend="justify">—  Amarnic are să se mânie! mormăi el, zâmbind… Aha!</p>
                     <p rend="justify">Se auzea glasul Olguţei.</p>
                     <p rend="justify">—  Ţie-ţi place să intri pe poartă?</p>
                     <p rend="justify">—  Da, Olguţa, de ce să nu-mi placă?</p>
                     <p rend="justify">—  Da de ce să-ţi placă!</p>
                     <p rend="justify">—  Ştiu eu! Aşa m-am deprins!</p>
                     <p rend="justify">—  Foarte rău!</p>
                     <p rend="justify">—  De ce, Olguţa?</p>
                     <p rend="justify">—  Fiindcă numai moşnegii intră pe poartă. Eu nu intru!</p>
                     <p rend="justify">—  Tu sari gardul?</p>
                     <p rend="justify">—  Sigur<hi rend="color(#000000)">…</hi>  Da acuma nu vreau, fiindcă-mi stric rochia.</p>
                     <p rend="justify">—  Atuncea cum facem?</p>
                     <p rend="justify">—  Lasă că ştiu eu.</p>
                     <p rend="justify">Moş Gheorghe se posomorî.</p>
                     <p rend="justify">—  Eii!<hi rend="color(#000000)">…</hi>  Nu se poate! exclamă Olguţa.</p>
                     <p rend="justify">—  Ce-i, Olguţa?</p>
                     <p rend="justify">—  A astupat-o!</p>
                     <p rend="justify">—.?</p>
                     <p rend="justify">—  Borta de la gard.</p>
                     <p rend="justify">—  Aa!<hi rend="color(#000000)">…</hi>  Vezi, Olguţa! Dacă mergeam pe drum!</p>
                     <p rend="justify">—  Da! Sigur! Ca să ne umplem de colb!<hi rend="color(#000000)">…</hi>  Da de ce-a astupat-o?</p>
                     <p rend="justify">—  Nu ştiu, Olguţa!</p>
                     <p rend="justify">—  Da ştiu eu!</p>
                     <p rend="justify">—  De ce?!</p>
                     <p rend="justify">—  Săracu moş Gheorghe! Dădeau porcii în livada lui! Sigur! Trebuia s-o astupe.</p>
                     <p rend="justify">—  Duduita moşului! Nu s-a supărat! mormăi încet moşneagul.</p>
                     <p rend="justify">—  Şi-acuma ce facem?</p>
                     <p rend="justify">—  Mergem pe dincolo.</p>
                     <p rend="justify">—  Şi intrăm pe poartă, zâmbi Monica.</p>
                     <p rend="justify">—  Eii! Pe poartă<hi rend="color(#000000)">…</hi>  Intrăm şi noi pe unde putem!</p>
                     <p rend="justify">—  Bine-ai făcut, moş Gheorghe, c-ai astupat borta! I-am arătat şi Monicăi pe unde intrau porcii!</p>
                     <p rend="justify">Ridicându-se de pe prispă, moş Gheorghe le întâmpină gâfâind.</p>
                     <p rend="justify">—  Lasă, c-o face moşu la loc!<hi rend="color(#000000)">…</hi>  Da poftim în casă, să vă răcoriţi.</p>
                     <p rend="justify">Rochiţa roşie intră după cea albastră, cum se cuvine la oaspeţi.</p>
                     <p rend="justify">—  Vezi tu, Monica, asta-i dulceaţă de nuci verzi<hi rend="color(#000000)">…</hi>
                     </p>
                     <p rend="justify">—  Văd!</p>
                     <p rend="justify">—  Vezi! Mănâncă mai întâi, ş-ai să vezi!<hi rend="color(#000000)">…</hi>  Lasă, moş Gheorghe, eu ţin tablaua.</p>
                     <p rend="justify">—  Nu se poate, duduiţă! Mata ia şi mănâncă şi te răcoreşte cu apă<hi rend="color(#000000)">…</hi>
                     </p>
                     <p rend="justify">—  Şi mata n-ai să iei?</p>
                     <p rend="justify">—  Mulţumesc, duduiţa moşului! Eu îs bătrân… Ce-mi trebuie mie!</p>
                     <p rend="justify">—  Vrei să mă supăr, moş Gheorghe?</p>
                     <p rend="justify">—  Iaca iau!</p>
                     <p rend="justify">—  Ei! Ai văzut? se încruntă Olguţa la Monica.</p>
                     <p rend="justify">—  Foarte bună! Mulţumesc, moş Gheorghe.</p>
                     <p rend="justify">—  Aşa dulceaţă nu mai este! hotărî Olguţa tot cu ochii ia Monica.</p>
                     <p rend="justify">—  Şi tante Alice face foarte bună!</p>
                     <p rend="justify">—  Da! Parcă tu te pricepi! Ca asta nu face nimeni! Spun eu!</p>
                     <p rend="justify">Moş Gheorghe îşi trecu palma peste musteţi<hi rend="color(#000000)">…</hi>  Tot bucătăreasa de la curte îi făcea şi lui dulceaţă.</p>
                     <p rend="justify">—  Acuma stai jos, pofti Olguţa pe Monica<hi rend="color(#000000)">…</hi>  Asta se cheamă laviţă. Aşa-i, moş Gheorghe?</p>
                     <p rend="justify">—  Aşa-i! Ce nu ştie duduiţa moşului!</p>
                     <p rend="justify">—  Vezi, Monica.</p>
                     <p rend="justify">—  Olguţa, ce bine miroase!</p>
                     <p rend="justify">—  Sigur. Miroase foarte bine<hi rend="color(#000000)">…</hi>  Aha!<hi rend="color(#000000)">…</hi>  Unde-s moş Gheorghe?</p>
                     <p rend="justify">—  Ce să fie, duduiţa moşului?!</p>
                     <p rend="justify">—  Nu spune, că ştiu!</p>
                     <p rend="justify">—  Ce să spun?!</p>
                     <p rend="justify">—  De la Oţăleanca?</p>
                     <p rend="justify">—  Oţăleanca?!</p>
                     <p rend="justify">—  Sigur că-s de la Oţăleanca!</p>
                     <p rend="justify">Suită, după vechiul obicei, în braţele lui moş Gheorghe, Olguţa luă strachina de pe grindă.</p>
                     <p rend="justify">—  Sigur! Numai moş Gheorghe are aşa pere.</p>
                     <p rend="justify">—  Moş Gheorghe le are?</p>
                     <p rend="justify">—  Nu-ţi spun!</p>
                     <p rend="justify">—  Da tu spuneai că-s de la Oţăleanca</p>
                     <p rend="justify">—  Ce-are-a-face! se supără Olguţa<hi rend="color(#000000)">…</hi>  La Oţăleanca se coc numai!</p>
                     <p rend="justify">—  Ia să vă dea moşu un prosop<hi rend="color(#000000)">…</hi>  să nu vă feşteliţi<hi rend="color(#000000)">…</hi>  că tare-s zămoase!</p>
                     <p rend="justify">—  Şi bune-s! adăugă Monica, muşcând din pară cu batista dedesubt.</p>
                     <p rend="justify">—  Şi coapte! le preamări Olguţa, privind cu mândrie lacrimile picurate pe prosopul aşternut peste rochiţă.</p>
                     <p rend="justify">—  Le-a ales el moşu!<hi rend="color(#000000)">…</hi>  Păcat numai că-s a Oţălencei, oftă încetişor moş Gheorghe.</p>
                     <p rend="justify">—  Moş Gheorghe, da nu-i arăţi cărţile?<hi rend="color(#000000)">…</hi>  Monica nu le-a văzut!<hi rend="color(#000000)">…</hi>  Să vezi tu ce are moş Gheorghe!</p>
                     <p rend="justify">—  Ia nişte vechituri, duduiţă, zâmbi moşneagul, luând cu evlavie bucoavnele rânduite pe masa de subt icoană.</p>
                     <p rend="justify">—  Olguţa, asta-i de la mine! se bucură Monica descoperind zălogul de mătase dintre foile deschise.</p>
                     <p rend="justify">—  Da<hi rend="color(#000000)">…</hi>  Lui moş Gheorghe îi trebuia pentru carte!</p>
                     <p rend="justify">—  Şi bunica tot aşa avea!</p>
                     <p rend="justify">—  Sigur<hi rend="color(#000000)">…</hi>  ca şi moş Gheorghe.</p>
                     <p rend="justify">Olguţa şi Monica se strânseră alături pe laviţă. Pe rochiţa roşie şi pe rochiţa albastră, deopotrivă, Biblia veche îşi desfăcu scoarţele afumate<hi rend="color(#000000)">…</hi>  Moş Gheorghe se aşeză pe un scăunel rotund la picioarele fetiţelor. Mirosul busuioacelor plutea firesc deasupra Bibliei şi a tăcerii. Olguţa întoarse o foaie cu băgare de seamă. La începutul celei următoare, întâia slovă ardea roşie într-un chenar negru, ca o garoafă în pioasă ferestruică a unei mănăstiri<hi rend="color(#000000)">…</hi>
                     </p>
                     <p rend="justify">—  Vezi tu, Monica?! Citeşte dacă poţi.</p>
                     <p rend="justify">—  Tu poţi?</p>
                     <p rend="justify">—  Eii!<hi rend="color(#000000)">…</hi>  Numai moş Gheorghe poate.</p>
                     <p rend="justify">—  Chiar ştii, moş Gheorghe?</p>
                     <p rend="justify">—  Ştie moşu. Aieste-s chirilice<hi rend="color(#000000)">…</hi>  Nu-i greu.</p>
                     <p rend="justify">—  Daa, chirilice?</p>
                     <p rend="justify">—  Sigur, chirilice. Foarte greu, dădu din cap Olguţa cu respect.</p>
                     <p rend="justify">Vorbeau cu glas scăzut, ca la gura sobei.</p>
                     <p rend="justify">—  Moş Gheorghe, s-aud şi eu cum citeşti! îl rugă Monica, scuturându-şi cozile pe spate.</p>
                     <p rend="justify">—  Sigur. Arată-i, moş Gheorghe.</p>
                     <p rend="justify">—  Numai să-mi pun ochelarii.</p>
                     <p rend="justify">—  Şi bunica avea ochelari.</p>
                     <p rend="justify">—  Sigur, ca şi moş Gheorghe!</p>
                     <p rend="justify">—  Olguţa, tare-i bine la moş Gheorghe!</p>
                     <p rend="justify">—  Sigur, că-i foarte bine.</p>
                     <p rend="justify">Moş Gheorghe îşi drese glasul, oftă şi, cuprinzând Biblia în palmele despărţite, îşi dădu capul îndărăt cu solemnitate.</p>
                     <p rend="justify">—  Aşa-i că-i frumos moş Gheorghe?</p>
                     <p rend="justify">—  Da, Olguţa, răspunse tot în şoaptă, Monica<hi rend="color(#000000)">…</hi>  S-ascultăm pe moş Gheorghe.</p>
                     <p rend="justify">         „Şi se duceau părinţii săi în fiecare an la Ierusalim, la sărbătoarea Paştelor. Şi când el a fost de doisprezece ani, suindu-se el la Ierusalim, după datina sărbătoarei şi sfârşindu-se zilele, când s-au întors ei, a rămas pruncul Isus în Ierusalim, fără ca Iosif şi muma lui să ştie”<hi rend="color(#000000)">…</hi>
                     </p>
                     <p rend="justify">Cu mânile încrucişate pe genunchi, fetiţele ascultau povestea<hi rend="color(#000000)">…</hi>
                     </p>
                     <p rend="justify">         „Şi neaflându-l, s-au întors la Ierusalim, căutându-l. Şi după trei zile l-au aflat în templu, şezând în mijlocul învăţaţilor, ascultându-i şi întrebându-i. Şi se mirau toţi cei ce-l auzeau de priceperea şi de răspunsurile lui.”</p>
                     <p rend="justify">—  Dragu lui copil! oftă moş Gheorghe cu ochii Olguţa.</p>
                     <p rend="justify">—  Moş Gheorghe, şi învăţaţii aveau bărbi lungi?</p>
                     <p rend="justify">—  Şi albe, duduiţa moşului.</p>
                     <p rend="justify">—  Şi ei îl întrebau?</p>
                     <p rend="justify">—  Îl întrebau.</p>
                     <p rend="justify">—  Şi la toţi le răspundea?</p>
                     <p rend="justify">—  Le răspundea, şi-i întreba şi el.</p>
                     <p rend="justify">—  Sigur, moş Gheorghe<hi rend="color(#000000)">…</hi>  Şi-i încurca.</p>
                     <p rend="justify">—  Îi încurca, duduiţa moşului, cum nu.</p>
                     <p rend="justify">—  Şi nu-i trăgea de barbă?</p>
                     <p rend="justify">—  Nu-i trăgea, duduiţa moşului, zâmbi moş Gheorghe.</p>
                     <p rend="justify">—  De asta l-au ucis.</p>
                     <p rend="justify">—  Da, l-au ucis, se posomorî moşneagul.</p>
                     <p rend="justify">—  Moş Gheorghe, spune mai departe, şopti Monica. „Şi văzându-l, s-au uimit, şi a zis către el muma lui: «Fiule, de ce ne-ai făcut asta? Iaca, părintele tău şi eu, îngrijiţi fiind, te căutam<hi rend="color(#000000)">…</hi>» Şi a zis către dânşii: «Pentru ce mă căutaţi? Au nu aţi ştiut că mi se cade să fiu în cele ce sunt ale părintelui meu'!» Dar ei nu au înţeles gra iul care le-a vorbit”<hi rend="color(#000000)">…</hi>
                     </p>
                     <p rend="justify">—  Sigur<hi rend="color(#000000)">…</hi>  Moş Gheorghe, nu l-au pedepsit?</p>
                     <p rend="justify">—  Nuu, duduiţa moşului. Pe fiul lui Dumnezeu? se spăimântă moş Gheorghe, făcându-şi cruce.</p>
                     <p rend="justify">—  Da ei nu ştiau, moş Gheorghe.</p>
                     <p rend="justify">—  Da ştia Dumnezeu!</p>
                     <p rend="justify">         „Şi Isus creştea în înţelepciune şi în vrâstă şi în har înaintea lui Dumnezeu şi-a oam enilor.”</p>
                     <p rend="justify">Moş Gheorghe îşi ridică ochii de pe Biblie, asupra fetiţelor. Fericirea îi umplea sufletul. În căsuţa moşului, subt ochii lui, trei copii creşteau împreună înaintea lui Dumnezeu, dar feriţi de oameni<hi rend="color(#000000)">…</hi>  Şi dintre ei numai unul, săracu, avea să moară pe cruce: copilul Domnului.</p>
                     <p rend="justify">—  Moş Gheorghe, da fesul nu l-ai arătat!</p>
                     <p rend="justify">—  Iacătă şi fesul turcului.</p>
                     <p rend="justify">—  Vezi, Monica, asta se cheamă fes, îi explică Olguţa.</p>
                     <p rend="justify">—  Ştiu, Olguţa! Cum să nu ştiu!<hi rend="color(#000000)">…</hi>  Avea şi bunica de la bunicu.</p>
                     <p rend="justify">—  Nu se poate!</p>
                     <p rend="justify">—  Ba da, Olguţa! Tot aşa era: roş, cu canaf negru.</p>
                     <p rend="justify">—  Eii! Acela era cumpărat de la Constanţa. Aşa am avut şi eu. Da fesu lui moş Gheorghe e chiar de la turci.</p>
                     <p rend="justify">—  De la turci?</p>
                     <p rend="justify">—  Sigur. Din bătălie.</p>
                     <p rend="justify">—  Adevărat, moş Gheorghe?</p>
                     <p rend="justify">—  Adevărat, duduiţă. De la Plevna îl am.</p>
                     <p rend="justify">—  Ai fost la Plevna, moş Gheorghe?</p>
                     <p rend="justify">—  Sigur c-a fost. Dacă-ţi spun eu! Moş Gheorghe are şi decoraţii.</p>
                     <p rend="justify">—  Adevărat?</p>
                     <p rend="justify">—  Are moşu.</p>
                     <p rend="justify">—  Şi-i frumos la război, moş Gheorghe?</p>
                     <p rend="justify">—  Eii!<hi rend="color(#000000)">…</hi>  Ducă-se pe pustii!<hi rend="color(#000000)">…</hi>  Mor bieţii cai – mai mare jalea – şi oamenii, săracii<hi rend="color(#000000)">…</hi>  Ducă-se pe pustii!</p>
                     <p rend="justify">—  Şi mata n-ai murit, moş Gheorghe.</p>
                     <p rend="justify">—  Cum să moară, se indignă Olguţa. Vrei să mă supăr?</p>
                     <p rend="justify">—  Iaca-s viu<hi rend="color(#000000)">…</hi>  Nu te supăra, duduiţa moşului<hi rend="color(#000000)">…</hi>  Ia mai bine să mergem în livadă.</p>
                     <p rend="justify">—  Moş Gheorghe, dac-aş fi eu fata matale, şi dac-aş face obrăznicii, m-ai bate?</p>
                     <p rend="justify">—  Ferească Dumnezeu!</p>
                     <p rend="justify">—  Vezi, Monica!<hi rend="color(#000000)">…</hi>  Da de ce nu tragi din lulea, moş Gheorghe?</p>
                     <p rend="justify">—  Fac miros urât.</p>
                     <p rend="justify">—  Ba-i frumos. Îmi place mie<hi rend="color(#000000)">…</hi>  şi Monicăi.</p>
                     <p rend="justify">—  Fie ş-aşa. Da hai să vă arate moşu ceva în livadă.</p>
                     <p rend="justify">—  Hai, Monica<hi rend="color(#000000)">…</hi>  Ce vrei să faci, moş Gheorghe? se alarmă Olguţa, văzându-l că întinde mâna spre pălăria ei.</p>
                     <p rend="justify">—  Să-ţi dau pălăria, duduiţă.</p>
                     <p rend="justify">—  Nu pune mâna pe pălărie, moş Gheorghe!</p>
                     <p rend="justify">—  Iaca am lăsat-o!<hi rend="color(#000000)">…</hi>  Da ce-i, foc în pălărie?</p>
                     <p rend="justify">—  Foc, moş Gheorghe, chiar aşa! se încruntă viclean, Olguţa.</p>
                     <p rend="justify">—  Mergem, Olguţa?</p>
                     <p rend="justify">Moş Gheorghe aruncă o privire spre lăcata sipetului.</p>
                     <p rend="justify">—  Nu-i descuiet, moş Gheorghe, n-ai grijă. Când ai să-mi arăţi şi mie?</p>
                     <p rend="justify">—  Nu mai e mult pân-atunci, duduiţa moşului, zâmbi el departe.</p>
                     <p rend="justify">Olguţa-i aşteptă să plece.</p>
                     <p rend="justify">—  Închide uşa, Monica.</p>
                     <p rend="justify">Rămânând singură, luă din fundul pălăriei luleaua învălită într-o sugătoare, o mai lustrui cu rochiţa cea nouă, şi începu să caute prin odaie<hi rend="color(#000000)">…</hi>  La loc de cinste, subt icoană, alături de bucoavnele sfinte, moş Gheorghe aşezase darul Olguţei: cutia cu bectimis. Deschizând capacul, Olguţa desfăcu hârtia roşie şi sonoră, înfundă în aromatul aşternut luleaua, şi închise capacul la loc.</p>
                     <p rend="justify">—  Moş Gheorghe, chiui Olguţa, ajungându-i din urmă, acum ştiu de ce-ai astupat borta.</p>
                     <p rend="justify">—.?</p>
                     <p rend="justify">—  Nu te preface, moş Gheorghe. Uite-l după nuc. Ai vrut să-mi faci o bucurie!<hi rend="color(#000000)">…</hi>  Ştiam eu că n-ai astupat borta din pricina porcilor!</p>
                     <p rend="justify">—  Ce spui tu, Olguţa?</p>
                     <p rend="justify">—  Nu vezi, Monica! Uite scrânciobu! Scrânciob, Monica! Hai să te dau în scrânciob! Merci, moş Gheorghe.</p>
                     <p rend="justify">Avea Oţăleanca pere busuioace, da scrânciob n-avea<hi rend="color(#000000)">…</hi>  Moş Gheorghe aprinse luleaua şi porni spre fundul livezii să destupe borta.</p>
                     <p rend="justify">—  Olguţa!</p>
                     <p rend="justify">—  Sstt!</p>
                     <p rend="justify">—  Olguţa!</p>
                     <p rend="justify">—  Ţi-i frică?</p>
                     <p rend="justify">—  Nu mi-i frică, da<hi rend="color(#000000)">…</hi>
                     </p>
                     <p rend="justify">—  Ţine-te de mine.</p>
                     <p rend="justify">Olguţa se suise în picioare pe banca zburătoare, cu mânile încleştate pe barele de lemn. Toate vioarele stridente ale scrânciobului mieunau aprig subt mânile ei. Monica vedea când cerul, când pământul, când albastru, când verde. Îmbrăţişa picioarele Olguţei<hi rend="color(#000000)">…</hi>  Şi scrânciobul: scârţ-scârţ. Când sus, când iar sus<hi rend="color(#000000)">…</hi>  c-un îngeraş albastru la picioarele unui drăcuşor roş.</p>
                     <p rend="justify">—  Vai, Olguţa!</p>
                     <p rend="justify">—  N-ai frică.</p>
                     <p rend="justify">—  Olguţa, cădem!</p>
                     <p rend="justify">—  Nu te las eu!</p>
                     <p rend="justify">—  Olguţa!</p>
                     <p rend="justify">—  Monica!</p>
                     <p rend="justify">Monica închise ochii. Obrajii Olguţei ardeau.</p>
                     <p rend="justify">—  Stai, duduiţa moşului, că ameţeşti, o potoli moşneagul, aducând scrânciobul din cer în puterea braţelor.</p>
                     <p rend="justify">—  Moş Gheorghe, vreau să merg călare, strigă Olguţa bătând cu piciorul în scrânciobul oprit.</p>
                     <p rend="justify">—  Te-nvaţă el moşu, da odihneşte-te oleacă.</p>
                     <p rend="justify">—  Uf! Tare-i bine, da nu mai pot! răsuflă Monica, înviind din noaptea valurilor la lumina portului.</p>
                     <p rend="justify">—  M-am odihnit, moş Gheorghe. Iar încep! Hai şi mata, moş Gheorghe.</p>
                     <p rend="justify">—  Stai, că mă dau jos! ţipă Monica.</p>
                     <p rend="justify">—  Ş-acuma să mă vedeţi pe mine, îi vesti Olguţa ridicându-se la loc în norii de asfinţit, de culoarea lor.</p>
                     <p rend="justify">—  Rău te-ai înfierbântat, duduiţa moşului.</p>
                     <p rend="justify">Culcată pe lăicerul întins de-a lungul prispei, Olguţa zâmbea şi gâfâia cu capul pe genunchii Monicăi.</p>
                     <p rend="justify">—  Nu mai pot! Uf! Nu mai pot! Moş Gheorghe, să-mi aduci aminte<hi rend="color(#000000)">…</hi>  am să-ţi spun ceva. Monica, pune mâna aici.</p>
                     <p rend="justify">—  Vai, ce tare-ţi bate inima!</p>
                     <p rend="justify">Ar fi putut scutura un mănunchi de bujori cu bătăile inimii. Mâna Monicăi fugi spre frunte.</p>
                     <p rend="justify">—  Dă-mi apă, moş Gheorghe<hi rend="color(#000000)">…</hi>  Multă.</p>
                     <p rend="justify">—  Vai de mine! Vrei să cazi la pat, duduiţă?</p>
                     <p rend="justify">—  Dă-mi, moş Gheorghe, nu mă lăsa!</p>
                     <p rend="justify">Moş Gheorghe intră în casă oftând.</p>
                     <p rend="justify">—  Tu eşti teribilă, Olguţa!</p>
                     <p rend="justify">—  Ei!</p>
                     <p rend="justify">—  Da. Mie-mi vine ameţeală.</p>
                     <p rend="justify">—  Nu se poate. Aşa crezi tu<hi rend="color(#000000)">…</hi>  Eu aş vrea un scrânciob mare-mare-mare, un scrânciob de aici până la Iaşi. Ştii ce-aş face?<hi rend="color(#000000)">…</hi>  L-aş lua pe moş Gheorghe şi dintr-o dată l-aş lăsa la Iaşi.</p>
                     <p rend="justify">—  L-ai lua de aici?</p>
                     <p rend="justify">—  Când începe şcoala, nu acuma. Şi după asta aş lua şcoala şi aş zvârli-o în iaz, şi-n locul şcolii aş duce casa lui moş Gheorghe<hi rend="color(#000000)">…</hi>
                     </p>
                     <p rend="justify">Tăcură, urmărindu-şi gândurile… Monica îşi închipui un scrânciob care ar duce-o în cer, la bunica.</p>
                     <p rend="justify">         „Fără Dănuţ<hi rend="color(#000000)">…</hi>?” „Fără de bunica<hi rend="color(#000000)">…</hi>?”</p>
                     <p rend="justify">Monica privi spre curtea boierească. Acuşi trebuia să vie şi Dănuţ<hi rend="color(#000000)">…</hi>  În sufletul Monicăi bucuria năvăli ca o roşeaţă pe obraji… Scrânciobul pornise gol în cer.</p>
                     <p rend="justify">Vocea Olguţei răsună energică.</p>
                     <p rend="justify">—  Ascultă, Monica, eu aş vrea un scrânciob din România până în America. Tu ştii că în America e cel mai mare fluviu din lume?! Eu îl aduc în România.</p>
                     <p rend="justify">—  Şi dacă-i mai mare decât România?</p>
                     <p rend="justify">—  Nu-i nimic. Şi peste ţara mea, îl pun împărat pe moş Gheorghe.</p>
                     <p rend="justify">—  Şi tu?</p>
                     <p rend="justify">—  Eu îs împărăteasă<hi rend="color(#000000)">…</hi>  Da eu mă dau în scrânciob.</p>
                     <p rend="justify">—  Şi cu regele Carol ce faci?</p>
                     <p rend="justify">—  Nu ştiu<hi rend="color(#000000)">…</hi>  Îl fac statuie şi gata!<hi rend="color(#000000)">…</hi>  Moş Gheorghe, m-ai lăsat! Moş Gheorghe, mi-i sete!</p>
                     <p rend="justify">—  Iaca şi moşu.</p>
                     <p rend="justify">Ascuns după uşă, tot zăbovise, tot aşteptase, dând răgaz Olguţei să se mai potolească puţin.</p>
                     <p rend="justify">—  Nu-i bună apa, duduiţa moşului. Am uitat cofa descoperită şi-au dat muştele în ea. O spurcat apa.</p>
                     <p rend="justify">—  Moş Gheorghe!</p>
                     <p rend="justify">—  Zău, duduiţa moşului!</p>
                     <p rend="justify">—  Moş Gheorghe, nu mă lăsa!</p>
                     <p rend="justify">—  Nişte busuioace, duduiţa moşului.</p>
                     <p rend="justify">—  Mai ai?</p>
                     <p rend="justify">—  Are moşu un paneraş.</p>
                     <p rend="justify">—  Să le mâncăm, moş Gheorghe.</p>
                     <p rend="justify">—  Aşa zic şi eu.</p>
                     <p rend="justify">—  Bune-s!</p>
                     <p rend="justify">—  Dulci-s!</p>
                     <p rend="justify">—  Mai bune decât apa, duduitelor.</p>
                     <p rend="justify">—  Bună-i şi apa, moş Gheorghe, da cică au intrat muştele.</p>
                     <p rend="justify">—  Dacă îţi spune moşu.</p>
                     <p rend="justify">—  Le-ai prins mata de-afară, că-n casă nu-s, moş Gheorghe!</p>
                     <p rend="justify">—  Ba zău!</p>
                     <p rend="justify">—  Hai să te cred, moş Gheorghe, că bune-s busuioacele când ţi-i sete de apă.</p>
                     <p rend="justify">—  Toate le ştie duduiţa moşului.</p>
                     <p rend="justify">—  Moş Gheorghe, ce s-aude?</p>
                     <p rend="justify">—  Ia nişte copii<hi rend="color(#000000)">…</hi>  S-o încăierat. Copii, dă!</p>
                     <p rend="justify">—  Se bat, moş Gheorghe?</p>
                     <p rend="justify">—  Ei! Se hârjonesc ei aşa.</p>
                     <p rend="justify">Olguţa sări drept în picioare, privi şi se repezi la poartă.</p>
                     <p rend="justify">—  Ce-l baţi, măi, nu ţi-i ruşine?</p>
                     <p rend="justify">Mai năltuţi decât Olguţa, cei doi băieţi de ţăran se băteau cu destoinicie pe tăcute, icnind numai.</p>
                     <p rend="justify">Alături de ei însă, un copilaş mărunt, în cămeşuică, ţipa şi se văicăra ca un lăutar tocmit pentru bătaia celorlalţi.</p>
                     <p rend="justify">—  Şi tu, ce ţipi?</p>
                     <p rend="justify">Cel mic amuţi, trecându-şi dosul palmei peste nas.</p>
                     <p rend="justify">—  Acuşi v-arăt eu vouă! De ce vă bateţi?</p>
                     <p rend="justify">Amândoi băieţaşii îndreptară o căutătură cruntă spre Olguţa, ca doi tăuraşi în faţa muletei toreadorului.</p>
                     <p rend="justify">—  Măi, da voi n-aveţi gură – când vă-ntreabă duduiţa? interveni moş Gheorghe.</p>
                     <p rend="justify">—  Ia l-am găbjit!</p>
                     <p rend="justify">—  L-am trântit oleacă!</p>
                     <p rend="justify">—  Cum îţi zice ţie?</p>
                     <p rend="justify">—  Ionică.</p>
                     <p rend="justify">—  Şi ţie?</p>
                     <p rend="justify">—  Pătru.</p>
                     <p rend="justify">—  Şi tu de ce plângeai? se înturnă Olguţa cătră cel mărunt.</p>
                     <p rend="justify">—  El îi frati-meu, lămuri, tot mohorât, Pătru.</p>
                     <p rend="justify">—  Şi ce i-aţi făcut?</p>
                     <p rend="justify">—  Olguţa, spune să-i şteargă nasul. Uite ce ochi frumoşi are, şopti Monica, arătând doi ochi albaştri şi un năsuc tare necăjit.</p>
                     <p rend="justify">—  Auzi măi, şterge nasu lui frati-tău!</p>
                     <p rend="justify">—  Da di ci?</p>
                     <p rend="justify">—  Da di ci-i frati-tău? se îmbufnă Olguţa, îngânându-l.</p>
                     <p rend="justify">Cămeşuica celui mic, devenind batistă, descoperi o goliciune pântecoasă…</p>
                     <p rend="justify">—  Măi broscoiule, să nu mai plângi! Şi voi veniţi cu mine.</p>
                     <p rend="justify">—  Parcă am făcut ceva! se înspăimântară băieţii, codindu-se în faţa porţii şi-a poruncii.</p>
                     <p rend="justify">—  Hai-hai! când spune duduiţa!</p>
                     <p rend="justify">Moş Gheorghe îi luă de după gât pe fiecare, cu blândeţă, aducându-i înăuntru. Monica după ei, de mână cu cel mic. Se opriră cu toţii în faţa prispei, Olguţa, aşezată turceşte pe lăicer, se încruntă şi vorbi apăsat.</p>
                     <p rend="justify">—  Moş Gheorghe, acuma lasă-i cu mine.</p>
                     <p rend="justify">Moş Gheorghe îi slobozi, împingându-i binişor spre Olguţa. Cel mic începu să ţipe.</p>
                     <p rend="justify">—  Tu să taci odată! Monica, dă-i o pară<hi rend="color(#000000)">…</hi>  Acuma să vă judec pe voi.</p>
                     <p rend="justify">Băieţii plecară capetele, încrucişând, în treacăt, priviri dârze. Mai mult decât toţi, moş Gheorghe zâmbea în mustăţile albe.</p>
                     <p rend="justify">—  Cine-a sărit întâi la bătaie?</p>
                     <p rend="justify">—  Măi Pătru, tu ai sărit, îl ţinti Olguţa.</p>
                     <p rend="justify">—  Parcă numai eu!</p>
                     <p rend="justify">—  Spune de ce ai sărit la bătaie?</p>
                     <p rend="justify">—  Să spună el!</p>
                     <p rend="justify">—  Ba tu să spui, că pe tine te-am întrebat.</p>
                     <p rend="justify">—  M-o făcut,porcule”, mormăi Pătru cu pumnii strânşi.</p>
                     <p rend="justify">—  Da tu di ci m-ai făcut jidan? izbucni Ionică.</p>
                     <p rend="justify">—  Fiindcă m-ai prădat de bunghi!</p>
                     <p rend="justify">—  De unde-aţi furat voi bunghi? se oţărî Olguţa.</p>
                     <p rend="justify">Pătru să uită la Ionică. Ionică-l măsură pe Pătru… Amândouă capetele se îndreptară spre moş Gheorghe<hi rend="color(#000000)">…</hi>  Moş Gheorghe întâlni ochii Olguţei şi plecă fruntea în pământ.</p>
                     <p rend="justify">—  Aha!<hi rend="color(#000000)">…</hi>  Vra să zică, voi vă jucaţi în bunghi în loc să faceţi treabă.</p>
                     <p rend="justify">—  Câţi bunghi aveţi?</p>
                     <p rend="justify">—  Eu n-am; m-o prădat! se răsti Pătru la Ionică, răguşind deodată.</p>
                     <p rend="justify">—  Câţi bunghi ai tu?</p>
                     <p rend="justify">—  Parcă-am numărat?!</p>
                     <p rend="justify">—  Măi Pătrule, da tu câţi bunghi ai avut?</p>
                     <p rend="justify">—  El ştie, că m-o prădat!</p>
                     <p rend="justify">—  Scoate bunghii!</p>
                     <p rend="justify">Ionică întoarse capul înspre poartă, gata s-o ia la fugă.</p>
                     <p rend="justify">—  Fă cum porunceşte duduiţa, măi Ionică. Asta-i stăpâna ta, îl sfătui moş Gheorghe.</p>
                     <p rend="justify">Ionică oftă din greu, săltă din umeri subţiindu-şi mijlocul încins cu brâu roş şi scoase o legăturică plină de noduri şi sunătoare de bumbi, ca un chimiraş copilăresc.</p>
                     <p rend="justify">—  Mai mulţi n-am!</p>
                     <p rend="justify">—  Dă-i încoace!</p>
                     <p rend="justify">Fruntea lui Ionică îmbătrâni…</p>
                     <p rend="justify">—  Monica, ia deznoadă tu<hi rend="color(#000000)">…</hi>
                     </p>
                     <p rend="justify">Ochii lui Ionică n-o slăbeau pe Monica. Cu fiecare nod desfăcut, pumnii lui Ionică se strângeau mai tare fără folos pentru nodurile batistei şi cele din gât… Pătru se dădu mai la o parte.</p>
                     <p rend="justify">—  Hă<hi rend="color(#000000)">…</hi>  hă<hi rend="color(#000000)">…</hi>  hhh! Hă<hi rend="color(#000000)">…</hi>  hă<hi rend="color(#000000)">…</hi>  hhh! începu din nou frăţiorul lui Pătru.</p>
                     <p rend="justify">—  Moş Gheorghe, mai dă-i o pară<hi rend="color(#000000)">…</hi>  dă-i două să tacă – auzi tu?</p>
                     <p rend="justify">Monica întinse Olguţei, în palmele alăturate, legătura desfăcută, cu bumbii tărcaţi.</p>
                     <p rend="justify">—  Monica, du-te-n casă şi împarte-i în două.</p>
                     <p rend="justify">—  N-o lăsa, moş Gheorghe, strigară într-un glas băieţii gata să se repeadă după Monica.</p>
                     <p rend="justify">—  Ia!</p>
                     <p rend="justify">Olguţa se ridică în picioare, privindu-i de sus.</p>
                     <p rend="justify">—  Vra să zică moş Gheorghe v-a dat bunghii<hi rend="color(#000000)">…</hi>
                     </p>
                     <p rend="justify">—  Nouă ni i-o dat, se scuturară ei.</p>
                     <p rend="justify">—  Vouă, vouă! Da de ce vi i-a dat<hi rend="color(#000000)">…</hi>?</p>
                     <p rend="justify">—  Ca să ne giucăm noi! se bătură ei peste piept.</p>
                     <p rend="justify">—  Şi voi aşa aţi făcut?</p>
                     <p rend="justify">—  Da cum?</p>
                     <p rend="justify">—  Da cum?<hi rend="color(#000000)">…</hi>  Eu m-am bătut, sau voi? Ia să văd<hi rend="color(#000000)">…</hi>
                     </p>
                     <p rend="justify">Călcâile goale ale lui Ionică sfredeleau pământul… Degetul cel mare de la piciorul lui Pătru se ridică în sus, nedumerit.</p>
                     <p rend="justify">—  Vra să zică, în loc să vă jucaţi cu bunghii lui moş Gheorghe, voi v-aţi prădat.</p>
                     <p rend="justify">—  El m-o prădat!</p>
                     <p rend="justify">—  Îs bunghii mei! Zi măi, ci stai!</p>
                     <p rend="justify">—  M-ai prădat.</p>
                     <p rend="justify">—  Ei, acuma vorbesc eu<hi rend="color(#000000)">…</hi>  Vra să zică v-aţi prădat şi v-aţi bătut<hi rend="color(#000000)">…</hi>  Şi moş Gheorghe, fiindcă nu l-aţi ascultat, vă ia înapoi bunghii. Aşa-i, moş Gheorghe?</p>
                     <p rend="justify">Privit din trei părţi, moş Gheorghe clipi.</p>
                     <p rend="justify">—  Dă! oftă el cu ochii la Olguţa.</p>
                     <p rend="justify">—  Acuma să vă văd!</p>
                     <p rend="justify">Pătru oftă. Ionică se scărpină după ceafă.</p>
                     <p rend="justify">—  Vra să zică aţi tăcut. Bine. Acuma să vorbesc eu<hi rend="color(#000000)">…</hi>  În ce clasă eşti tu, Pătru?</p>
                     <p rend="justify">—  Parcă eu mai ştiu!</p>
                     <p rend="justify">—  Nu ştii. Atunci bunghii tăi îi dau eu lui Ionică. Spune tu, măi Ionică, în ce clasă eşti?</p>
                     <p rend="justify">—  Într-a patra, se iuţi el cu răspunsul.</p>
                     <p rend="justify">—  Şi eu parcă nu-s! sări Pătru.</p>
                     <p rend="justify">—  Vra să zică într-a patra, ca şi mine. Bun. Acuma eu am să pun o întrebare: cine răspunde îndată, capătă bunghii lui moş Gheorghe. Aţi auzit?</p>
                     <p rend="justify">Băieţii se încordară ca pentru o întrecere la fugă.</p>
                     <p rend="justify">—  Gata, Olguţa, o vesti Monica, arătându-i pumnii închişi.</p>
                     <p rend="justify">—  Acuşi îs şi eu… Cât face cinzeci şi trei înmulţit cu şaptezeci şi unu? Poftim.</p>
                     <p rend="justify">Monica, Pătru şi Ionică rămaseră cu ochii mari şi gura căscată în faţa Olguţei. Moş Gheorghe dădu din cap minunat.</p>
                     <p rend="justify">—  Unu ori trei face trei. Unu ori cinci face cinci<hi rend="color(#000000)">…</hi>
                     </p>
                     <p rend="justify">Începură în gura mare Pătru şi Ionică, întorcându-şi spatele şi scriind în aer cifrele.</p>
                     <p rend="justify">—  Tu ştii, Olguţa? şopti uşurel, Monica.</p>
                     <p rend="justify">—  Da tu?</p>
                     <p rend="justify">—  Nu ştiu.</p>
                     <p rend="justify">—  Nici eu.</p>
                     <p rend="justify">—  Vai, Olguţa!</p>
                     <p rend="justify">—  Parcă ei ştiu! Da-s proşti! Uite cum îşi bat capul.</p>
                     <p rend="justify">—  Dacă n-am tablă şi plumb! se tângui Pătru cu amărăciune.</p>
                     <p rend="justify">—  Mă duc în sat, şi-aduc socoteala gata, se oferi Ionică.</p>
                     <p rend="justify">—  Vra să zică nu ştiţi. Voi, băieţi din clasa a patra, nu ştiţi să faceţi o înmulţire. De ce nu v-a lăsat repetenţi?</p>
                     <p rend="justify">Băieţii o ascultau cu teamă şi supunere.</p>
                     <p rend="justify">—  Vra să zică numai eu ştiu. Ia spuneţi voi, a cui-s bunghii?</p>
                     <p rend="justify">—. oftară ei amar.</p>
                     <p rend="justify">—  Ai mei, fiindcă numai eu ştiu. Monica, dă-i încoace.</p>
                     <p rend="justify">—  Nici legătura nu mi-o dai? întrebă cu spaimă şi sfială Ionică.</p>
                     <p rend="justify">—  Dă-i-o, Monica<hi rend="color(#000000)">…</hi>  De-acuma plecaţi! Ce mai aşteptaţi?</p>
                     <p rend="justify">—  Hai, măi!</p>
                     <p rend="justify">—  Hai!</p>
                     <p rend="justify">—  Măi Pătrule, ai să te mai baţi?</p>
                     <p rend="justify">—  La ce?</p>
                     <p rend="justify">—  Da tu, măi Ionică?</p>
                     <p rend="justify">—  Hhei! oftă el hurducat.</p>
                     <p rend="justify">—  Ia veniţi încoace<hi rend="color(#000000)">…</hi>  Hai, că mă supăr.</p>
                     <p rend="justify">Băieţii se apropiară cu capul în pământ.</p>
                     <p rend="justify">—  Ia întindeţi fiecare câte-o mână.</p>
                     <p rend="justify">Pumnul lui Pătru înghiţi bumbii. Ionică îi privi pe-ai săi cu mai mult „rămas bun!” decât „bine-aţi venit”, purtându-şi privirile când spre palma lui, când spre pumnii lui Pătru.</p>
                     <p rend="justify">—  Monica, dă-mi şase pere.</p>
                     <p rend="justify">Monica alese, făcu un buchet din cozi, şi le întinse Olguţei.</p>
                     <p rend="justify">—  Pătrule, na două pere, şi să nu mai fii prost să-ţi pierzi bunghii ia Ionică – şi ţie, măi Ionică, îţi dau eu patru pere busuioace cum n-ai mâncat tu niciodată. Pune-ţi bunghii la loc – nu ţi-i iau înapoi – şi mănâncă perele<hi rend="color(#000000)">…</hi>  Şi să te astâmperi, că mă supăr!</p>
                     <p rend="justify">—  Mulţumiţi duduiţei, măi urşilor!</p>
                     <p rend="justify">—  Sărut mâna!</p>
                     <p rend="justify">—  Săr<hi rend="color(#000000)">…</hi>  mna!</p>
                     <p rend="justify">—  Sărutat-o, măi, că ea v-o făcut dreptate.</p>
                     <p rend="justify">Mânile Justiţiei de pe prispa casei lui moş Gheorghe primiră sărutul împricinaţilor.</p>
                     <p rend="justify">—  Monica, dă-mi batista.</p>
                     <p rend="justify">—  Uite-o. Pentru ce?</p>
                     <p rend="justify">—  Mi-au încleiat mânile, zâmbi modest Olguţa, coborându-se de pe piedestal.</p>
                     <p rend="justify">—  Duduită, vine Anica să vă cheme.</p>
                     <p rend="justify">—  Iar Anica!</p>
                     <p rend="justify">—  Vă pof<hi rend="color(#000000)">…</hi>
                     </p>
                     <p rend="justify">—  Ştiu. Ce cauţi aici?</p>
                     <p rend="justify">—  Vă pof<hi rend="color(#000000)">…</hi>
                     </p>
                     <p rend="justify">—  Ştiu. Vino cu mine.</p>
                     <p rend="justify">Anica intră în casă după Olguţa.</p>
                     <p rend="justify">—  Mi-am pierdut batista. Pune-te şi-o caută. Olguţa trânti uşa lăsând-o pe Anica înlăuntru. Pune lăcata, moş Gheorghe.</p>
                     <p rend="justify">—  Când să-i dau drumul? se veseli moş Gheorghe.</p>
                     <p rend="justify">—  Când om ajunge-n poarta casei.</p>
                     <p rend="justify">—  Aşa oi face.</p>
                     <p rend="justify">—  MoşGheorghe, vezi c-ai uitat să-mi aduci aminte!</p>
                     <p rend="justify">—  Vezi!<hi rend="color(#000000)">…</hi>  De ce nu pui mata, moş Gheorghe, felii de morcov în tutun, cum pune şi papa?</p>
                     <p rend="justify">—  Oi pune, duduiţa moşului.</p>
                     <p rend="justify">—  Să pui, moş Gheorghe, că morcovul ţine umezeală, îi explică ea serios.</p>
                     <p rend="justify">—  Duduitelor, da când mai veniţi la moşu?</p>
                     <p rend="justify">—  Când ni-i pofti, moş Gheorghe.</p>
                     <p rend="justify">—  Iaca vă poftesc.</p>
                     <p rend="justify">—  Atunci venim mâine.</p>
                     <p rend="justify">—  Duduită, am dres gardu la loc! clipi cu înţeles moş Gheorghe.</p>
                     <p rend="justify">—  Or să intre porcii în livadă!</p>
                     <p rend="justify">—  Să intre sănătoşi. De-acuma are moşu scrânciob.</p>
                     <p rend="justify">—  Duduie Olguţa, nu-i batista, vocifera Anica din casă.</p>
                     <p rend="justify">—  Caut-o.</p>
                     <p rend="justify">Din pragul curţii boiereşti, rochiţa roşie şi cea albastră făcură semn cătră moş Gheorghe.</p>
                     <p rend="justify">—  De-acum pleacă, zâmbi moş Gheorghe dând drumul Anicăi.</p>
                     <p rend="justify">—  Da, unde-s duduiele?</p>
                     <p rend="justify">—  Du-te şi le caută că asta-i treaba ta!</p>
                     <p rend="justify">În urma tuturor porni moş Gheorghe. Se înserase limpede. Luceafărul dintâi lucea curat şi zâmbitor, la fel cu-acel care lucise deasupra ieslelor din Betleem.</p>
                     <p rend="justify">Moş Gheorghe întoarse capul îndărăt. Pe poarta caselor de ţară, pe-nserat, intră doar carele cu boi şi oamenii cu seceri, sape sau securi.</p>
                     <p rend="justify">Pe poarta casei lui moş Gheorghe intrase şi ieşise o poveste.</p>
                     <p rend="justify">Deasupra casei lui moş Gheorghe, un înger sau un cocostârc se închină.</p>
                     <p rend="justify">—  Cum aţi petrecut, Monica?</p>
                     <p rend="justify">—  Foarte bine, tante Alice. Păcat numai că n-a fost şi Dănuţ.</p>
                  </div>
                  <div type="div4">
                     <head>III.</head>
                     <subtitle>HERR DIREKTOR</subtitle>
                     <p rend="justify">—  Mamă, tu auzi ceva? întrebă Olguţa pocnind în dinţi o prună brumărie.</p>
                     <p rend="justify">—  Ce s-aud?</p>
                     <p rend="justify">—  Ascultă bine, mamă<hi rend="color(#000000)">…</hi>
                     </p>
                     <p rend="justify">—  Ţţ! Îl aud pe Dănuţ sorbind harbuzul şi n-ar trebui să-l aud. Dănuţ, numai racii se sorb aşa, când nu ştii să-i mănânci altfel.</p>
                     <p rend="justify">Doamna Deleanu îl obliga pe Dănuţ să aibă câte-o altă surdină pentru fiecare fel de mâncare. Dănuţ le mai încurca, le mai uita. Din care pricină, când simţea ochii mamei lui privindu-l cu toată atenţia urechilor mesteca supa, frigându-se, ori înghiţea friptura, fără s-o mai mestece, înecându-se.</p>
                     <p rend="justify">Olguţa făcu semn cu piciorul pe subt masă Monicăi. Monica oftă neutral. Dănuţ tocmai începuse rugul zămos din mijlocul harbuzoaicei. Topi între limbă şi cerul gurii geroasa îmbucătură, îşi şterse buzele şi, înghiţind de două ori, ridică ochii spre Olguţa.</p>
                     <p rend="justify">—  Ce nu-mi dai pace să mănânc?</p>
                     <p rend="justify">—  Eu? Hm! Mama ţi-a făcut observaţie.</p>
                     <p rend="justify">—  Da! Tu îmi spargi urechile cu perjele tale şi nu-ţi spun nimica.</p>
                     <p rend="justify">Sprâncenile Olguţei se strâmbară în sus.</p>
                     <p rend="justify">—  Pe tine te aud mâncând în fiecare zi, cum spune şi mama; m-am deprins<hi rend="color(#000000)">…</hi>  Vorbeam de altceva.</p>
                     <p rend="justify">Sprâncenile reveniră la loc. Satanic, Olguţa pocni o prună. Obrajii lui Dănuţ luară culoarea miezului de harbuz, mimetic parcă.</p>
                     <p rend="justify">—  Ascultă, papa, n-auzi?</p>
                     <p rend="justify">—.?</p>
                     <p rend="justify">Toţi ascultară înspre uşă. Ochii Olguţei se micşorară de încordare, ca la miopi<hi rend="color(#000000)">…</hi>  Răgetele boilor răsunau profunde şi enorme acoperind ţiuitul greierilor şi al cosaşilor, ca notele başilor bisericeşti, fragilul murmur al sopranelor.</p>
                     <p rend="justify">—  Băă-băă<hi rend="color(#000000)">…</hi>  N-auziţi? se înverşună Olguţa.</p>
                     <p rend="justify">—  Un bou ca toţi boii! se pronunţă sarcastic Dănuţ. Olguţa îl privi, dădu din cap energic şi zâmbi indulgent.</p>
                     <p rend="justify">—  Dănuţ, nu vorbi urât. Ţi-am mai spus.</p>
                     <p rend="justify">Olguţa se ridică solemn în picioare, cu şervetul în mână, ca un prim-jurat cu verdictul.</p>
                     <p rend="justify">—  Să ştiţi că vine Herr Direktor cu automobilul. Cine pune rămăşag cu mine? N-auziţi? Băă-băă!<hi rend="color(#000000)">…</hi>  Cum fac boii? Aşa fac? consultă ea deferentă pe Dănuţ.</p>
                     <p rend="justify">Uitând harbuzul şi insulta, Dănuţ se repezi afară cu şervetul la gât, urmat de doamna Deleanu şi Profira.</p>
                     <p rend="justify">—  Sunt sigură, papa. De ce nu mă crezi tu pe mine?</p>
                     <p rend="justify">—  Ba te cred, Olguţa! zâmbi domnul Deleanu, scuturându-şi şervetul. Tu ai ureche muzicală, ca şi mama.</p>
                     <p rend="justify">—  Râzi de mine, papa?</p>
                     <p rend="justify">—  Nu, Olguţa! Da ia spune-mi tu de unde ştii să deosebeşti sunetul unei trombe de mugetul vitelor? Că doar automobilele de la noi le poţi număra pe degete!</p>
                     <p rend="justify">—  Fiindcă mi-s antipatice, papa.</p>
                     <p rend="justify">—  Taci!</p>
                     <p rend="justify">—  Da papa, eu ţin cu caii adevăraţi.</p>
                     <p rend="justify">—  Şi cu Grigore nu? Fiindcă-i automobilist?</p>
                     <p rend="justify">—  Ba da. Cu Herr Direktor<hi rend="color(#000000)">…</hi>!</p>
                     <p rend="justify">—  Olguţa, cine-i Herr Direktor?</p>
                     <p rend="justify">—  Un alt papa-al vostru, îi răspunse zâmbind domnul Deleanu din pragul uşii.</p>
                     <p rend="justify">—  Monica, ai auzit ce-a spus papa? Să-l iubeşti pe Herr Direktor.</p>
                     <p rend="justify">—  Nici nu-l cunosc, Olguţa!</p>
                     <p rend="justify">—  Ce-are-aface! Îl cunosc eu. Tu eşti prietena mea.</p>
                     <p rend="justify">—  Olguţa, de ce-i spui tu Herr Direktor? E neamţ?</p>
                     <p rend="justify">—  Ţţ-ţî-ţî!<hi rend="color(#000000)">…</hi>  E fratele tatei!<hi rend="color(#000000)">…</hi>  Eu glumesc, da lui îi place să-i spui aşa. Şi tu să-i spui Herr Direktor.</p>
                     <p rend="justify">—  E director de şcoală?</p>
                     <p rend="justify">—  Cum poţi să spui aşa ceva!<hi rend="color(#000000)">…</hi>  Nu l-aş putea suferi<hi rend="color(#000000)">…</hi>!</p>
                     <p rend="justify">Zărind inima harbuzoaicei neisprăvită de Dănuţ, Olguţa începu să împlânte în ea scobitori.</p>
                     <p rend="justify">—  E directorul unei societăţi foarte mari<hi rend="color(#000000)">…</hi>  nu ştiu ce fel<hi rend="color(#000000)">…</hi>  ceva cu electricitate şi cu nemţi.</p>
                     <p rend="justify">—  Şi seamănă cu moşu Iorgu?</p>
                     <p rend="justify">—  Nu. Nu ştiu cu cine seamănă! Cu papa nu seamănă de loc<hi rend="color(#000000)">…</hi>  Ai să-l vezi. Eu îl iubesc.</p>
                     <p rend="justify">—  Şi eu, consimţi diplomatic, Monica<hi rend="color(#000000)">…</hi>  Ce ai tu, Olguţa, cu harbuzul lui Dănuţ?</p>
                     <p rend="justify">—  M-a insultat! Mă răzbun.</p>
                     <p rend="justify">Ca cele şapte săgeţi din inima biblică a Mariei, simbolicele scobitori îndurerau miezul harbuzului locţiitor al lui Dănuţ.</p>
                     <p rend="justify">—  Păcat de harbuz! cercă Monica s-o înduplece.</p>
                     <p rend="justify">Altă scobitoare pătrunse mai adânc.</p>
                     <p rend="justify">—  Să nu se supere tante Alice!</p>
                     <p rend="justify">Alta urmă, temerară.</p>
                     <p rend="justify">—  Olguţa, haidem afară, să văd şi eu automobilul.</p>
                     <p rend="justify">—  Lasă că-l vezi. Mai e vreme. Noi avem ecou la Medeleni: de asta am auzit eu trompa<hi rend="color(#000000)">…</hi>  Monica, mi se pare că eşti şireată!<hi rend="color(#000000)">…</hi>  Sigur, ca şi mine.</p>
                     <p rend="justify">Isprăvindu-şi vindicta, Olguţa o întregi cu un pocnet de prună, jubiliar.</p>
                     <p rend="justify">—  Olguţa, îmi dai voie să scot scobitorile?</p>
                     <p rend="justify">—  Cum vrei. Eu am isprăvit.</p>
                     <p rend="justify">Monica plivi miezul străpuns, adunând scobitorile în farfuria ei.</p>
                     <p rend="justify">—  Merci, Monica.</p>
                     <p rend="justify">Fără poftă, dar cu entuziasm, Olguţa mâncă miezul pe care Dănuţ îl curăţise de sâmburi şi Monica de scobitori.</p>
                     <p rend="justify">Cu sufletele înfrăţite în aceeaşi depărtată epocă geologică, vitele şi ţăranii priveau trăsura stacojie – cine-o mai văzut! – fără de cine – Doamne, iartă-mă – suind la deal în goana mare, cu burta plină de darabane bătute de toţi dracii, şi-n urmă împroşcând un fum puturos ca cel din iad. Iar vizitiul – ptiu! ferească Sfântul de-aşa creştin! – în loc de ochi avea sticle negre, ca orbii; în loc de hăţuri, o roată în proţap; şi-n loc de bici şi de „hâi, boală!” un muget de bou în mână.</p>
                     <p rend="justify">Ţăranii îşi făceau cruce, cu ochii când la dihanie, când la biserică. Înghesuiţi în mamele lor, copiii tremurau să nu-i fure Ucigă-l-toaca şi scânceau, iscodind cu ochi de femeie.</p>
                     <p rend="justify">Moş Gheorghe mai văzuse la Iaşi nelegiuirea-cu-roţi. De aceea mai scuipă o dată.</p>
                     <p rend="justify">—  Săracu conu Costache, Dumnezeu să-l ierte! În ograda dumnealui să intre una ca asta!<hi rend="color(#000000)">…</hi>  Lasă c-o-nvaţă moşu pe duduiţa să umble călare.</p>
                     <p rend="justify">Vicleimul păsărilor înşirate pe şosea, juca-naintea şi în urma goanei roşii<hi rend="color(#000000)">…</hi>
                     </p>
                     <p rend="justify">În sfârşit, duduind, bufnind, mugind, acoperit de colb, masiv pe roţile burtoase – molohul kilometrilor se opri războinic în faţa scărilor. Cânii lătrau şi schelălăiau ca la urs. Toţi servitorii ieşiseră din casă.</p>
                     <p rend="justify">—  Bine-ai venit, Grigore!</p>
                     <p rend="justify">—  Guten Tag l, Herr Direktor!</p>
                     <p rend="justify">—  Moşu Puiu! moşu Puiu! vocifera Dănuţ cu şervetul în mână, ca o jalbă.</p>
                     <p rend="justify">Herr Direktor, îmbrăcat din cap până-n picioare în armura automobiliştilor – ochelari rotunzi de scafandru cu rame de cauciuc cărămiziu, cască de doc, halat de doc, închis ermetic la gât şi la încheietura mânilor – se cobor î flegmatic pe portiţa de la spatele automobilului, ridicând bancheta articulată. Tropăi ca să-şi desmorţească picioarele, se întinse, căscă, îşi descoperi faţa lăsând ochelarii să-i atârne de gât, îşi puse monoclul în ochi, încruntându-se, îşi frecă mânele neatinse de colb şi de soare<hi rend="color(#000000)">…</hi>  şi se înclină zâmbind în faţa scărilor, cu aerul unui amiral englez aclamat într-un mic port dunărean.</p>
                     <p rend="justify">—  Bine v-am găsit!</p>
                     <p rend="justify">Căzuseră şi ochelarii negri de pe faţa şoferului – din pricina Anicăi. Mecanicul berlinez, expediat în ţară o dată cu automobilul, îl întregea. Era şi el confecţionat în fabrica de blonzi cu ochi albaştri şi obrajii de Gretchen ai Germaniei.</p>
                     <p rend="justify">Anica plecă ochii ruşinată.</p>
                     <p rend="justify">Herr Direktor se însufleţise ţinându-l pe Dănuţ în braţe. Părea că toastează cu o cupă de şampanie.</p>
                     <p rend="justify">—  Kulek, dieser ist mein Sohn.2</p>
                     <p rend="justify">—  Und ich bin sein Vater! 3 adăugă modest domnul Deleanu, coborând scările.</p>
                     <p rend="justify">—  Das ist guuut! 4</p>
                     <p rend="justify">1 Bună ziua (germ.).</p>
                     <p rend="justify">s Kulek, acesta este fiul meu (germ.).</p>
                     <p rend="justify">1  Şi eu sunt tatăl lui! (germ.)</p>
                     <p rend="justify">4 Asta-i bine! (germ.)</p>
                     <p rend="justify">Cuprins de giganticul hohot de râs al băutorilor de bere, Herr Kulek se bătea cu palmele peste genunchi, tresăltând delaolaltă cu trepidaţiile maşinii.</p>
                     <p rend="justify">—  Măi Grigore, tu ai să mă compromiţi, glumi domnul Deleanu, sărutându-l.</p>
                     <p rend="justify">—  Ba mă cormpromiteţi voi pe mine! protestă doamna Deleanu.</p>
                     <p rend="justify">—  Dănuţ, eşti sau nu feciorul meu?</p>
                     <p rend="justify">—  Tu eşti burlac, Herr Direktor, îl apostrofă Olguţa din pridvor.</p>
                     <p rend="justify">—  Tot drac ai rămas!</p>
                     <p rend="justify">—  Nici nu mi-ai spus bună-ziua, Herr Direktor!</p>
                     <p rend="justify">—  Scuzele mele domnişoară!</p>
                     <p rend="justify">Urcând treptele se aplecă în faţa Olguţei şi-i sărută mâna.</p>
                     <p rend="justify">—  Poţi să mă săruţi şi pe obraz, Herr Direktor. Nu mă supăr!</p>
                     <p rend="justify">—  Uf! Da grea te-ai mai făcut! oftă el, ridicând-o.</p>
                     <p rend="justify">—  Am muşchi.</p>
                     <p rend="justify">—  Zău!</p>
                     <p rend="justify">—  Da. Buftea-i gras; eu îs voinică.</p>
                     <p rend="justify">—  Domnişoara?</p>
                     <p rend="justify">—  Monica, o numi doamna Deleanu, punându-i mânile pe umeri.</p>
                     <p rend="justify">—  Monica?</p>
                     <p rend="justify">Doamna Deleanu îi făcu semn din ochi.</p>
                     <p rend="justify">—  Monica e fetiţa noastră<hi rend="color(#000000)">…</hi>  aşa cum e Dănuţ băiatul tău, tată de carton ce eşti!</p>
                     <p rend="justify">—  Atunci mai am o nepoată?</p>
                     <p rend="justify">—  Te poţi mândri!</p>
                     <p rend="justify">—  M-am curăţit! Mă pregătisem numai pentru doi nepoţi<hi rend="color(#000000)">…</hi>  Da frumoasă nepoată mai am! Monica: nu?</p>
                     <p rend="justify">—  Monica, şopti Monica intimidată, apucând mâna Olguţei.</p>
                     <p rend="justify">—  Îi dai voie lui moşu Puiu să te sărute?</p>
                     <p rend="justify">—  Sigur, ca şi pe mine, aprobă Olguţa.</p>
                     <p rend="justify">—  Măi omule, ai mâncat?</p>
                     <p rend="justify">—  Aş!</p>
                     <p rend="justify">—  Haidem în sofragerie. Puteai să te anunţi; te-am fi aşteptat.</p>
                     <p rend="justify">—  Imposibil! Daţi-mi apă.</p>
                     <p rend="justify">—  Hai la masă.</p>
                     <p rend="justify">—  Apă de spălat, cucoană!</p>
                     <p rend="justify">—  Aşa-i! Îţi uitasem tabieturile! Un ceas îţi ajunge să te speli?</p>
                     <p rend="justify">—  Cuconiţă, unde-l culcăm pe domnul neamţ? se interesă Anica.</p>
                     <p rend="justify">—  Domnul neamţ, domnul neamţ! începu să cânte Olguţa.</p>
                     <p rend="justify">—  Moş Puiu, eu îţi torn apă de spălat, stărui Dănuţ, aducând geamandanul.</p>
                     <p rend="justify">—  Daa! N-ai nici-o grijă! Îţi dă voie Anica! răspunse Olguţa.</p>
                     <p rend="justify">—  N-am vorbit cu tine.</p>
                     <p rend="justify">—  Tu eşti servitor: duci geamandanul, torni apă, perii hainele<hi rend="color(#000000)">…</hi>  Eu îţi vorbesc. Tu taci şi-asculţi.</p>
                     <p rend="justify">Dănuţ, congestionat, şchiopăta purtând geamandanul greu.</p>
                     <p rend="justify">—  Vrei să te-ajut, Dănuţ? ceru voie Monica, ajungându-l în antret.</p>
                     <p rend="justify">—  Ce te-amesteci! Du-te cu Olguţa.</p>
                     <p rend="justify">Nici nu-i trecea prin minte Monicăi cât de temerară-i era propunerea! Dănuţ, numai, avea dreptul sa ducă geamandanul greu, să toarne apă de spălat pe buretele mare şi zburlit ca un cap de hotentot blond şi colonie în pumnii lui moşu Puiu. Tot el îi peria hainele, aşezând pantalonii pe dungă. Asta era o demnitate bărbătească, nu slujbă de slugă cum spunea Olguţa. „Din invidie”, gândea Dănuţ, ofensat totuşi.</p>
                     <p rend="justify">—  Te-ai supărat, Dănuţ?</p>
                     <p rend="justify">Dănuţ se întorcea cu mânele goale pătruns de o gravă mândrie, ca după un fapt de arme. Trecu înainte, fără să răspundă Monicăi, urmat de supunerea ei întristată.</p>
                     <p rend="justify">—  Sărut mâna, cuconaşule. Bine-ai venit<hi rend="color(#000000)">…</hi>  Nişte sărmăluţe de piept de gâscă! susură galeş bucătăreasa răsărind în urma lui Dănuţ şi a Monicăi, roşie la faţă.</p>
                     <p rend="justify">—  Să trăieşti, babo! Mi-ai ieşit cu plin! Unu, doi, trei, începu să numere Herr Direktor pe cei din pridvor, socotindu-l şi pe Kulek. Babo, ai la mine un bacşiş: ai făcut abatajul cel mare! Nouă, Iorgule, strigă el cu ochii de vizionar ai jucătorilor de chemin-de-fer. S-a spart ghina!</p>
                     <p rend="justify">—  Cuconaşule, v-am pregătit de spălat.</p>
                     <p rend="justify">—  Ai-ia-ia! Profiro, m-ai nenorocit! S-a făcut bac<hi rend="color(#000000)">…</hi>  Măi Iorgule, ce neam de ghinionişti suntem!</p>
                     <p rend="justify">—  Cui i-o spui?!</p>
                     <p rend="justify">—  Ieşi afară, Profira! Adică du-te-n casă.</p>
                     <p rend="justify">—  Olguţa, aşa se vorbeşte?! se încruntă doamna Deleanu.</p>
                     <p rend="justify">—  Mamă dragă, am dres abatajul lui Herr Direktor,</p>
                     <p rend="justify">—  Să trăieşti, Olguţa! Dar tot bac a rămas, că baba face cât doi!</p>
                     <p rend="justify">—  Cât patru, Herr Direktor!</p>
                     <p rend="justify">—  Toate le face baba, conveni serviabil bucătăreasa.</p>
                     <p rend="justify">—  Haidem odată la masă!</p>
                     <p rend="justify">—  La spălat, cucoană!</p>
                     <p rend="justify">—  Spală-te odată, omule!</p>
                     <p rend="justify">—  Hai, Dănuţ!</p>
                     <p rend="justify">—  Să nu uiţi să verşi căldarea! insinuă Olguţa la urechea lui Dănuţ<hi rend="color(#000000)">…</hi>  De harbuz n-ai grijă<hi rend="color(#000000)">…</hi>  că am avut eu.</p>
                     <p rend="justify">Proaspăt tuns, cu numărul zero, capul rotund al lui Herr Direktor părea cărunt ca un bulgăre de sare. Doamna Deleanu pretindea că nu părea, ci chiar era, din pricina abuzului de colonie.</p>
                     <p rend="justify">—  Vezi, Dănuţ, şi tu ai să ajungi moşneag ca şi moşu Puiu.</p>
                     <p rend="justify">Cu osebirea că Dănuţ întrebuinţa numai colonia doamnei Deleanu, torenţial.</p>
                     <p rend="justify">—  Calomnie! protestă Herr Direktor.</p>
                     <p rend="justify">—  Dovadă.</p>
                     <p rend="justify">—  Actul de naştere, pe care nu-l ascund; monoclul pe care-l arăt ostentativ; şi succesele<hi rend="color(#000000)">…</hi>  care se ştiu!</p>
                     <p rend="justify">—  Ta-ta-ta! Lasă părul să crească. Atunci să te vedem!</p>
                     <p rend="justify">—  Prefer să fiu calomniat!</p>
                     <p rend="justify">Pentru Herr Direktor, de la trei centimetri în sus, începeau pletele: poetice, deci nefaste; necivilizate, deci neigienice, inestetice şi incomode pe deasupra. Nici sub formă de musteţi nu îngăduia părul: „această pacoste pentru bărbaţi, chiar, sau mai ales când îl poartă femeile”.</p>
                     <p rend="justify">—  Herr Direktor, când ţi-i mărita ai să-ţi tunzi nevasta? îl întrebă Olguţa.</p>
                     <p rend="justify">—  Olguţa, de câte ori nu ţi-am spus că numai femeile se mărită! intervenea doamna Deleanu.</p>
                     <p rend="justify">—  De ce, mamă? Vreau eu să mă însor Cine nu-mi dă voie?</p>
                     <p rend="justify">—  Eu.</p>
                     <p rend="justify">—  Da eu vreau să mă însor. Eu nu-s femeie. Spune, Herr Direktor, ai să-ţi tunzi nevasta?</p>
                     <p rend="justify">—  Nu.</p>
                     <p rend="justify">—  De ce?</p>
                     <p rend="justify">—  Fiindcă n-am să mă mărit, cum spui tu.</p>
                     <p rend="justify">—  Nici n-ai să te-nsori, cum spune mama?</p>
                     <p rend="justify">—  Nici<hi rend="color(#000000)">…</hi>  Umberufen! (1) adăugă el, bătând cu degetul în lemn toaca superstiţioşilor.</p>
                     <p rend="justify">—  Nici eu, aderă Dănuţ.</p>
                     <p rend="justify">—  Atunci tunde-te, încheia logic şi violent Olguţa.</p>
                     <p rend="justify">         „Să nu fie de deochi!” (Germ.)</p>
                     <p rend="justify">Dănuţ amuţea. Ca să nu-l tundă ar fi fost în stare să se însoare chiar.</p>
                     <p rend="justify">—  Cine-i?</p>
                     <p rend="justify">—  Eu, sărut mâna, se recomandă Profira pe nevăzute, în afara uşii odăii de baie. Întreabă coniţa dacă v-aţi botezat<hi rend="color(#000000)">…</hi>  Simţind c-o pufneşte râsul, Profira se bătu cu palma peste gura nelegiuită. Că de nu, să chemăm părintele din sat: aşa a spus coniţa.</p>
                     <p rend="justify">—  Spune amfitrioanei că nu-mi ajunge un popă; să-mi trimită un care de popi. Aşa să spui.</p>
                     <p rend="justify">Rând pe rând, Dănuţ turnase de băut buretelui, din cana cea mare; suflecase la loc o mânecă nesupusă; întinsese prosopul<hi rend="color(#000000)">…</hi>  Acum venise rândul coloniei. Dănuţ desfăcu şurubul dopului metalic.</p>
                     <p rend="justify">—  Cine-i?</p>
                     <p rend="justify">—  Careul de popi sau carul de popi, cum spune Profira. Pot să intru, Herr Direktor?</p>
                     <p rend="justify">—  Nu se poate, răspunse dârz Dănuţ, cu sticla de colonie în mână.</p>
                     <p rend="justify">—  Nu te-am întrebat pe tine, Buftea! tună Olguţa.</p>
                     <p rend="justify">—  Intră, Olguţa. Dănuţ, tot în război sunteţi? Dănuţ se bosumflă. Dintr-o aruncătură de ochi, Olguţa văzu tot, şi uită însărcinarea cu care pornise din sufragerie.</p>
                     <p rend="justify">—  Herr Direktor, hai să-ţi arăt eu cum faci tu când pui colonie.</p>
                     <p rend="justify">—  Ia să văd.</p>
                     <p rend="justify">—  Toarnă, porunci ea umilitului paharnic.</p>
                     <p rend="justify">—  Toarnă-ţi singură.</p>
                     <p rend="justify">—  Ba tu să-mi torni. Aşa ţi-a poruncit Herr Direktor.</p>
                     <p rend="justify">—  Toarnă-i, Dănuţ.</p>
                     <p rend="justify">—  Auzi!<hi rend="color(#000000)">…</hi>  Toarnă bine: asta nu-i joacă!</p>
                     <p rend="justify">         „Eu m-aş face că torn şi l-aş lovi cu vârful… sau l-aş stropi în ochi din greşeală”, medită Olguţa răzbunări în locul lui Dănuţ, care turna cu mânie, dar conştiincios.</p>
                     <p rend="justify">—  Herr Direktor, mai întâi tu stropeşti covorul… Desfăcându-şi palmele boltite şi le frecă una de alta: picături acide plouară pe covoraş.</p>
                     <p rend="justify">—  După aceea, te masezi pe cap, de la sprâncene în sus şi gemi: îâî-îâî! Tot mai ai migrene, Herr Direktor?</p>
                     <p rend="justify">—  Diavol împieliţat, tu ai să mi le dai!</p>
                     <p rend="justify">—  După aceea, dragă Herr Direktor, fiindcă ai isprăvit colonia, ceri să-ţi mai dea.</p>
                     <p rend="justify">Dănuţ se uita pe geam, făcând scut cu trupul sticlei din mână.</p>
                     <p rend="justify">—  Toarnă, n-auzi?</p>
                     <p rend="justify">—  Toarnă-i, Dănuţ; am intrat la stăpân!</p>
                     <p rend="justify">—  Aşa. Acum îţi dai pe faţă, oftezi, şi-ţi freci pleoapele<hi rend="color(#000000)">…</hi>  Nu te frigi? Fff-haa! aspiră ea întretăiat oftând apoi ca după o arsură.</p>
                     <p rend="justify">Dănuţ zâmbi:S-o usture! Aşa-i trebuie! Lasă<hi rend="color(#000000)">…</hi>!”</p>
                     <p rend="justify">Printre zăbrelele degetelor viclene, ochii Olguţei îl pândeau.</p>
                     <p rend="justify">—  Degeaba te bucuri, Buftea. M-am prefăcut.</p>
                     <p rend="justify">—  Şi ce mai fac, Olguţa?</p>
                     <p rend="justify">—  Crezi că nu ştiu.! Dă-mi sticla, Buftea.</p>
                     <p rend="justify">Dănuţ rămase cu mâna goală.</p>
                     <p rend="justify">—  Acuma, Herr Direktor, vine rândul batistei. Eu n-am. Să zicem că rochiţa mea e batista.</p>
                     <p rend="justify">—  Să zicem<hi rend="color(#000000)">…</hi>  da ce-are să zică Alice?</p>
                     <p rend="justify">—  Mama zice că tu eşti de vină.</p>
                     <p rend="justify">Colonia gâlgâia, murând rochiţa Olguţei.</p>
                     <p rend="justify">—  Grigore, să-ţi faci singur mâncare! răsună glasul doamnei Deleanu.</p>
                     <p rend="justify">—  Intră. Am isprăvit.</p>
                     <p rend="justify">—  Ce faci acolo, Olguţa?</p>
                     <p rend="justify">—  Mamă dragă, aveam o pată pe rochiţă şi Herr Direktor a spus că iesă cu colonie.</p>
                     <p rend="justify">—  Tu-mi strici copiii, Grigore!</p>
                     <p rend="justify">—  Vezi, Herr Direktor!</p>
                     <p rend="justify">—  Mai bine spune-mi ce-mi dai de mâncare.</p>
                     <p rend="justify">—  Colonie<hi rend="color(#000000)">…</hi>  Asta meriţi.</p>
                     <p rend="justify">—  Atunci sunt sigur că masa-i bună!</p>
                     <p rend="justify">—  Te poftesc să mănânci la Bucureşti ca la mine!</p>
                     <p rend="justify">—  Bucureştiul are multe bunătăţi!</p>
                     <p rend="justify">—  Acele<hi rend="color(#000000)">…</hi>!</p>
                     <p rend="justify">—  Care-s acele, Herr Direktor?</p>
                     <p rend="justify">—  Are să-ţi spuie Dănuţ<hi rend="color(#000000)">…</hi>  peste vreo câţiva ani.</p>
                     <p rend="justify">—  Grigore!</p>
                     <p rend="justify">—  Ba ştiu eu şi n-am să-i spun lui Buftea.</p>
                     <p rend="justify">—  Olguţa!</p>
                     <p rend="justify">—  Dacă ştiu, mamă dragă! La Bucureşti faci un chef.</p>
                     <p rend="justify">—  Cine ţi-a mai spus şi asta?</p>
                     <p rend="justify">—  Tu, mamă.</p>
                     <p rend="justify">—  Eu?!</p>
                     <p rend="justify">—  Sigur. N-ai spus tu că papa face un chef la Bucureşti?</p>
                     <p rend="justify">—  Am glumit!</p>
                     <p rend="justify">—  Atunci şi eu am glumit, mamă dragă!</p>
                     <p rend="justify">—  Tante Alice, se răcesc ochiurile, vesti Monica din pragul uşii, cu un aer de paj timid.</p>
                     <p rend="justify">—  Iacătă singurul copil cuminte din casa asta!</p>
                     <p rend="justify">—  Lasă, c-am să-i arăt eu! mormăi Dănuţ, uitat de toţi, atingând cu cotul pe Monica, dinadins rămasă la urmă.</p>
                     <p rend="justify">Ochiul lui Herr Direktor, cel cu monoclul, nu făcea mare deosebire între femeile frumoase şi mâncările alese. Le privea cu aceeaşi impertinenţă curtenitoare, în timp ce buzele întredeschise şovăiau parcă între vorbe şi fapte.</p>
                     <p rend="justify">Se aşezară cu toţii în jurul mesei, păstrându-şi locurile obişnuite. În faţa tacâmului solitar al lui Herr Direktor, curba de aur roz a ochiurilor, palpita; alături de farfuria lor, mămăliguţa poetică şi adormită ca o poreclă moldovenească a soarelui; mai încolo, untul tatuat cu linguriţa şi împodobit cu două ridichi violent roşii; şi smântâna cu ten de madonă<hi rend="color(#000000)">…</hi>
                     </p>
                     <p rend="justify">—  Se aprobă!</p>
                     <p rend="justify">—  Măi omule, nu mai aproba! Ia şi mănâncă. Acuşi e vremea mesei!</p>
                     <p rend="justify">—  Şi voi să mă priviţi?<hi rend="color(#000000)">…</hi>  Pardon!</p>
                     <p rend="justify">—  Te cred! Ce vrei să facem? Să-ţi întoarcem spatele?</p>
                     <p rend="justify">—  Să mâncaţi şi voi<hi rend="color(#000000)">…</hi>  Altfel să-mi plătiţi intrare!</p>
                     <p rend="justify">—  Mamă, eu zic să aducă un cantalup, propuse Olguţa îndatoritoare.</p>
                     <p rend="justify">—  Hm? consultă doamna Deleanu pe domnul Deleanu.</p>
                     <p rend="justify">—  Amin. Azi e bairam!</p>
                     <p rend="justify">—  Prohiro, adă un cantalop<hi rend="color(#000000)">…</hi>  Vezi, Herr Direktor, eu nu te las!</p>
                     <p rend="justify">—  Aşa eşti tu, Olguţa: îţi place să te sacrifici! glumi doamna Deleanu.</p>
                     <p rend="justify">—  Mamă, spune tu drept dacă şi ţie nu-ţi place cantalupul de la gheaţă?</p>
                     <p rend="justify">—  Îmi place: cum nu?!</p>
                     <p rend="justify">—  Atunci ne sacrificăm împreună!</p>
                     <p rend="justify">—  Olguţa!</p>
                     <p rend="justify">—  Dragă Alice, toate bune şi frumoase în casa ta, începând cu tine! Cum se face numai că la voi<hi rend="color(#000000)">…</hi>
                     </p>
                     <p rend="justify">—.nu-s scrumelniţe? îi luă vorba din gură Olguţa, luându-i şi monoclul ca să-l imite mai bine.</p>
                     <p rend="justify">La masa lui Herr Direktor, scrumelniţa făcea parte dintre farfurii, şi ţigara dintre mâncări.</p>
                     <p rend="justify">—  Olguţa, scoate monoclul: asta-ţi mai lipseşte!<hi rend="color(#000000)">…</hi>  Fumat! fumat şi iar fumat! Mâncare se mai cheamă asta Grigore?</p>
                     <p rend="justify">—  Omoară microbii şi ajută digestia!</p>
                     <p rend="justify">—  Lasă scrumelniţa, Dănuţ!</p>
                     <p rend="justify">—  Dă-mi-o, Dănuţ.</p>
                     <p rend="justify">—  Nu i-o da!</p>
                     <p rend="justify">Olguţa smunci scrumelniţa din mâna buimăcită de două magnete potrivnice şi o insinua pe masă.</p>
                     <p rend="justify">—  Mamă, uite ce face Olguţa!</p>
                     <p rend="justify">—  Aşa îţi trebuie dacă nu asculţi!<hi rend="color(#000000)">…</hi>  Şi tu, Olguţa, de ce nu faci cum spune mama?</p>
                     <p rend="justify">—  Mi-ai spus mie ceva, mamă dragă?</p>
                     <p rend="justify">—  Am spus. Ajunge.</p>
                     <p rend="justify">—  Mamă, tu nu eşti decât mama mea, pe când Herr Direktor<hi rend="color(#000000)">…</hi>
                     </p>
                     <p rend="justify">—  Ce-i, mă rog?</p>
                     <p rend="justify">—  El e musafir<hi rend="color(#000000)">…</hi>  şi tu eşti gazdă.</p>
                     <p rend="justify">—  Obraznică mai eşti!</p>
                     <p rend="justify">Profira intra solemn cu sarmalele; după ea Anica purtătoarea cantalupului palid şi zbârcit ca un cap de mucenic al scopiţilor.</p>
                     <p rend="justify">—  Cine-i amator de cantalup să ridice un deget.</p>
                     <p rend="justify">Olguţa împunse cantalupul cu două degete.</p>
                     <p rend="justify">—  Vezi, Monica, asta-i o figură de jiu-jiţiu. Dacă erai tu în locul cantalupului – Olguţa se aplecă la urechea Monicăi de teamă să n-o audă Dănuţ – trebuia să-mi despici degetele cu palma. Altfel îţi scoteam ochii. Aşa se parează. Să ştii de la mine!</p>
                     <p rend="justify">Monica ridică un deget încovoiat, reţinându-şi o modestă felie.</p>
                     <p rend="justify">—  Nu aşa. Uită-te la mine.</p>
                     <p rend="justify">Cu muchea palmei, Olguţa despică aerul, scurt, tăios.</p>
                     <p rend="justify">Domnul Deleanu se aplecă asupra cantalupului, îl mirosi, apoi, cu buzele strânse şi nările dilatate, privi plafonul dând din mână</p>
                     <p rend="justify">—  Vous m'en dârez des nouvelles! 1<hi rend="color(#000000)">…</hi>  Măi, tot jidanii mei, săracii! Numai ei ştiu s-aleagă ce-i bun: cum îi avocatul lor aşa-i şi cantalupul avocatului<hi rend="color(#000000)">…</hi>  Mă duc s-aduc cura ç ao-ul. Grigore, tu vrei cognac?</p>
                     <p rend="justify">1  „Ei, na!” &lt;Fr.)</p>
                     <p rend="justify">—  Contra! Sunt la al doilea abataj de sarmale! După asta să-mi faceţi coliva.</p>
                     <p rend="justify">Dănuţ ridicase degetul subt faţa de masă. Ce? Erau la şcoală? Sigur că mânca şi el. Nici nu mai încăpea vorbă. Se simţea în stare să mănânce el singur tot cantalupul.</p>
                     <p rend="justify">Din cantalupul tăiat în două, ca dintr-o besactea orientală, curgeau şiruri blonde şi roşcate.</p>
                     <p rend="justify">—  Hm-hm-hm! se pregăti Olguţa zăngănind cuţitul de farfurie.</p>
                     <p rend="justify">Cu o legănare de evantaliu, mâna Monicăi alungă mirosul sarmalelor<hi rend="color(#000000)">…</hi>  Buzele lui Dănuţ se crăpară umede, topind în gura şi în plămâni adierea care te face să închizi ochii şi să-ţi lărgeşti nările şi pieptul, ca întâia sărutare a fecioarelor aprige.</p>
                     <p rend="justify">—  Dănuţ, tu nu mănânci cantalup?</p>
                     <p rend="justify">         „Sigur că da, sigur că da”, vociferau gândurile îmbătate de făgăduinţimereu împrospătate.</p>
                     <p rend="justify">—  Nu, merci.</p>
                     <p rend="justify">De ce? Tăcu mândru şi amar<hi rend="color(#000000)">…</hi>  De ce?<hi rend="color(#000000)">…</hi>  Fiindcă aşa vroia<hi rend="color(#000000)">…</hi>  De ce?<hi rend="color(#000000)">…</hi>  De multe ori buzele lui Dănuţ erau duşmanele lui Dănuţ<hi rend="color(#000000)">…</hi>  De ce?<hi rend="color(#000000)">…</hi>  Lasă<hi rend="color(#000000)">…</hi>
                     </p>
                     <p rend="justify">—  Porţia lui o mănânc eu, hotărî Olguţa, dând din picioare.</p>
                     <p rend="justify">Dănuţ înghiţi în sec de mai multe ori, cu ochii la farfuria sarmalelor – lua-le-ar dracu! – cu sufletul la poarta paradisului pierdut unde veghea Olguţa cu dinţii şi cuţitul.</p>
                     <p rend="justify">—  Dănuţ, noi doi nu umblăm cu fleacuri. Hai şi-mi ţine tovărăşie. Sarmalele-s mâncare serioasă.</p>
                     <p rend="justify">—  Da, moşu Puiu. Chiar mi-i poftă.</p>
                     <p rend="justify">—  Vai de mine, Dănuţ! Ce-i lăcomia asta? Acuma ne-am sculat de la masă!</p>
                     <p rend="justify">—  Lasă-l să mănânce cât vrea. La vrâsta lui<hi rend="color(#000000)">…</hi>
                     </p>
                     <p rend="justify">—  Bine, bine! Profiro, dă-i o farfurie, oftă doamna Deleanu<hi rend="color(#000000)">…</hi>  Şi să mănânci frumos, te rog! Măcar atâta!</p>
                     <p rend="justify">—  Buftea, Buftea!</p>
                     <p rend="justify">Buzele Olguţei insultau pe şoptite, şi topeau lung aurul onctuos din care o apăsare numai revărsa şipote de miere glacială.</p>
                     <p rend="justify">Dănuţ întoarse capul, strivi o lacrimă între pleoape şi, cu un gest de sinucigaş, împlântă furculiţa în sarmale.</p>
                     <p rend="justify">Aroma cantalupului plutea răcoroasă deasupra arşiţei de varză ardeiată, ca un curcubeu al fericiţilor.</p>
                     <p rend="justify">În odaia turcească, pe cinci divane rânduite-n şir de-a lungul zidurilor de cetate, odihneau covoare moi de lânuri, înflorite-n Orientul unde lenea şi cadânele-s frumoase ca şi basmele celor o mie şi una de nopţi.</p>
                     <p rend="justify">La fiecare căpătâi vegheau măsuţe arăbeşti, fin încrustate cu lucirile de ger ale sidefului. De pe niciuna nu lipsea tablaua de aramă împodobită cu mlădii desenuri, nici narghileaua cea cu trompa lungă pentru fumul lung.</p>
                     <p rend="justify">Pe jos, covor mai plin decât ale divanurilor, pe care orice zgomot amuţea desculţ – ca şi ţigăncile de-odinioară, care aduceau boierilor un zâmbet roşu în dinţii albi şi dulceaţa de trandafir între pahare brumate. Pe ziduri, panoplii de arme vechi cu tecile împodobite ca odăjdiile mitropoliţilor; icoane cu obrazul castaniu îmbrobodit în aur şi argint; şi două portrete în rame ovale: tinereţea cu haine şi bucle demodate a străbunilor copiilor de-acum.</p>
                     <p rend="justify">Şi mai era ceva în odaia trecutului: un cufăr-dulap de la „Wertheim”, ultimul model. S-ar fi încruntat poate strămoşii văzând prihana, şi la încruntarea lor hangerele şi iataganele din cui ar fi dat iureş<hi rend="color(#000000)">…</hi>  Dar cufărul de la Berlin era încărcat cu daruri.</p>
                     <p rend="justify">De aceea, în liniştea exotică a odăii turceşti, portretele străbunilor şedeau la locul lor aşteptând să se deschidă uşa şi să năvălească strănepoţii, să se deschidă cufărul nemţesc şi să răsune veselia copiilor de-acum în faţa zâmbetului tinerilor de atunci.</p>
                     <p rend="justify">Demult, Herr Direktor abia sosit din Germania – cu monoclu, ras pe de-a-ntregul, tuns cu numărul zero şi împodobit cu semiluna unei cicatrice de Schlä ger – venise la Medeleni să facă vizită cumnatei sale şi părintelui ei, răposatul conu Costache Dumşa.</p>
                     <p rend="justify">—  Măi neamţule, unde să te culc pe tine? îl întrebase conu Costache privindu-l cam de sus, după un dejun subt nucul din livadă, cu lăutari şi cotnar.</p>
                     <p rend="justify">—  În odaia turcească, răspunsese Herr Direktor, nesocotind – poate din pricina monoclului, poate din pricina cotnarului – posomorala coborâtă pe faţa venerabilului bătrân.</p>
                     <p rend="justify">—  Şi ce ai să faci cu cinci paturi, măi păgânule? Pentru un cap de steclă şi spân, ajunge unul singur.</p>
                     <p rend="justify">—  Coane Costache, să-ţi spun care-i cântecul: când m-oi culca eu singur într-o odaie cu cinci paturi<hi rend="color(#000000)">…</hi>  şi turcească pe deasupra am să visez că-s sultan la mine în harem. Ş-are să fie bine! Şi când m-oi deştepta dimineaţa cu grija celor cinci belele din vis, ş-oi vedea cinci paturi goale are să fie şi mai bine. Şi cât oi sta la Medeleni am să te binecuvântez, coane Costache, când m-oi culca şi când m-oi deştepta, ca pe Dumnezeu.</p>
                     <p rend="justify">—  Măi!<hi rend="color(#000000)">…</hi>  Ştii că nu-i prost neamţu! Să mai aducă o steclă de cotnar. Ia să-i mai ziceţi un cântec moldovenesc. Brava, neamţule! Tot moldovan ai rămas pe dinăuntru.</p>
                     <p rend="justify">De atunci, odaia turcească în care nimeni nu intra, rămase odaia lui Herr Direktor. Vorbele lui conu Costache erau pravilă în casa bătrânească.</p>
                     <p rend="justify">Rezemându-şi creştetul capului pe divan, Olguţa făcu o tumbă şi încă una, gata să nu le mai isprăvească.</p>
                     <p rend="justify">—  Olguţa, ce-nseamnă asta?</p>
                     <p rend="justify">—  Tumbe, mamă dragă, răspunse capul de pe divan rostogolindu-se.</p>
                     <p rend="justify">—  Dă-te jos.</p>
                     <p rend="justify">Olguţa începu să fumeze din narghilea.</p>
                     <p rend="justify">—  Olguţa, astâmpără-te!</p>
                     <p rend="justify">—  Să-ţi ajut, Herr Direktor?</p>
                     <p rend="justify">—  Imposibil! Mână de femeie în lada mea?!</p>
                     <p rend="justify">Tocmai desfăcuse lada. În genunchi, în faţa ei, trăgea saltarele pe rând. În lăzile lui Herr Direktor domnea o ordine amănunţită şi strategică. Herr Direktor cu ochii închişi şi-ar fi putut îmbrăca fracul, culegând, una câte una, toate cele trebuitoare de la locul lor, şi de îndată s-ar fi putut dezbrăca, îmbrac înd pijamaua, smochingul sau un sacou.</p>
                     <p rend="justify">Şi doamna Deleanu era meşteră la alcătuirea lăzilor. De unde, rivalitate.</p>
                     <p rend="justify">—  Cu aşa ladă nu-i greu să fii ordonat!</p>
                     <p rend="justify">—  Cu aşa ordine, orice ladă-i la-nălţime.</p>
                     <p rend="justify">—  Sfântă modestie!</p>
                     <p rend="justify">—  Sfântă dreptate!</p>
                     <p rend="justify">Lui Dănuţ îi bătea inima repede, înecându-l. Îşi freca mereu mânile, ca jucătorii de bacara când au pontat fundul buzunarelor. Uitase de Olguţa şi de toate cele. Suferea, copleşit de presimţirea cadourilor… şi ceilalţi nu mai tăceau odată: ţţ-ţţ-ţţ<hi rend="color(#000000)">…</hi>  În preajma cadourilor, bucuria se prefăcea în chin şi nu mai era bucurie. Tot aşa păţea când erau prea multe bunătăţi la masă. De pildă: icre negre, ghiudem, salam, măsline marinate<hi rend="color(#000000)">…</hi>  şi cataif cu frişca la sfârşit. Lăcomia îl exalta aşa de tare, încât nu-i mai era poftă de nimic şi mânca în silă, dar mult, ca să nu se căiască mai târziu…</p>
                     <p rend="justify">Monica ştia să organizeze geamandanul cu lucruşoarele ei şi zestrea păpuşelor. Dar ce-are-a face o biată odăiţă cu un palat!</p>
                     <p rend="justify">—  Tante Alice, parcă-i o vitrină!</p>
                     <p rend="justify">—  Bravo, Monica! Ai auzit, Grigore? Asta-i portretul ordinei tale: fanfaronadă!</p>
                     <p rend="justify">—  Invidia traducând elogiul sincerităţii! Şi asta-i un portret: nu? Să trăieşti, Monica<hi rend="color(#000000)">…</hi>  Încep cu moşnegii. Poftim, Alice: o pereche de ochelari pentru cochetele venerabile.</p>
                     <p rend="justify">—  Eşti în stare!<hi rend="color(#000000)">…</hi>  A! Face-à -main! Merci, Grigore. N-ai uitat comisionul.</p>
                     <p rend="justify">—  Cum îi lada, aşa-i şi capul: ce intră nu mai iesă… decât atunci când trebuie.</p>
                     <p rend="justify">—  Napoleon!</p>
                     <p rend="justify">—  Al lăzilor, da<hi rend="color(#000000)">…</hi>  Poftim şi notele.</p>
                     <p rend="justify">—  Bach?</p>
                     <p rend="justify">—  Habar n-am! Am luat ce-ai scris. Bach sau ciorapi, mi-i totuna – cu o uşoară preferinţă pentru ciorapi!<hi rend="color(#000000)">…</hi>  Of! Bine c-am scăpat! Muzica asta îmi dădea migrene.</p>
                     <p rend="justify">—  Cred că alte muzici<hi rend="color(#000000)">…</hi>  mai uşoare<hi rend="color(#000000)">…</hi>  mai berlineze!</p>
                     <p rend="justify">—  Acelea te lecuiesc de migrene.</p>
                     <p rend="justify">—  Migrenele capului tău!</p>
                     <p rend="justify">—  Iorgule, tu ce spui?</p>
                     <p rend="justify">—  Eu, dragă, regret migrenele burlacilor<hi rend="color(#000000)">…</hi>  Mie mi-au rămas celelalte<hi rend="color(#000000)">…</hi>  şi piramidonul.</p>
                     <p rend="justify">—  Frumos!</p>
                     <p rend="justify">—  Şi Minerva, dragă Alice.</p>
                     <p rend="justify">—  Cine-i Minerva, papa?</p>
                     <p rend="justify">—  O cucoană, Olguţa.</p>
                     <p rend="justify">—  Ce nume!</p>
                     <p rend="justify">—  Aşa-s cucoanele!</p>
                     <p rend="justify">—  Sigur, papa.</p>
                     <p rend="justify">Unul câte unul, pachetele, pe jumătate desfăcute de doamna Deleanu, erau rânduite de Monica pe divanul cel mai apropiat. Aceeaşi însufleţire copilărească creştea în toţi deopotrivă, ca subt streşinele tuturor caselor când se întorc păsările, primăvara. Numai Dănuţ, cu mânile înfundate în buzunarele pantalonilor, şedea ursuz, ca zgribulit de frig.</p>
                     <p rend="justify">—  Iorgule, ţi-aduci aminte când se întorcea tata de prin judeţe, de la sesiunile curţilor cu juri?</p>
                     <p rend="justify">—  Bietul tata! Parcă-l văd. Înainte de-a se dezbrăca, ne chema în biroul lui: „Aţi fost cuminţi, copii?” „Cuminţi”, răspundeam noi în locul mamei. Erau singurele ocazii când treceam şi eu drept copii cuminte<hi rend="color(#000000)">…</hi>  Două pistoale de tinichea cu petiţe<hi rend="color(#000000)">…</hi>
                     </p>
                     <p rend="justify">—.peştişori de mintă<hi rend="color(#000000)">…</hi>
                     </p>
                     <p rend="justify">—.balonaşe, anume făcute pentru urechile mamei<hi rend="color(#000000)">…</hi>  Grigore, ţi-aduci aminte de cele două capete de leu de pe speteaza fotoliului?</p>
                     <p rend="justify">—  Cum nu?! Tata ne speria că muşcă şi tu le-ai pus în gură câte-o bucăţică de carne crudă ca să-i îmblânzeşti. Ţii minte? Acolo a rămas carnea.</p>
                     <p rend="justify">—  Bietul tata!<hi rend="color(#000000)">…</hi>  „Măi băieţi, de unde vine aşa miros urât?” Cum să-şi închipuie bietul bătrân că leii de lemn deveniseră carnivori!</p>
                     <p rend="justify">—  Se stricase carnea, papa?! întrebă Olguţa cu ochii scânteietori de mândrie, năvălind în trecutul poznelor părinteşti.</p>
                     <p rend="justify">—  Da, Olguţa, zâmbi domnul Deleanu. Parc-o văd pe mama cu ochelarii pe nas, inspectând pe subt dulap, pe subt birouri, pe subt covor<hi rend="color(#000000)">…</hi>  S-a uitat la tălpi: nimic!</p>
                     <p rend="justify">—  Şi tu tăceai, papa?</p>
                     <p rend="justify">—  Tăceam, ce era să fac?</p>
                     <p rend="justify">—  Şi moşu Puiu nu te-a spus?</p>
                     <p rend="justify">—  Se poate! Fraţi şi trădători?</p>
                     <p rend="justify">—  Şi ce s-a întâmplat?</p>
                     <p rend="justify">—  Tot mama a descoperit isprava! Avea un nas! Când începusem să fumez – eram printr-a patra de liceu – mâncam câte o lămâie întreagă şi fugeam pe-afară cu gura deschisă ca să nu mă simtă, şi tot mă descoperea.</p>
                     <p rend="justify">—  Papa, te-a bătut pentru conserve?</p>
                     <p rend="justify">—  Nu m-a putut prinde. M-am suit pe acoperiş, ameninţând că mă zvârl de-acolo dacă nu mă iartă<hi rend="color(#000000)">…</hi>
                     </p>
                     <p rend="justify">—  Iorgule! îl mustră doamna Deleanu.</p>
                     <p rend="justify">—  Aşa-i. Semănăm cu Olguţa când eram mic!</p>
                     <p rend="justify">—  Ş-acuma, papa.</p>
                     <p rend="justify">—  Olguţa!</p>
                     <p rend="justify">—  Acuma-mi sameni tu mie, oftă domnul Deleanu.</p>
                     <p rend="justify">—  Herr Direktor, mai spune ce făcea papa.</p>
                     <p rend="justify">—  Ce faci şi tu: supăra pe mama<hi rend="color(#000000)">…</hi>  Bietul tata! Când te gândeşti că din lefuşoara lui de magistrat cinstit izbutea să puie deoparte pentru cadouri<hi rend="color(#000000)">…</hi>  şi pentru studii la Berlin<hi rend="color(#000000)">…</hi>
                     </p>
                     <p rend="justify">Monoclul căzuse din ochiul lui Herr Direktor, lăsând în loc privirea amintirilor. Olguţa se aşeză pe marginea divanului, îngândurată: „Săracu moş Gheorghe!”</p>
                     <p rend="justify">—  Dănuţ, adă-mi un foarfece din trusă.</p>
                     <p rend="justify">—  Ce ai acolo? întrebă doamna Deleanu.</p>
                     <p rend="justify">Herr Direktor îşi puse monoclul.</p>
                     <p rend="justify">—  O surpriză!</p>
                     <p rend="justify">—  Spune, ce-i?</p>
                     <p rend="justify">—  Foarfecele are cuvântul cu precădere.</p>
                     <p rend="justify">—  Ştofe?</p>
                     <p rend="justify">—  Ţţ!</p>
                     <p rend="justify">—  Bomboane?</p>
                     <p rend="justify">—  Ba.</p>
                     <p rend="justify">—  Cărţi?</p>
                     <p rend="justify">—  De joc?</p>
                     <p rend="justify">—  Eu întreb. Răspunde.</p>
                     <p rend="justify">—  Degeaba. N-ai să ghiceşti.</p>
                     <p rend="justify">În jurul tainicului pachet se adunară toţi, privindu-l încruntaţi. Herr Direktor dezmierdă hârtia mută.</p>
                     <p rend="justify">—  Pot să vă spun că vine de peste nouă mări şi nouă ţări; că e de gen neutru: honny soit qui mal y pense (1); că e cenuşiu pe dinafară şi roşu pe dinăuntru; că-i dulce la pipăit; că-i plin de pasări gingaşe care au calitatea că tac; că cei de la care vin sunt ga… sunt palizi; şi că va fi la modă.</p>
                     <p rend="justify">—  Ei!</p>
                     <p rend="justify">—  Poftim. Mai poetic nici că se poate! Ghiciţi!</p>
                     <p rend="justify">—  Precizează.</p>
                     <p rend="justify">—  Ce să vă mai spun?<hi rend="color(#000000)">…</hi>  Că-n tara de unde vine se bea mult ceai.</p>
                     <p rend="justify">—  Rusia?</p>
                     <p rend="justify">—  Acolo se bea votcă.</p>
                     <p rend="justify">—  Anglia.</p>
                     <p rend="justify">—  Te-ai depărtat.</p>
                     <p rend="justify">—  Uf! Nesuferit eşti cu<hi rend="color(#000000)">…</hi>
                     </p>
                     <p rend="justify">—.cadourile tale, completă Herr Direktor.</p>
                     <p rend="justify">—  Cu enigmele tale.</p>
                     <p rend="justify">—  Draga mea, cadoul fără enigmă e ca o cucoană cinstită: nu interesează!</p>
                     <p rend="justify">—  Grigore!</p>
                     <p rend="justify">—  Tu eşti interesantă din alt punct de vedere!</p>
                     <p rend="justify">—  Poftim, moşu Puiu.</p>
                     <p rend="justify">—  Dănuţ dragă, tu mi-ai adus cleştele de unghii! Eu ţi-am cerut foarfecele.</p>
                     <p rend="justify">—  Grigore, nu te mai strâmba. Isprăveşte cu subtilităţile.</p>
                     <p rend="justify">—  Bine, o să-mi plătiţi cleştele.</p>
                     <p rend="justify">—  Ţi-l plătesc.</p>
                     <p rend="justify">1  Să fie blestemat cel care se gândeşte la ceva rău (fr.).</p>
                     <p rend="justify">Tacticos, Herr Direktor tăie sfoara, o strânse ghem, desfăcu învelitoarea descoperind o alta de hârtie de mătase, le pături<hi rend="color(#000000)">…</hi>
                     </p>
                     <p rend="justify">—  Asta-i farsă!</p>
                     <p rend="justify">—  Mă rog<hi rend="color(#000000)">…</hi>
                     </p>
                     <p rend="justify">—  Eu cred, Herr Direktor.</p>
                     <p rend="justify">—  A ta va fi împărăţia cerurilor. Uitaţi-vă în sus. Un-doi-trei<hi rend="color(#000000)">…</hi>
                     </p>
                     <p rend="justify">Zvârlite-n sus chimonourile japoneze se desfăcură şi căzură iluminate de auriu şi roşu ca făşii desprinse din cerul legendelor nipone.</p>
                     <p rend="justify">De-o vrâstă cu Olguţa şi Monica, doamna Deleanu îngenunchie pe covor, asupra minunilor.</p>
                     <p rend="justify">—  Iorgule, am scăpat de femei. Acuma e rândul tău. Copiii vin la urmă. Fuu! Da cald mai e!</p>
                     <p rend="justify">—  Scoate-ţi surtucul, măi omule!</p>
                     <p rend="justify">—  Simandicoasă doamnă, se poate?</p>
                     <p rend="justify">—  După aşa surpriză eşti suveran.</p>
                     <p rend="justify">—  Uite, Iorgule, adevărate ţigarete orientale. Excelente. Fiindcă-s fără carton ţi-am adus o ţigaretă.</p>
                     <p rend="justify">Galbenă şi plină, ca tăiată într-un miez de ananas, ţigareta de chilimbar deşteptă zâmbetul pomului de Crăciun pe chipul domnului Deleanu.</p>
                     <p rend="justify">—  Herr Direktor, aş vrea să-ţi spun ceva.</p>
                     <p rend="justify">—  La dispoziţie.</p>
                     <p rend="justify">—  Nu. La ureche.</p>
                     <p rend="justify">—  Poftim urechea.</p>
                     <p rend="justify">—  Herr Direktor – nu te supăra – eu aş vrea să-i dau Monicăi chimonoul meu. Ştii, mie-mi place foarte mult, dar mi se pare că Monicăi îi place şi mai mult.</p>
                     <p rend="justify">—  Vino să te pup, gură de aur.</p>
                     <p rend="justify">—  Şi eu, Herr Direktor.</p>
                     <p rend="justify">—  Olguţa să nu crezi că te-am uitat! Acuma vine rândul vostru. Chimonourile erau pentru cucoane.</p>
                     <p rend="justify">—  Herr Direktor, şopti Olguţa, te rog dă-i-l tu. Ştii, mie nu-mi vine.</p>
                     <p rend="justify">—  Dragii mei, să isprăvim cu buclucurile, începu Herr Direktor acoperind cu mânile saltarul de jos<hi rend="color(#000000)">…</hi>  Olguţa, tu eşti cucoană?</p>
                     <p rend="justify">—  Nuu, Herr Direktor.</p>
                     <p rend="justify">—  Bravo ţie. Tu eşti în partida mea<hi rend="color(#000000)">…</hi>  Aşadar chimonourile sunt ale cucoanelor<hi rend="color(#000000)">…</hi>  Monica nu te superi? Ia să vedem cum îţi vine. Unu-i mai mic, acela-i al tău<hi rend="color(#000000)">…</hi>  Hocus-pocus-filipus<hi rend="color(#000000)">…</hi>!</p>
                     <p rend="justify">Cu o surprinzătoare dibăcie, Herr Direktor o metamorfoză pe Monica într-o clipă.</p>
                     <p rend="justify">—  Ia să vedem<hi rend="color(#000000)">…</hi>  măi, da frumoase-s japonezele! Mă mut în Japonia.</p>
                     <p rend="justify">—  Monica, scoate-ţi cozile afară<hi rend="color(#000000)">…</hi>  Aşa. Vino să te sărut.</p>
                     <p rend="justify">—  Tante Alice, da Olguţa?<hi rend="color(#000000)">…</hi>  Nu vreau aşa, şopti ea în braţele doamnei Deleanu.</p>
                     <p rend="justify">—  Lasă, nu te îngriji, Monica. Olguţa are destule.</p>
                     <p rend="justify">—  Merci, moşu Puiu.</p>
                     <p rend="justify">—  Hopa!</p>
                     <p rend="justify">Luând-o în braţe, Herr Direktor o aşeză pe divan şi se dădu îndărăt măsurând-o prin monoclu.</p>
                     <p rend="justify">—  Alice, schimbă-i pieptănătura. S-o facem japoneză de-a binelea<hi rend="color(#000000)">…</hi>  Merită Japonia!</p>
                     <p rend="justify">—  Vrei, Monica?</p>
                     <p rend="justify">—  Da, tante Alice, răspunse Monica prin visul chimonoului.</p>
                     <p rend="justify">—  Alice, să fii la înălţimea chimonoului<hi rend="color(#000000)">…</hi>  şi-a europencei.</p>
                     <p rend="justify">—  Cu-aşa păr nu-i greu.</p>
                     <p rend="justify">—  Ş-acum deschid bazarul de jucării. Jos moşnegii!<hi rend="color(#000000)">…</hi>  Începem după vârstă. Dănuţ e cel mai mare. Poftim o puşcă, Dănuţ. E cu doi ani mai mică decât tine: calibrul nouă. Uite şi-o cutie cu cartuşe. Uite şi cartuşiera.</p>
                     <p rend="justify">Puşcă adevărată! Adevărată! La aşa bucurie nu s-aştepta. Inima lui Dănuţ, ca un toboşar napoleonian bătu imnuri de glorie… Ţinând puşca în mână, aruncă o altfel de privire Olguţei. Olguţa îl privea mai dinainte, aşteptându-l.</p>
                     <p rend="justify">Întâlnindu-i ochii, Dănuţ îşi răsuci privirea spre geam, ocoli plafonul şi strânse mai tare puşca. Ochii Olguţei parcă erau de un calibru mai mare decât al puştii.</p>
                     <p rend="justify">—  Dacă vrei, uită-te şi tu, Olguţa.</p>
                     <p rend="justify">Mută, Olguţa luă puşca din mâna diplomatică în mâna ei războinică. Puşca devenise internaţională.</p>
                     <p rend="justify">—  Dănuţ! Dănuţ! Tot Dănuţ! Iar Dănuţ! Încă Dănuţ!<hi rend="color(#000000)">…</hi>  Nu cumva te-am protejat?</p>
                     <p rend="justify">Pachetele zburau unul după altul pe al treilea divan.</p>
                     <p rend="justify">—  A venit rândul Olguţei. Poftim cizme de călărie şi pantaloni de amazoană. Bluză să-ţi facă maică-ta. Cal să-ţi dea tată-tău.</p>
                     <p rend="justify">—  Măi-măi! De antilopă! se minună doamna Deleanu pieptănând-o pe Monica.</p>
                     <p rend="justify">—  Ce vrei. Pentru aşa gazelă!</p>
                     <p rend="justify">—  Herr Direktor<hi rend="color(#000000)">…</hi>
                     </p>
                     <p rend="justify">—  Olguţa!<hi rend="color(#000000)">…</hi>  Ajutor, oameni buni! Tigroaică, nu gazelă! gemea Herr Direktor năucit de sărutările Olguţei.</p>
                     <p rend="justify">—  Uite, Herr Direktor.</p>
                     <p rend="justify">Luând cizmele în braţe, Olguţa le sărută cu evlavie, pe fiecare în parte, cum sărutau străvechii luptători armele de luptă.</p>
                     <p rend="justify">—  Stai, că n-am isprăvit. Uite două diabolouri; o minge de foot-ball; şi uite, uite<hi rend="color(#000000)">…</hi>
                     </p>
                     <p rend="justify">Alte pachete zburară, despuiate cu înfrigurare de Olguţa şi Dănuţ.</p>
                     <p rend="justify">—  Ce ziceţi? îi întrebă doamna Deleanu dându-se la o parte cu o încetineală savantă din faţa Monicăi.</p>
                     <p rend="justify">—  Aferim! aplaudă Herr Direktor.</p>
                     <p rend="justify">Monica, roşie ca suflată cu vaporos mărgean, şedea turceşte pe divan, cu genele şi umerii plecaţi şi mânile – în mânicile largi – încrucişate pe genunchi. Sfiala şi chimonoul îi insuflase gesturile înguste ale japonezelor. Părul ei de aur tumultuos, înflorise în coc nipon, prins cu pieptenii doamnei Deleanu<hi rend="color(#000000)">…</hi>  În rumen revărsat de zori, un pui de piersic înflorit, c-un paradis de aur pe creanga cea din vârf, învelit de zeul livezilor cu chimonoul unei fetiţe, ca să nu-i fie frig peste noapte: visul unui poet japonez îndrăgostit de piersici. Aşa era Monica: o vignetă la începutul unei legende.</p>
                     <p rend="justify">—  Staţi, copii, uitasem. Deschideţi gura şi întindeţi mânile.</p>
                     <p rend="justify">Herr Direktor desfăcu repede o lădiţă de carton, îşi suflecă mânicile ca un hirurg, îşi cufundă mânile în cutie.</p>
                     <p rend="justify">—  Va banque!</p>
                     <p rend="justify">Prune, cireşe, caise, renclode, piersici, pere, mere, nuci, ridichi, alune, morcovi, cepe, castane,migdale<hi rend="color(#000000)">…</hi>de marţipan cădeau, săreau, se rostogoleau ca o grindină umoristică de fructe şi legume, făcute din pastă de migdale.</p>
                     <p rend="justify">—  Prinde-o, papa!</p>
                     <p rend="justify">—  Pe el, Olguţa!</p>
                     <p rend="justify">—  Au, Herr Direktor!</p>
                     <p rend="justify">Duhul anarhic al neorânduielii, paradoxal răsărit din cufărul ordinei, intrase în odaia turcească. Trântiţi pe jos de-a valma, mari şi mici, culegeau bunătăţile, de teamă să nu le calce.</p>
                     <p rend="justify">Olguţa c-un morcov în dinţi, ca un nas de clown; Dănuţ, ca obrajii umflaţi de piersica din gură; doamna Deleanu, muşcând – minune! – dintr-o ceapă inofensivă; Monica, împiedicându-se în chimono, făcând mereu mătănii graţioase fructelor ca unor drăgălaşe zeităţi; domnul Deleanu, punând piedici Olguţei, şi Herr Direktor, contemplându-i ca un boscar încântat.</p>
                     <p rend="justify">—  Apă! M-am topit!</p>
                     <p rend="justify">—  Un duş ne-ar trebui. Am înnebunit cu toţii!</p>
                     <p rend="justify">—  Cine-i acolo? Intră.</p>
                     <p rend="justify">Profira intră, clipi prosteşte şi rămase cu gura căscată… subt obştescul hohot de râs al celor de jos.</p>
                     <p rend="justify">—  Prohiro, uite ceapă de la nemţi. Pune-o în gură, porunci Olguţa, bombardând-o cu cepe.</p>
                     <p rend="justify">—  Mănâncă, Profiro, să vezi şi tu cum îs cepele de pe-acolo, stărui doamna Deleanu.</p>
                     <p rend="justify">Cepele erau învălite într-o foiţă de mătasă dogorită care imita foiţa lor. Profira luă ceapa, o suci, o întoarse, tot trăgând cu ochiul la zâmbetul neliniştitor al copiilor.</p>
                     <p rend="justify">—  Fă-ţi cruce şi mănâncă, o sfătui Olguţa, văzând-o că se codeşte.</p>
                     <p rend="justify">—  Hai Profiro, zi: Doamne-ajută!</p>
                     <p rend="justify">—  S-o curăţ, coniţă<hi rend="color(#000000)">…</hi>  Nu-i lucru curat.</p>
                     <p rend="justify">—  Ia nu te mai strâmba! Parcă n-ai mai văzui ceapă de când eşti!</p>
                     <p rend="justify">Profira făcu o cruce cu limba în gură şi muşcă din ceapă, fără s-o mai curăţe, cu nările înfiorate de teamă.</p>
                     <p rend="justify">—  Ptiu! scuipă ea în pestelcă, scărpinându-şi limba cu dosul palmei.</p>
                     <p rend="justify">—  Te-ai otrăvit.</p>
                     <p rend="justify">—  Doamne păzeşte! Asta-i doftorie, coniţă!</p>
                     <p rend="justify">—  Ceapă nemţească, Profiro!</p>
                     <p rend="justify">—  S-o mănânce sănătoşi! Mă lipsesc.</p>
                     <p rend="justify">—  Fugi şi adă apă de băut.</p>
                     <p rend="justify">Un morcov aruncat de Olguţa o expulza pe Profira. Ridicându-se în picioare, doamna Deleanu redeveni severă gospodină.</p>
                     <p rend="justify">—  Vai-vai-vai! Ce-am făcut aici! Parcă-i un bazar din Stambul.</p>
                     <p rend="justify">—  Herr Direktor, lasă-mă să-ţi fac un turban, îl rugă Olguţa născocind un mijloc de-a prelungi dezordinea.</p>
                     <p rend="justify">—  De unde turban?</p>
                     <p rend="justify">—  Fac eu c-un prosop.</p>
                     <p rend="justify">—  Se aprobă. Atunci daţi-mi şi un şal.</p>
                     <p rend="justify">—  Ştiţi ce? se amestecă doamna Deleanu din nou convertită la extravaganţe, hai să ne costumăm cu toţii. Fiecare cum vrea. Mâna liberă fanteziei fiecăruia.</p>
                     <p rend="justify">—  Eu rămân aşa, tante Alice, se rugă Monica.</p>
                     <p rend="justify">—  Sigur, tu eşti gata costumată. Şi eu tot japoneză mă fac.</p>
                     <p rend="justify">—  Da eu, mamă? întrebă Dănuţ.</p>
                     <p rend="justify">—  Tu<hi rend="color(#000000)">…</hi>  căută doamna Deleanu îmbrăcând chimonoul, tu<hi rend="color(#000000)">…</hi>
                     </p>
                     <p rend="justify">—  Mamă dragă, el are costumul japonez, interveni Olguţa cu o ciudată suavitate în glas.</p>
                     <p rend="justify">—  Nu vreau. Ce te-amesteci!</p>
                     <p rend="justify">—  Ce idee bună! Sigur. Tu ai costumul lui Kami-Mura. Du-te şi ţi-l pune.</p>
                     <p rend="justify">—  De ce, mamă?</p>
                     <p rend="justify">—  Fiindcă şi eu îs japoneză şi Monica.</p>
                     <p rend="justify">—  Da! Monica are haină frumoasă, bombăni Dănuţ.</p>
                     <p rend="justify">—  Cred, bine! Ea e domnişoară. Tu eşti soldat viteaz.</p>
                     <p rend="justify">—  Da! cu haine urâte!</p>
                     <p rend="justify">—  Dănuţ, te rog să nu-mi strici cheful. Du-te şi te-mbracă. Aşa vreau eu.</p>
                     <p rend="justify">—  Fără puşcă? se posomori Dănuţ mai tare.</p>
                     <p rend="justify">—  Cu puşcă şi cu tun dacă vrei! Hai, repede.</p>
                     <p rend="justify">—  Alice, dă-mi şi mie o idee.</p>
                     <p rend="justify">—  Tu<hi rend="color(#000000)">…</hi>  tu şi Grigore sunteţi turci, adică tu eşti paşă – îţi fac eu turban şi tot dichisul – iar Grigore-i eunucul haremului.</p>
                     <p rend="justify">—  Dragă Alice, nu-i fi având tu vreun strămoş mongol?</p>
                     <p rend="justify">—  Uită-te-n oglindă. Eşti japoneză autentică. Părul negru, în noua pieptănătură, ochii depărtaţi şi paloarea brună a obrajilor ovali, erau un adaos exotic la chimono.</p>
                     <p rend="justify">—  Mai ştii?! zâmbi doamna Deleanu.</p>
                     <p rend="justify">—  Ia priviţi! îi invită Olguţa cu un gest teatral. Cu prosopul improvizat turban în jurul capului, Herr Direktor avea înfăţişarea unui indian de operetă. Şalul turcesc de pe umeri nu izbutea să anuleze efectul european al monoclului şi al zâmbotului de rigoare.</p>
                     <p rend="justify">—  Ha-ha-ha! Ia uitaţi-vă la Buftea!</p>
                     <p rend="justify">—  Kami-Mura!</p>
                     <p rend="justify">—  Bravo, Kami-Mura, eşti în formă!</p>
                     <p rend="justify">Dănuţ se retrase pe lângă zid într-un colţ, târând săbiuţa ruginită şi zăngănitoare, ca o ruşine întrupată în coadă de tinichea.</p>
                     <p rend="justify">Ca dimensiune, uniforma de amiral japonez avea şase ani, Dănuţ unsprezece! Iar chipiul, prea mic, se răzbuna exagerând circonferinţa buclată a capului care o purta plouat!</p>
                     <p rend="justify">—  Numai cafeaua şi rahatul îmi mai lipsesc! Narghilea am, harem am, eunuc am, exclamă domnul Deleanu.</p>
                     <p rend="justify">—  Papa, tu eşti Nastratin Hogea.</p>
                     <p rend="justify">—  Prea onorat!<hi rend="color(#000000)">…</hi>  Şi tu, Olguţa?</p>
                     <p rend="justify">—  Eu îmi pun cizmele şi pantalonii de călărie. Mă fac haiduc şi o fur pe Monica.</p>
                     <p rend="justify">—  Mă aşteptam! oftă doamna Deleanu, mai mult pentru viitor decât pentru prezent. Du-te şi ţi le pune.</p>
                     <p rend="justify">Profira intră cu tablaua de dulceţi.</p>
                     <p rend="justify">—  Iracan de mine!</p>
                     <p rend="justify">—  Te-ai speriat, Profiro?</p>
                     <p rend="justify">—  Nici nu te-am cunoscut, coniţă, sărut mâna.</p>
                     <p rend="justify">—  De ce râzi, Profiro? o întrebă doamna Deleanu văzând tablaua primejduită de hurducăturile vulcanice ale veseliei pântecoase – Spune, Profiro.</p>
                     <p rend="justify">—  Să nu vă supăraţi, coniţă. Tare-i frumos! Parcă-i la panoramă.</p>
                     <p rend="justify">—  Bravo, Profiro!</p>
                     <p rend="justify">—  Trăiască Profira!</p>
                     <p rend="justify">—  Să închinăm un pahar cu apă în cinstea Profirei!</p>
                     <p rend="justify">—  Să trăiţi şi dumneavoastră şi tot veseli să fiţi!</p>
                     <p rend="justify">—  Dănuţ, tu nu te serveşti?<hi rend="color(#000000)">…</hi>  Da tu ce cauţi, Anica?</p>
                     <p rend="justify">—  Hă!</p>
                     <p rend="justify">Prin uşa întredeschisă, Anica, numai ochi şi zâmbet, sorbea tot ce vedea, minunându-se. Peste umărul ei, cu gura până la urechi, se ivi capul de lună umoristică al bucătăresei.</p>
                     <p rend="justify">—  Ce-i? Aţi venit la panoramă?</p>
                     <p rend="justify">—  Hă! Hă!<hi rend="color(#000000)">…</hi>  zâmbiră dimpreună, cu glas de soprană şi de bariton, Anica şi baba.</p>
                     <p rend="justify">—  Hi-hi! le îngână Profira, clipind din ochi către ele.</p>
                     <p rend="justify">Se auzi un pocnet. Baba se răsuci. Anica o zbughi. Peste hotarul gol al pragului, Olguţa sări în odaie c-un bici în mână.</p>
                     <p rend="justify">—  Ce ţi-ai făcut, Olguţa?</p>
                     <p rend="justify">—  Musteţi, mamă dragă. Aşa au haiducii.</p>
                     <p rend="justify">Musteţile de funingine împodobeau o fragedă faţă de haiduc mărunt, în stilul baladelor populare:</p>
                     <p rend="justify">Mustăcioara lui Pana corbului, Ochişorii lui Mura timpului, Feţişoara lui Spuma laptelui<hi rend="color(#000000)">…</hi>
                     </p>
                     <p rend="justify">Cizmele de antilopă, pantalonii bufanţi, şi mai ales bluza roşie cu centură de lac, erau licenţe poetice. Olguţa putea haiduci printre flori de luncă, pe unde năvălesc fesurile macilor musulmani.</p>
                     <p rend="justify">—  Eu propun să redevenim oameni serioşi.</p>
                     <p rend="justify">—  De ce, Herr Direktor? îl dojeni Olguţa.</p>
                     <p rend="justify">—  Mor de căldură în Turcia asta.</p>
                     <p rend="justify">—  Staţi. Nu vă dezbrăcaţi. Am o idee.</p>
                     <p rend="justify">—  Spune, mamă dragă, spune.</p>
                     <p rend="justify">—  Să ne fotografiem.</p>
                     <p rend="justify">—  Să ne fotografiem. Bravo!</p>
                     <p rend="justify">—  Bine, dragă. Ce nu fac eu pentru copii!</p>
                     <p rend="justify">—  Ridicaţi storurile; eu aduc aparatul.</p>
                     <p rend="justify">—  Cum ne-aranjăm, Iorgule?</p>
                     <p rend="justify">—  Ce să ne mai aranjăm! Aşa cum suntem.</p>
                     <p rend="justify">—  Unde te duci, Dănuţ? îl întrebă doamna Deleanu, întâlnindu-l pe coridor, cu sabia şi chipiul în mână.</p>
                     <p rend="justify">—  Hai înapoi, Dănuţ!<hi rend="color(#000000)">…</hi>  Vrei să mă superi? Şi-mbracă-te la loc.</p>
                     <p rend="justify">Mobilizat din nou în oştile ridicolului, Dănuţ mergea, mânat din urmă de mama lui şi de blestematul aparat fotografic în care ruşinea clipei de faţă, înghiţită ca de-o sugătoare uriaşă, avea să se întindă în viitor.</p>
                     <p rend="justify">—  Alice, hai şi tu cu noi.</p>
                     <p rend="justify">—  Şi cine vă fotografiază?</p>
                     <p rend="justify">—  Pune tu aparatul la punct; restul poate să-l facă şi Profira.</p>
                     <p rend="justify">—  Ţi-ai găsit! Nu pune ea mâna pe-aşa ceva s-o tai! Se teme!</p>
                     <p rend="justify">—  Să-l chemăm pe Kulek, propuse Herr Direktor. El se pricepe.</p>
                     <p rend="justify">—  Perfect, cheamă-l tu, Olguţa.</p>
                     <p rend="justify">—  Cum să-i spun, Herr Direktor?<hi rend="color(#000000)">…</hi>  Komen sie, Herr Kulek<hi rend="color(#000000)">…</hi>  nach Herr Direktor (1). E bine?</p>
                     <p rend="justify">—  Spune-i ş-aşa Olguţa. Are să vie râzând. Să nu te superi!</p>
                     <p rend="justify">—  De-acuma aşezaţi-vă, îi pofti doamna Deleanu. Fraţii turci alături pe divan. Aşa<hi rend="color(#000000)">…</hi>  Grigore, de ce nu stai turceşte?</p>
                     <p rend="justify">—  Poftim. Aşa-i bine? A la turca, bre!</p>
                     <p rend="justify">—  Bun. Monica, tu stai la picioarele divanului cum ai stat adineoarea<hi rend="color(#000000)">…</hi>  Apleacă-ţi capul<hi rend="color(#000000)">…</hi>  puţin numai. Dănuţ aşează-te lângă Monica<hi rend="color(#000000)">…</hi>  Brrr! Crunt mai eşti! Adevărat samurai!</p>
                     <p rend="justify">—  Küss die Hand gnä dige Frau. Was wollen sie, Herr Direktor?(2) urmă Herr Kulek cam zăpăcit.</p>
                     <p rend="justify">—  Explică-i, te rog, Grigore<hi rend="color(#000000)">…</hi>  Olguţa, tu stai la dreapta Monicăi. Aşa.</p>
                     <p rend="justify">Doamna Deleanu se aşeză la picioarele divanului între copii. Herr Direktor luă o narghilea şi-şi cabră monoclul.</p>
                     <p rend="justify">Domnul Deleanu îşi răsuci musteţile.</p>
                     <p rend="justify">—  Ruhig bleiben, bitte schön.(3)</p>
                     <p rend="justify">Olguţa privi cu coada ochiului pe Dănuţ, ironică. Monica îşi privea mânecile, dar vedea tot pe subt gene.</p>
                     <p rend="justify">Dănuţ, ţinând recordul încruntării, întoarse capul obiectivului, lăsând posterităţii profilul unui amiral japonez cu bucle de fetiţă, care pregătea o răzbunare aprigă japonezei cu coc blond, ocrotită de zâmbetul haiducului cu musteţi de funingină.</p>
                     <p rend="justify">1  Vino, domnule Kulek<hi rend="color(#000000)">…</hi>  la Herr Direktor (germ.).</p>
                     <p rend="justify">2  Sărut mâna, stimată doamnă. Ce doriţi, domnule Director? (Germ.)</p>
                     <p rend="justify">3  Staţi liniştiţi, vă rog (germ.).</p>
                     <p rend="justify">De pe scări, doamna Deleanu – cercând să compenseze cu gravitatea tonului neseriozitatea pieptănăturii şi a chimonoului – vorbi apăsat:</p>
                     <p rend="justify">—  Grigore, te fac răspunzător! Ţine-o din scurt, mai ales pe Olguţa<hi rend="color(#000000)">…</hi>  Şi nu uita pariul.</p>
                     <p rend="justify">Olguţa păstrase numai costumul de haiduc; musteţile şi le spălase cu vată îmbibată în colonie.</p>
                     <p rend="justify">—  Mama-i fricoasă, Herr Direktor. Nu samănă cu mine.</p>
                     <p rend="justify">—  Ia lasă!</p>
                     <p rend="justify">—  Vorbesc serios, Herr Direktor.</p>
                     <p rend="justify">—  E fricoasă pentru tine, Olguţa.</p>
                     <p rend="justify">—  Totuna.</p>
                     <p rend="justify">—  Ai să-ţi schimbi părerea.</p>
                     <p rend="justify">—  Eu? Nuu!</p>
                     <p rend="justify">—  Tu. Şi eu mi-am schimbat părerile de când am nepoţi.</p>
                     <p rend="justify">—  Tu nu eşti fricos, Herr Direktor.</p>
                     <p rend="justify">—  Sunt, când trebuie<hi rend="color(#000000)">…</hi>  prudent.</p>
                     <p rend="justify">—  Ce-i asta prudent?</p>
                     <p rend="justify">—  Curaj cu linguriţa.</p>
                     <p rend="justify">—  Ca o doctorie.</p>
                     <p rend="justify">—  Aşa-i bine.</p>
                     <p rend="justify">—  Nu-mi trebuie. Eu îs sănătoasă.</p>
                     <p rend="justify">—  Olguţa, de ce o superi tu pe mama?</p>
                     <p rend="justify">—  Fiindcă-i mama mea, Herr Direktor.</p>
                     <p rend="justify">La câţiva paşi înaintea celorlalţi, cu puşca plecată în jos – ca vânătorii – Dănuţ îşi ducea oştirile la luptă. Oştirile din spatele închipuirii lui Dănuţ erau nesfârşite. Începeau de unde răsare soarele, şi coborau, şi suiau dealuri – hăt! în urmă – se revărsau pe câmpii, şi abia capetele lor ajungeau pe viteazul împărat din frunte, ai cărui paşi erau paşii oştirilor care-l urmau mute, supuse, ca o trenă uriaşă.</p>
                     <p rend="justify">Armata din spatele concret al lui Dănut era alcătuită din Herr Direktor, Olguţa şi Monica. Pentru expediţia vânătorească – copiii fuseseră iertaţi de somnul ritual în această zi – Herr Direktor îmbrăcase haine uşoare de tussor şi inaugurase casca de colonist. Nu lipseau nici mănuşile cu toţi nasturii încheiaţi. Herr Direktor îşi păstra albeaţa mânilor îngrijite „ca o<hi rend="color(#000000)">…</hi>” spunea doamna Deleanu.</p>
                     <p rend="justify">—  Ca o ce, mamă?</p>
                     <p rend="justify">—  Ca o cucoană. Asta a vrut să spuie mama şi nu găsea cuvântul.</p>
                     <p rend="justify">—  Merci, Grigore. Cuvântul acela îl găseşti tu mai uşor decât mine.</p>
                     <p rend="justify">—  El mă găseşte! zâmbise Herr Direktor cu modestie.</p>
                     <p rend="justify">—  Grigore, eşti un caraghios! Uite: eu am mâni mai negre decât tine. Soarele-i sănătate. Atâta cochetărie la un bărbat?!</p>
                     <p rend="justify">—  Dragă Alice, îmi plac mânile ţigăncilor fiindcă-s fine şi uscate, nu fiindcă-s negre. Să mă iertaţi cu soarele dumneavoastră! Mă pâriesc eu de ajuns la cărţi!</p>
                     <p rend="justify">Monica mergea alături de Olguţa. În sufletul ei, pe o creangă înflorită, se legănau pasările brodate pe chimono, la adăpost de puşti şi ochi de vânători.</p>
                     <p rend="justify">Armatele închipuirii lui Dănuţ, călăuzite de împăratul lor, mergeau să ucidă un zmeu străjuit de balauri. Primejdiile pândeau la tot pasul. Zmeul putea să fure soarele şi să arunce noaptea ca un codru des în faţa năvălitorilor. N-avea grijă împăratul! Dădea foc codrului şi trecea mai departe printre flăcări. Parcă pompierii nu umblă prin foc!<hi rend="color(#000000)">…</hi>  Înaintea lui Dănuţ alerga Ali cu coada ţanţoş răsucită în sus ca o musteaţă rurală.</p>
                     <p rend="justify">Cânele împăratului era năzdrăvan. Putea creşte cât o vacă; se putea preface în armăsar cu aripi, pe care nimeni nu cuteza să-l atingă<hi rend="color(#000000)">…</hi>  Dar pe împărat îl asculta ca un câne.</p>
                     <p rend="justify">Zmeul avea balauri la poartă şi buzdugan năprasnic în cui<hi rend="color(#000000)">…</hi>  Şi ce? împăratul avea puşcă<hi rend="color(#000000)">…</hi>  Să poftească zmeul!<hi rend="color(#000000)">…</hi>  Împăratul avea în cartuşieră moarte pentru o sută de zmei şi tot atâţia balauri<hi rend="color(#000000)">…</hi>  Cartuşele le păstra Herr Direktor, dar zmeul n-avea de unde să ştie ce ştia Dănuţ.</p>
                     <p rend="justify">Armata din spatele lui Dănuţ – mai puţin Monica – mergea să ucidă o legendă şi să câştige o prinsoare cu prilejul botezului vânătoresc al puştii lui Dănuţ.</p>
                     <p rend="justify">Iată obârşia legendei: în casa lui conu Costache Dumşa, sultănise vreme îndelungată, peste toţi şi peste toate, Fiţa Elencu, sora lui mai mare, mult mai mare.</p>
                     <p rend="justify">Vlăstar urât al unui neam de oameni frumoşi, Fiţa Elencu era hâdă pentru întregul ei neam în cumpăna a două veacuri, pe care o înclina înspre ea. Dar nimeni n-ar fi cutezat să gândească măcar una ca asta, căci ochii verzi, ca verdele veninului, ai Fiţei Elencu, răzbăteau dincolo de frunţile plecate în faţa ei. Deşteaptă pe cât era de slută, răutatea ei le întrecea pe amândouă la un loc. Când pleca la Medeleni, în cupeu, însoţită numai de cărţi în felurite limbi, aduse de prin străinătăţi – laşul boieresc, scăpat de robia roşie şi verde a unei limbi şi a unor ochi – ofta cu dulce uşurare. În schimb, la Medeleni începeau vremuri de bejenie. Peste copilăria şi tinereţa doamnei Deleanu şi peste tinereţa mamei ei, Fiţa trecuse ca lăcustele prin lanuri. Un boier de pe vremuri o poreclise „soacra bucuriei” şi multele ei nurori nu puteau trăi cu ea în casă. Şi-n casa lui conu Costache, Fiţa trăise încă şi după moartea lui.</p>
                     <p rend="justify">Cu tinereţele fecioarei bătrâne se îngropase în trecut o taină şoptită odinioară, apoi amuţită. O dragoste<hi rend="color(#000000)">…</hi>  Oare?<hi rend="color(#000000)">…</hi>  Un tânăr îndrăgostit de Fiţa Elencu<hi rend="color(#000000)">…</hi>  Cu putinţă?<hi rend="color(#000000)">…</hi>  Înşelarea cu o ţigancă trupeşă de la Medeleni. O plimbare pe iaz, cu barca, un înec din care Fiţa Elencu scăpase<hi rend="color(#000000)">…</hi>  văduvă – şi o roabă bătută cu harapnice până când trupul luase culoarea sângerie a buzelor păcătoase, culoare ademenitoare de muşte verzui ca ochii Fiţei.</p>
                     <p rend="justify">Ţăranii bătrâni vorbeau că iazu-i blestemat.</p>
                     <p rend="justify">O  singură slăbiciune avuse Fiţa Elencu – de nimeni ştiută: Olguţa. Ochii negri ai fetiţei de cinci ani nu se plecau în faţa ochilor verzi. Cruţaţi de bătrâneţă, ochii verzi urmăreau deseori prin casă pletele brune şi fruntea scurt şi dârz tăiată, ca pe o inscripţie netălmăcită încă. Curând însă, o întâmplare nemaipomenită în lunga viaţă a Fiţei, o luminase.</p>
                     <p rend="justify">Singurii dinţi de care bătrâneţă o despuiase pe Fiţa Elencu, erau cei obârşiţi din gingii. Fiţa purta dantură. La prânz şi la masă, în faţa tuturor comesenilor, feciorul aducea într-un pocal albastru, plin de apă, dinţii albi şi ţapeni ca un rânjet de strigoi.</p>
                     <p rend="justify">—  Naturalia non turpia (1).</p>
                     <p rend="justify">Nimeni nu crâcnea. Pofta de mâncare pierea, ca toate celelalte.</p>
                     <p rend="justify">Într-o bună zi, Fiţa Elencu începu un post care ţinu mai bine de două luni – şi care-i grăbi sfârşitul – fiindcă dinţii luaseră drumul iazului.</p>
                     <p rend="justify">Feciorul venise la masă cu pocalul gol, aşa de palid la faţă, că parcă-şi aducea inima în pocalul fără de dinţi.</p>
                     <p rend="justify">—  Eu i-am zvârlit în iaz, vorbise răspicat Olguţa, într-o tăcere de oraş îngropat subt lavă.</p>
                     <p rend="justify">1 Ceea ce este natural nu este urât (lat.).</p>
                     <p rend="justify">—  Să-mi aducă un pahar cu lapte la mine în odaie. Şi mata, fetiţo, să pofteşti la mine după ce-i sta la masă.</p>
                     <p rend="justify">Olguţa nu-şi pierduse pofta de mâncare: dimpotrivă, cu plecarea dinţilor, pofta-i venise la loc. După masă, intrase în odaia Fiţei trântind uşa, ostentativ.</p>
                     <p rend="justify">—  Am venit.</p>
                     <p rend="justify">Fiţa o privise din cale-afară de lung – cu toată puterea ochilor şi a minţii – făcând-o pe Olguţa să crească mare în viitor, cum germinează o sămânţă în mâna unui fachir.</p>
                     <p rend="justify">Şi pentru întâia oară în viaţa lor, buzele fără dinţi sărutaseră c-un fel de acră duioşie, obrajii aprinşi ai Olguţei. Din clipa aceea, Fiţa Elencu nădăjduise că neamul ei de „papă-lapte” mai căpătase o Fiţă Elencu. O lăsase moştenitoare.</p>
                     <p rend="justify">Drept răsplată, după binecuvântata ei moarte, Olguţa botezase cu numele celei răposate o ciudată broască.</p>
                     <p rend="justify">Din ţâţă-n fiu, sătenii din Medeleni păstraseră vorba că iazu-i blestemat şi că Fiţa Elencu<hi rend="color(#000000)">…</hi>  După moartea Fiţei – spuneau ţăranii – se ivise în iazul cu pricina o broască neobişnuit de mare şi de îndrăzneaţă. Râioasă, fireşte, domnea peste celelalte, cum domnise Fiţa cu ochi verzi peste toţi. Moş Gheorghe scăpase o vorbă – ca s-o ferească pe Olguţa de iazul necurat – vorbă necugetată! Olguţa începuse vânătoarea Fiţei iazului în care zâmbea dantura celeilalte Fiţe. Praştia nu izbutise, nici meşteşugul vânătorilor de aiurea.</p>
                     <p rend="justify">Acum, satul întreg ştia că Fiţa Elencu s-a prefăcut în broască fermecată. Şi, la adăpostul legendei, broaştele, nesupărate de nimeni, se înmulţeau în voie, ocărind cu glasuri din ce în ce sporite priveliştile Domnului, cu broasca cea mare între ele, ca un nesecat şi diabolic potir cu venin<hi rend="color(#000000)">…</hi>
                     </p>
                     <p rend="justify">Se apropiau. Iazul pustiu ca subt lună, sclipea zimţat în bătaia piezişă a soarelui, mirosind a mâl şi a răcoare putredă.</p>
                     <p rend="justify">Împăratul redeveni Dănuţ, fiindcă Dănuţ ştia legenda şi nu-i venea să-nfrunte singur iazul ocolit de toţi. Ridică puşca, ochi lung cerul până când îl ajunseră ceilalţi şi porni cu ei alături, lepădându-se de puşcă: nu-i bine să te pui rău cu Fiţa Elencu! Ca simplu privitor e altceva. Lui moşu Puiu nu-i pasă.</p>
                     <p rend="justify">Răsună dinspre trestii orăcăitul broaştelor, ca mii de saci cu nuci scuturaţi. Larma crescu patetică. Orăcăitul se dezlănţui mai pătimaş, întretăiat de bocete, de văicăreli şi tânguiri – ca psalmodia unei sinagoge.</p>
                     <p rend="justify">Pe mal şedeau broaşte cu gura blazată şi ochi astronomici privind cerul fără stele<hi rend="color(#000000)">…</hi>  Hămăitul lui Ali le făcu să tresară, fără să le alunge din lenea lor şi-a mâlului.</p>
                     <p rend="justify">—  S-aşteptăm, Herr Direktor. Ai s-o vezi acuşi.</p>
                     <p rend="justify">—  Tu o cunoşti, Olguţa?</p>
                     <p rend="justify">—  Sigur. Nu pot s-o sufăr! Aşa-i de obraznică!</p>
                     <p rend="justify">—  Lasă, Olguţa, că-i vin eu de hac.</p>
                     <p rend="justify">Monoclul lui Herr Direktor o aştepta pe Fiţa Elencu. Şi puşca încărcată. Şi praştia Olguţei pe deasupra.</p>
                     <p rend="justify">De aproape broaştele erau soliste. Lătratul lor acuatic nu pornea vulcanic din craterul soarelui de-apus, sau din nostalgica paloarea lunii, ci din câte un trup bubos şi moale ca de bătrâneţă viermănoasă.</p>
                     <p rend="justify">—  Olguţa, poate că iese-n altă parte.</p>
                     <p rend="justify">—  Nu, Herr Direktor, îţi spun eu. Acela-i tronul ei.</p>
                     <p rend="justify">Mâna Olguţei izbucni duşmănos, arătând cu degetul un ciot de salcie săltată deasupra apei, mult mai încolo de mal, ca dinadins. Încomat de lintiţă, ciotul părea un trup de cal decapitat, oprit din salt, cu copitele în apă şi-ncremenit.</p>
                     <p rend="justify">Pânda începuse. Herr Direktor aprinse o ţigară. Olguţa îşi încerca praştia întinzând-o prelung cu un gest graţios. Monica asculta ţânţarii al căror ţiuit apropiat era ca freamătul tânguitor a mii de vioare, în cer parcă.</p>
                     <p rend="justify">Un broscoi încalecă o broască şi împreunaţi se azvârliră hâzi în apa nupţială, urmaţi de un inel de-argint înfiorat. Alte broaşte ţâşniră din apă; cu salturi de gumă trecură prin mâl, rămânând în genunchi, nemişcate, cuprinse de un brusc extaz.</p>
                     <p rend="justify">Din vălurele răsăreau capete cu ochi holbaţi de înecat şi s-afundau la loc.</p>
                     <p rend="justify">Dănuţ nu se simţea la îndemână. Prin apă îl pândeau mii de ochi<hi rend="color(#000000)">…</hi>  Şi apa e adâncă!<hi rend="color(#000000)">…</hi>  Şi apa e ciudată ca o neînsufleţită mână de mort, care deodată poate să te apuce şi să te tragă dincolo<hi rend="color(#000000)">…</hi>
                     </p>
                     <p rend="justify">Încet-încet, de-a-ndăratelea – ca cineva care se teme să nu fie prins pe la spate – soarele roşu, mare şi rotund se-ndepărta de iaz, privindu-l.</p>
                     <p rend="justify">Când vorbele amuţesc, gândurile încep să vorbească singure, iute, ciudat<hi rend="color(#000000)">…</hi>  Dănuţ ar fi fost mulţumit să-l atace Olguţa. Dar Olguţa pândea luciul apei din preajma sălciei, ca pe-o uşă îndărătul căreia o mână apăsa clampa.</p>
                     <p rend="justify">—  Sst!</p>
                     <p rend="justify">Nu vorbea nimeni. Herr Direktor aruncă ţigara şi trase trăgaciul.</p>
                     <p rend="justify">—  Acuma să ştiţi că iese, şopti Olguţa cu fruntea brăzdată.</p>
                     <p rend="justify">Monica îşi astupă urechile.</p>
                     <p rend="justify">În jurul sălciei, subt apă, zvâcneau noroadele mucegăite.</p>
                     <p rend="justify">—  Uite-o! Nu trage. Mai stai.</p>
                     <p rend="justify">Răposata Fiţa Elencu răsărise din apă<hi rend="color(#000000)">…</hi>  sau din salcie. Şi toate broaştele, împrejmuind cu ochi şi bube salcia, începură a prohodi în cor.</p>
                     <p rend="justify">Burduhănoasă ca un idol chinezesc, leproasă, ştirbă şi guşată, Fiţa Elencu nu se clinti din faţa puştei. Glonţul porni, piatra porni. Şi glonţ şi piatră în zădar. Prohodul broaştelor, din ce în ce mai urlător, gonea parcă şi glonţ şi piatră. Cu mişcarea elegantă a vânătorilor – asemănătoare cu destinderea în salt a ogarilor – Herr Direktor sprijini puşca de umăr şi trase din nou. Piatra după glonţ.</p>
                     <p rend="justify">Galeş şi sinistru, Fiţa Elencu îi privea.</p>
                     <p rend="justify">Şi deodată, înghiţită Fiţa Elencu,rămase numai în ochii vânătorilor salcia goală. Broaştele se risipiră.</p>
                     <p rend="justify">—  Ce zici, Herr Direktor?</p>
                     <p rend="justify">—  Ştiu eu!<hi rend="color(#000000)">…</hi>  E greu să tragi în apă; te orbeşte lumina… Urâtă broască!</p>
                     <p rend="justify">—  Urâtă broască! oftă Olguţa.</p>
                     <p rend="justify">—  Urâtă! şopti Monica strânsă de un fior în spate.</p>
                     <p rend="justify">—  Hai să plecăm, moşu Puiu, se grăbi Dănuţ.</p>
                     <p rend="justify">—  Nu, dragă. L-am scăpat pe decan. Să ne luăm măcar revanşa cu membrii baroului. Institui premiu un leu de broască. Eu ţin contabilitatea. S-a făcut?</p>
                     <p rend="justify">—  Bravo, Herr Direktor! Lasă că le-arăt eu!</p>
                     <p rend="justify">—  Dănuţ, începe tu<hi rend="color(#000000)">…</hi>  Nu te pripi, măi băiete! Ocheşte liniştit<hi rend="color(#000000)">…</hi>  Acuma trage. Ai scăpat-o. E rândul Monicăi.</p>
                     <p rend="justify">—  Eu nu ştiu, moşu Puiu.</p>
                     <p rend="justify">—  Înveţi<hi rend="color(#000000)">…</hi>  N-ai frică, Monica. Nu face zgomot, o îmbărbătă Herr Direktor văzând-o că-şi astupă urechile în loc să apuce puşca.</p>
                     <p rend="justify">—  Monica, mă supăr, interveni Olguţa. Eu aştept.</p>
                     <p rend="justify">Dojana Olguţei o hotărî. Luă puşca, stângace – aşa cum fumează femeile care nu ştiu – şi trase la noroc. O broască întoarsă pe burtă deveni nufăr alb.</p>
                     <p rend="justify">—  Un leu pentru Monica<hi rend="color(#000000)">…</hi>  Ia să te văd, Olguţa.</p>
                     <p rend="justify">Broasca Olguţei făcu un salt deznădăjduit şi căzu pe apă, arătând cerului, cu lăbuţa, inima rănită.</p>
                     <p rend="justify">Ali alerga de-a lungul malului, hămăind. Un pocnet îl alunga înainte, altul îl întorcea îndărăt, mai mânios, mai buimac. Părea că se luptă cu ţânţarii: el prea mare, ei prea mici.</p>
                     <p rend="justify">—  Pauză. Să facem bilanţul. Monica are doi lei; Dănuţ cinci; Olguţa opt<hi rend="color(#000000)">…</hi>  E rândul tău, Dănuţ.</p>
                     <p rend="justify">—  Ssst! Herr Direktor! Fiţa.</p>
                     <p rend="justify">Pe iazul vânăt de înserarea cerului se făcuse linişte. Numai păpurişul din fund suspina uscat.</p>
                     <p rend="justify">—  Olguţa, trage tu; eu nu mai văd, şopti Dănuţ lepădându-se de puşcă.</p>
                     <p rend="justify">Olguţa i-o luă din mână fără să-l asculte. Obrajii îi ardeau ca atunci când intrase în odaia Fiţei Elencu pentru răfuială. De astă dată, broaştele amuţiră ca să răsune singur glasul celei de pe salcie.</p>
                     <p rend="justify">De unde răsuna?<hi rend="color(#000000)">…</hi>  De-acolo sau de-aiurea?<hi rend="color(#000000)">…</hi>  În tăcerea topită şi-n umbra clipei vinete suiau cirezile negre din fundul pământului, mânate de un hohot de râs hurducat, înnăbuşit şi gros.</p>
                     <p rend="justify">—  Ali, vin aici! Ţine-l de gât.</p>
                     <p rend="justify">Dănuţ ascultă porunca epică. Olguţa se lăsă într-un genunchi, îşi sprijini cotul de genunchiul celălalt, şi ochi, şi ochi, până când ţelul se încrustă în burta albă ca un ciob de lună. Din inima Olguţei şi din puşca împietrită glonţul ţâşni… şi nimeri. Labele Fiţei izbucniră în sus, tragice, ca braţele unui blestem. Îmbrâncit de glonţul care-l găurise, trupul se prăvăli în apă<hi rend="color(#000000)">…</hi>
                     </p>
                     <p rend="justify">Răsăreau stelele pe cerul creştin.</p>
                     <p rend="justify">—  Bravo, Olguţa! Asta-i lovitură de maestru. Meriţi o puşcă de vânătoare.</p>
                     <p rend="justify">—  Olguţa, îţi dau ţie puşca mea, sări Dănuţ cuprins de entuziasmul darnic al marilor evenimente.</p>
                     <p rend="justify">—  Merci, păstreaz-o. Eu am să am puşcă de vânătoare.</p>
                     <p rend="justify">—  Olguţa, am câştigat pariul. Adică tu l-ai câştigat, Un cataif cu frişcă de la mama şi un flacon de parfum de la mine.</p>
                     <p rend="justify">—  Herr Direktor, nu se putea să scape. Trebuia s-o ucid.</p>
                     <p rend="justify">—  De ce, măi drace?</p>
                     <p rend="justify">—  Aşa<hi rend="color(#000000)">…</hi>  Fiindcă-mi era frică de ea, răspunse tare Olguţa ca s-o audă şi Olguţele din trecut.</p>
                     <p rend="justify">Acesta fu epitaful celor două Fiţe.</p>
                     <p rend="justify">Muzical, visul unei nopţi de vară suna pe hotarul toamnei. Fluiere şi flaute, cimpoaie, cobze şi vioare, tălăngi, viole şi violoncelul monocord al buhaiului de baltă cântau din trei zări întunecate – albastru, pentru paloarea de argint a unei zări. Nu răsărise luna pe acolo; de mult trecuse soarele. În naltul luminiş, o stea tremura ca prinsă în pânze de păianjen.</p>
                     <p rend="justify">Dănuţ, cu puşca aplecată în jos, deschidea alaiul. Lătratul lui Ali crăinicea victorii.</p>
                     <p rend="justify">Împăratul se întorcea singur de la luptă. Oştile îl aşteptau mai încolo, ca o pădure gata să-nflorească sau să piară subt secure<hi rend="color(#000000)">…</hi>  Bietul împărat! Numai el îşi primejduise viaţa pentru ostaşii lui şi pentru liniştea împărăţiei. Ce împărat de treabă! Ce împărat viteaz! Bravo lui!</p>
                     <p rend="justify">—  Moşu Puiu, unde eşti?<hi rend="color(#000000)">…</hi>  AH! Ali! Hei-hei<hi rend="color(#000000)">…</hi>!</p>
                     <p rend="justify">Înainte era cimitirul de la marginea satului, îndărăt iazul cu Fiţa Elencu. Dar moşu Puiu era înaintea iazului. O luă la goană îndărăt, cu puşca.</p>
                     <p rend="justify">—  Herr Direktor, de ce nu-s eu băiat?</p>
                     <p rend="justify">—  Aşa a vrut Dumnezeu!</p>
                     <p rend="justify">—  Ei, Dumnezeu!</p>
                     <p rend="justify">Herr Direktor schimbă un zâmbet ateu cu steluţa de sus.</p>
                     <p rend="justify">—  Sau cocostârcul.</p>
                     <p rend="justify">—  Ei, cocostârcul!</p>
                     <p rend="justify">—  Cine atunci? întrebă şi se-ntrebă prudent Herr Direktor.</p>
                     <p rend="justify">—  Mama, Herr Direktor. Îţi spun eu.</p>
                     <p rend="justify">—  Bine. Mama şi tata au vrut, amplifică scrupulos Herr Direktor.</p>
                     <p rend="justify">—  Nu. Mama singură.</p>
                     <p rend="justify">—  De ce tocmai mama?</p>
                     <p rend="justify">—  Ca să mă persecute.</p>
                     <p rend="justify">—  Ei!</p>
                     <p rend="justify">—  Ba da. De ce nu l-a făcut fată pe Buftea?</p>
                     <p rend="justify">—  Lasă-l în pace, măi drace! Ce-ţi mai trebuie? Acuma eşti băiat: ai pantaloni.</p>
                     <p rend="justify">Olguţa oftă amar.</p>
                     <p rend="justify">—  Nu-s băiat.</p>
                     <p rend="justify">—  De ce, Olguţa? Ce mai vrei?</p>
                     <p rend="justify">—  Nu ştiu!<hi rend="color(#000000)">…</hi>  Da ştiu eu<hi rend="color(#000000)">…</hi>
                     </p>
                     <p rend="justify">—  Şi nu eşti tu mândră să fii la fel ca mama?</p>
                     <p rend="justify">—  Asta-i altceva, Herr Direktor. Mamei îi place.</p>
                     <p rend="justify">—  Şi ţie?</p>
                     <p rend="justify">—  Mie nu.</p>
                     <p rend="justify">—  Îţi plac băieţii, Olguţa?</p>
                     <p rend="justify">—  Mie?! Nu pot să-i sufăr.</p>
                     <p rend="justify">—  Atunci de ce vrei să fii băiat?</p>
                     <p rend="justify">—  Eu nu vreau să fiu fată.</p>
                     <p rend="justify">—  Atunci ce vrei să fii?</p>
                     <p rend="justify">—  Vezi, Herr Direktor! Spun prostii<hi rend="color(#000000)">…</hi>  fiindcă-s fată.</p>
                     <p rend="justify">—  Da tu, Monica? o întrebă Herr Direktor, cântărindu-i cozile cu palma.</p>
                     <p rend="justify">—  Eu aş vrea să fiu ca tante Alice.</p>
                     <p rend="justify">—  O iubeşti, Monica?</p>
                     <p rend="justify">—  Da.</p>
                     <p rend="justify">—  Şi pe mine?</p>
                     <p rend="justify">—  Sigur, Herr Direktor, îl încredinţa Olguţa, ea e prietena mea.</p>
                     <p rend="justify">Treceau în dreptul stogurilor de fân rânduite pe câmpie, ca nişte falnici cozonaci abia scoşi din cuptorul verii.</p>
                     <p rend="justify">—  Monica, aşa-i c-ai obosit? o întrebă poruncitor Olguţa, încetinind pasul.</p>
                     <p rend="justify">—  Puţin!</p>
                     <p rend="justify">—  Da tu, Herr Direktor?!</p>
                     <p rend="justify">—  Ajungem îndată.</p>
                     <p rend="justify">—  Dragă Herr Direktor, mai avem<hi rend="color(#000000)">…</hi>  şi te-aş ruga ceva.</p>
                     <p rend="justify">—  La dispoziţie.</p>
                     <p rend="justify">—  Da să-mi promiţi că faci.</p>
                     <p rend="justify">—  Depinde.</p>
                     <p rend="justify">—  Spune că da, Herr Direktor.</p>
                     <p rend="justify">—  Spune tu ce vrei.</p>
                     <p rend="justify">—  Spun, dacă promiţi.</p>
                     <p rend="justify">—  Spune.</p>
                     <p rend="justify">—  Vra să zică mi-ai promis?</p>
                     <p rend="justify">—  Să zicem!</p>
                     <p rend="justify">—  Hai să ne odihnim, Herr Direktor, Uite, Monica nu mai poate.</p>
                     <p rend="justify">—  Şi mama ce-are să spuie?</p>
                     <p rend="justify">—  Are să ne-aştepte.</p>
                     <p rend="justify">—  Cu biciuşca!</p>
                     <p rend="justify">—  Ba cu mâncare bună şi caldă fiindcă noi am câştigat pariul.</p>
                     <p rend="justify">—  Aşa să-i spui.</p>
                     <p rend="justify">—  Sigur. Eu am să-i spun.</p>
                     <p rend="justify">—  Să ne aşezăm<hi rend="color(#000000)">…</hi>  Da unde-i Dănuţ?<hi rend="color(#000000)">…</hi>  Dănuţ<hi rend="color(#000000)">…</hi>  Dănuţ! Kami-Mura, stop!</p>
                     <p rend="justify">         „U-uuu<hi rend="color(#000000)">…</hi>  tra-raa<hi rend="color(#000000)">…</hi>  oo-ooop”, hăuli ecoul dezmăţat.</p>
                     <p rend="justify">—  Moşu Puiu, mă duc eu să-l aduc, se oferi Monica, spăimântată de singurătatea lui Dănuţ.</p>
                     <p rend="justify">—  N-are să-ţi fie frică?</p>
                     <p rend="justify">—  Nuu, minţiră buzele Monicăi, dezminţite de obraji.</p>
                     <p rend="justify">Cu dinţii şi pumnii strânşi, Monica o luă la goană orbită de întuneric. Pe măsură ce se îndepărta mai tare de cei rămaşi pe loc, alerga mai iute. Şi spaima, ca un greier negru şi strident, ţipa-n tăcerea ei: Dănuţ, Dănuţ, Dănuţ<hi rend="color(#000000)">…</hi>
                     </p>
                     <p rend="justify">Inimile celor doi fugari, lovindu-se una de alta pe neaşteptate, căzură-n jos, de fier, şi zvâcniră în sus, istovitor de elastic.</p>
                     <p rend="justify">Cu picioarele cosite Monica se opri în drum, închise ochii şi ţipă, gâfâind: „Dănuţ, ajutor<hi rend="color(#000000)">…</hi>!”.</p>
                     <p rend="justify">Lui Dănuţ, în sprinteneala fugii, îi căzuse puşca din mâini în dreptul Monicăi. Ţipătul Monicăi îl opri. Se întoarse îndărăt, ridică puşca şi încruntat se porni asupra Monicăi.</p>
                     <p rend="justify">—  De ce m-ai strigat?</p>
                     <p rend="justify">Ţinea puşca de ţeava, cu patul proptit în pământ, calm. În schimb vorbele-i erau anemiate ca aripele fluturilor strânse în degete brutale.</p>
                     <p rend="justify">Monica, mută, îl apucă de mână, sorbind adânc răcoarea serii.</p>
                     <p rend="justify">—  Lasă-mă. Nu vezi că ţin puşca?</p>
                     <p rend="justify">—  Tu eşti, Dănuţ?</p>
                     <p rend="justify">—  Eu, sigur, se făli glasul învârtoşat. Nu vezi! Ce cauţi aici?</p>
                     <p rend="justify">—  M-a trimis moşu Puiu să te chem înapoi.</p>
                     <p rend="justify">—  Şi de ce fugeai?</p>
                     <p rend="justify">—  Mi-era frică, Dănuţ.</p>
                     <p rend="justify">—  Aha!</p>
                     <p rend="justify">—  Te rog să nu mă spui Olguţei. Ea se supără.</p>
                     <p rend="justify">—  Şi eu mă supăr!</p>
                     <p rend="justify">—  Nu te supăra, Dănuţ. Eu îs fricoasă.</p>
                     <p rend="justify">—  Ştiam eu!</p>
                     <p rend="justify">—  Cu tine nu mi-i frică.</p>
                     <p rend="justify">—  Hee! Cred!</p>
                     <p rend="justify">—  Tu eşti băiat; eşti curajos.</p>
                     <p rend="justify">—  Şi ce vrei?</p>
                     <p rend="justify">—  Să mergem înapoi.</p>
                     <p rend="justify">—  Şi dacă nu vreau?</p>
                     <p rend="justify">—  Atunci mergem acasă. Da parcă şi tu veneai înapoi<hi rend="color(#000000)">…</hi>
                     </p>
                     <p rend="justify">—  Mă plimbam.</p>
                     <p rend="justify">—  Eu merg cu tine, Dănuţ, unde vrei.</p>
                     <p rend="justify">—  Ştii tu ce-i acolo? o întrebă Dănuţ, arătând cu ţeava puştii.</p>
                     <p rend="justify">—  Satul.</p>
                     <p rend="justify">—  Nu. Ci-mi-ti-rul, vorbi tare Dănuţ, estompând treptat silabele fioroase.</p>
                     <p rend="justify">—  Vai, Dănuţ!</p>
                     <p rend="justify">—  Ţi-i frică?</p>
                     <p rend="justify">—  Cu tine, nu.</p>
                     <p rend="justify">Dănuţ îşi stăpâni un oftat de uşurare.</p>
                     <p rend="justify">—  Bine. Hai cu mine înapoi.</p>
                     <p rend="justify">—  Lasă-mă să te ţin de mână, Dănuţ<hi rend="color(#000000)">…</hi>
                     </p>
                     <p rend="justify">Două mâni se încleştară, încuiate în apropierea cimitirului. Porniră. Paşii lui Dănuţ creşteau. Din nou goana clocotea în el.</p>
                     <p rend="justify">—  Dănuţ, nu vrei să mergem mai încet?</p>
                     <p rend="justify">—  N-ai decât să rămâi singură.</p>
                     <p rend="justify">—  Nu, Dănuţ<hi rend="color(#000000)">…</hi>  eu cu tine vreau<hi rend="color(#000000)">…</hi>  da nu mai pot. Hai mai încet, Dănuţ<hi rend="color(#000000)">…</hi>
                     </p>
                     <p rend="justify">—  Dacă-ţi place! Eu mă grăbesc.</p>
                     <p rend="justify">—  De ce, Dănuţ? Moşu Puiu ne aşteaptă.</p>
                     <p rend="justify">—  Aâî! Am spus o dată!</p>
                     <p rend="justify">În drum, o vrăjitoare aţinuse calea împăratului.</p>
                     <p rend="justify">Cu mânile – fiindcă isprăvise gloanţele – împăratul se luase la trântă cu ea. În ajutorul vrăjitoarei săriseră din cimitir toate duhurile rele. Dar mâinile împăratului erau de fier, ca şi curajul său. Puşca într-o mână, mâna vrăjitoarei în cealaltă – şi la drum! Împăratul se ducea să înece vrăjitoarea în sângele balaurului răpus<hi rend="color(#000000)">…</hi>  Halal de-aşa împărat<hi rend="color(#000000)">…</hi>!</p>
                     <p rend="justify">Din marele belşug ceresc cădeau steluţe, stele şi luceferi prin noapte şi prin veacuri.</p>
                     <p rend="justify">—  Ce stai?</p>
                     <p rend="justify">Dănuţ întoarse capul îndărăt. Monica privea cerul cu ochii măriţi ca şi cum ar fi văzut zborul unui înger. Apoi, cu aceiaşi ochi, îl privi pe Dănuţ.</p>
                     <p rend="justify">—  Vai, Dănuţ, ce frumos e!</p>
                     <p rend="justify">Aşa se dezvălui sufletului Monicăi, întâia noapte lirică a lunii<hi rend="color(#000000)">…</hi>
                     </p>
                     <p rend="justify">—  Unde-s? se răsti Dănuţ dând drumul mânii de prisos de acum înainte.</p>
                     <p rend="justify">—  Crede-mă c-aici i-am lăsat! se apără Monica, îndoindu-şi degetele înţepenite de strânsoarea viteazului împărat.</p>
                     <p rend="justify">În locul vânătorilor de broaşte – ca într-o vrajă – un moş decorativ cocea păpuşoi la un foc aromat de vreascuri şi coceni.</p>
                     <p rend="justify">La auzul vorbelor, moşul se aplecă şi întoarse un păpuşoi rumenit: pe stogurile de fân şi pe câmpie, şi poate şi pe cer – o umbră mitologică răsuci gâtul unui balaur cu limbele vâlvoi.</p>
                     <p rend="justify">—  Moşule.</p>
                     <p rend="justify">—  N-auzi, moşule?</p>
                     <p rend="justify">—.</p>
                     <p rend="justify">Autoritar, Dănuţ bătu cu patul puştii în pământ.</p>
                     <p rend="justify">—  Hei! Moşule! Eu îs de la curte!<hi rend="color(#000000)">…</hi>  N-auzi?</p>
                     <p rend="justify">Moşul se întoarse clipind. Cu ochii micşoraţi şi troieniţi de sprâncenele albe, îl privi pe Dănuţ cum priveşti o rândunică pierdută în cer, sau o gâză prizărita printre ierburi.</p>
                     <p rend="justify">—  Ha?</p>
                     <p rend="justify">—  Poate că n-aude, săracu! interveni Monica. Vorbeşte mai tare, Dănuţ.</p>
                     <p rend="justify">—  Tu să taci! Mo-şu-le, urlă Dănuţ, roşu la faţă, n-auzi odată?</p>
                     <p rend="justify">—  Aud?</p>
                     <p rend="justify">—  N-ai văzut un domn şi-o domnişoară? răcni Dănuţ ca pentru cineva din lună.</p>
                     <p rend="justify">Moşul trase cu ochiul la carul cu boi oprit în drum, trase cu ochiul şi la faţa lui Dănuţ, posomorâtă cu toată veselia flăcărilor, şi-şi căută de treabă mai departe. Un alt păpuşoi fu tolănit pe cealaltă coastă de-o mână deprinsă cu focul.</p>
                     <p rend="justify">—  Ei comedia dracului! oftă din greu Dănuţ.</p>
                     <p rend="justify">Dacă şi surâsul ar fi să aibă umbră, al moşneagului ar fi acoperit câteva fălci, de mare şi bun ce era.</p>
                     <p rend="justify">—  Moşule, moşule, n-auzi?</p>
                     <p rend="justify">—  N-am văzut ni'că! Ei!</p>
                     <p rend="justify">—  Eşti sigur?</p>
                     <p rend="justify">—  Ţi-ai bătut joc de mine! se întoarse Dănuţ către Monica.</p>
                     <p rend="justify">—  Crede-mă că nu, Dănuţ! Aici erau<hi rend="color(#000000)">…</hi>
                     </p>
                     <p rend="justify">—  Da nu-s! – bătu el din picior.</p>
                     <p rend="justify">—  Poate că-s mai încolo.</p>
                     <p rend="justify">—  Du-te şi-i caută.</p>
                     <p rend="justify">—  Parcă ţi-ar fi nevastă, boierule!<hi rend="color(#000000)">…</hi>  Aşa-i ghini!<hi rend="color(#000000)">…</hi>  Mai staţi oleacă la foc. Ia luaţi câte-un păpuşoi.</p>
                     <p rend="justify">—  Eu mă duc să-i caut, suspină Monica. A<hi rend="color(#000000)">…</hi>!</p>
                     <p rend="justify">Dănuţ îi întoarse spatele.</p>
                     <p rend="justify">Olguţa răsărise din car, pe jumătate în bătaia flăcărilor, făcând semn Monicăi să tacă şi să vie. Înălţată de braţele lui Herr Direktor, Monica se trezi în fân gâdilitor şi parfumat ca un îndemn la râs, cu stelele deasupra şi şoaptele Olguţei la ureche.</p>
                     <p rend="justify">—  Olguţa, să-l chem şi pe Dănuţ.</p>
                     <p rend="justify">—  Lasă-l să te aştepte!</p>
                     <p rend="justify">—  Să stea singur?</p>
                     <p rend="justify">—  Sigur. Aşa a vrut!</p>
                     <p rend="justify">Olguţa înjumătăţi păpuşoiul adus de Monica, suflând în palme. Se înfruptară toţi trei.</p>
                     <p rend="justify">—  Herr Direktor, ai băgat de seamă? Când mănânci păpuşoi parcă paşti!</p>
                     <p rend="justify">—  Merci!</p>
                     <p rend="justify">—  Să-ţi mai dau?</p>
                     <p rend="justify">—  Reste! îmi stric pofta de mâncare.</p>
                     <p rend="justify">Culcat pe spate, Herr Direktor privea cerul prin monoclu. Calea laptelui adia până-n zare, ca vântul într-un lan astral de rochiţa rândunelii.</p>
                     <p rend="justify">         „Un taraf de lăutari<hi rend="color(#000000)">…</hi>  şi celelalte”, dori tainic Herr Direktor, oftând.</p>
                     <p rend="justify">—  Olguţa, trebuie să pornim spre casă.</p>
                     <p rend="justify">—  Iaca pornesc.</p>
                     <p rend="justify">—  Cheamă-l pe moşneag.</p>
                     <p rend="justify">—  Parcă eu nu ştiu să mân! Hăis, boală! îndemnă ea boii cu glas prefăcut.</p>
                     <p rend="justify">—  Iaca mă cheamă nepotu-meu. Stai, măi copchile măi! Nu porni.</p>
                     <p rend="justify">Moşneagul se porni de lângă foc, păturând în pănuşi păpuşoi copţi.</p>
                     <p rend="justify">—  Apoi te las cu bine, boierule.</p>
                     <p rend="justify">—  Moşule, mă laşi aici?</p>
                     <p rend="justify">—  Păi cum?</p>
                     <p rend="justify">—  Moşule.</p>
                     <p rend="justify">—  Moşule, n-auzi? Vin şi eu.</p>
                     <p rend="justify">—  Aşteaptă-ţi copchiliţa, boierule. N-o lăsa, c-o mănâncă lupchii. Hăis!</p>
                     <p rend="justify">Scârţţ-scârţ, scârţ-scârţ.</p>
                     <p rend="justify">—  Lupii? murmură Dănuţ îngândurat, strângându-se lângă foc.</p>
                     <p rend="justify">Scârţ-scârţ, scârţ-scârţ. Parcă-i făcea în ciudă!</p>
                     <p rend="justify">Cu pas împărătesc, legănându-şi coarnele prin stele, boii trăgeau; carul scârţâia. Moşneagul lângă boi. Şi numai Dănuţ lângă foc.</p>
                     <p rend="justify">—  Monica! Unde eşti, Monica?</p>
                     <p rend="justify">—  Aici-s, Dănuţ.</p>
                     <p rend="justify">—  Kami-Mura!</p>
                     <p rend="justify">—  Buftea, hoo!</p>
                     <p rend="justify">—  Uf!</p>
                     <p rend="justify">Din car, Dănuţ dădu un binemeritat concediu bravului împărat.</p>
                     <p rend="justify">—  Uite luna!</p>
                     <p rend="justify">—  Luna-i?</p>
                     <p rend="justify">—  Luna; Samănă cu tine, Buftea, când ai oreillons! Răsărise colorată ca un abţibild, fără gură şi sprâncene lineare, luna care-o văd copiii mici prin somn, strâmbându-se elastic: serioasă, veselă sau tristă. Olguţa o vedea ilară şi-i venea să-i scoată limba.</p>
                     <p rend="justify">—  Nu seamănă cu Dănuţ, Olguţa! protestă Monica după o scrupuloasă examinare.</p>
                     <p rend="justify">—  Da cu cine seamănă? Cu tine?</p>
                     <p rend="justify">—  C-un nătărău de bostan! glumi Herr Direktor.</p>
                     <p rend="justify">—  Buftea, spune şi tu cu ce seamănă. C-un glob de aur?</p>
                     <p rend="justify">—  Lasă-mă-n pace.</p>
                     <p rend="justify">—  Fii politicos! Ai noroc că-s bine dispusă.</p>
                     <p rend="justify">Dănuţ nu se gândea la lună. Constatase din auzite prezenţa ei şi o găsise în turbinca lui Ivan, fără s-o privească pe cer.</p>
                     <p rend="justify">Lui Dănuţ îi era foame. Luna din turbinca lui Ivan, cu faţa ei de lipovan gras, era stăpâna unei băcănii mai mare decât a lui Ermacov de la Iaşi, Dănuţ o vedea punând în vastul coş de hârtie, cutii cu sardele; tăind patace roşcate de salam; deschizând cutii cu măsline marinate; întinzând, spre gustare, cu vârful cuţitului, o aşchie grasă de caşcaval de Penteleu; desfăcând un hârzob de păstrăvi afumaţi…</p>
                     <p rend="justify">—  Herr Direktor, mie mi-i antipatică luna.</p>
                     <p rend="justify">—  De ce?</p>
                     <p rend="justify">—  De la Slănic, Herr Direktor.</p>
                     <p rend="justify">—  Ce ţi-a făcut la Slănic?</p>
                     <p rend="justify">—  Trebuia să ne plimbăm pe lună. Pe atuncea eram eu mică.</p>
                     <p rend="justify">—  Şi-acum eşti mare?</p>
                     <p rend="justify">—  Nu. Da atunci eram mai mică<hi rend="color(#000000)">…</hi>  Eu mergeam de mână cu Buftea, înainte. Şi-n urma noastră veneau nişte domnişoare care se sărutau cu domnii<hi rend="color(#000000)">…</hi>
                     </p>
                     <p rend="justify">—  I-auzi!</p>
                     <p rend="justify">—  Da, Herr Direktor. Eu vedeam umbrele lor<hi rend="color(#000000)">…</hi>  De ce se sărutau, Herr Direktor?</p>
                     <p rend="justify">—  Se jucau, Olguţa.</p>
                     <p rend="justify">—  Asta-i joacă?!</p>
                     <p rend="justify">—  Joacă de oameni mari!</p>
                     <p rend="justify">—  Mai rău decât copiii, Herr Direktor! Eu n-am să mă joc aşa niciodată. Herr Direktor, spune-mi drept dacă ţi-ar veni ţie să te săruţi pe gură cu o cucoană care nu ţi-i rudă?</p>
                     <p rend="justify">—  Aaa! Mai ales! Sigur că nu, oftă Herr Direktor.</p>
                     <p rend="justify">—  Sigur. Asta-i greţos. Uite: Monica-i prietena mea. Spune tu, Monica, mă spăl eu pe dinţi cu periuţa ta?</p>
                     <p rend="justify">—  Nu. Tu ai periuţa ta.</p>
                     <p rend="justify">—  Vezi, Herr Direktor! Ei, îţi spun pe onoarea mea, că domnişoarele celea se sărutau pe gură cu domnii de-acolo!</p>
                     <p rend="justify">—  Vai de mine!</p>
                     <p rend="justify">—  Crede-mă, Herr Direktor. De asta, eu nu le lăsam să mă sărute pe obraz<hi rend="color(#000000)">…</hi>  Şi eu am băgat de seamă că ziua nu făceau aşa. Numai când era lună.</p>
                     <p rend="justify">—  Vra să zică nu eşti bine cu luna?</p>
                     <p rend="justify">—  Nu, Herr Direktor. Când o văd îmi vine ciudă.</p>
                     <p rend="justify">—  Vin să te pup, Olguţa.</p>
                     <p rend="justify">—  Pupă-mă.</p>
                     <p rend="justify">—  Nu te superi?</p>
                     <p rend="justify">—  Nu. Tu eşti rudă cu mine<hi rend="color(#000000)">…</hi>  Şi tu nu faci ca domnişoarele de la Slănic.</p>
                     <p rend="justify">—  Ferească Dumnezeu!</p>
                     <p rend="justify">La intrarea în sat, un tunel gălbui găuri noaptea.</p>
                     <p rend="justify">—  Ne-am fript, copii! Au trimes după noi, zâmbi Herr Direktor recunoscând farul de la automobil şi presimţind ce adăpostea.</p>
                     <p rend="justify">—  Iar Anica! se supără Olguţa<hi rend="color(#000000)">…</hi>  Moşule, ia vin să grăim oleacă.</p>
                     <p rend="justify">—  Să grăim!</p>
                     <p rend="justify">Moşul rămase în urma boilor, ştergându-şi musteaţa.</p>
                     <p rend="justify">—  Moşule, să spui că nu ne-ai văzut. Are să te-n-trebe o ţigancă – glasul Olguţei scăzu – care umblă cu un neamţ. Ştii, neamţu cu căruţa dracului.</p>
                     <p rend="justify">—  Lasă că le-arăt eu! Neam spurcat! mormăi moşul trecând lângă boi.</p>
                     <p rend="justify">Herr Kulek se apropia, cu braţul încolăcit pe mijlocul Anicăi: Ţinea farul în mâna ridicată, ca pe o halbă.</p>
                     <p rend="justify">—  N-ai văzut pe boieri, moşule? întrebă distrat Anica.</p>
                     <p rend="justify">—  Hm! Ai să te-afuriseşti, fa! Chei din faţa mea! Hi, boală!</p>
                     <p rend="justify">Hohote de surdă veselie porniră din fânul carului, acoperite de râsul greierilor şi-al cosaşilor.</p>
                     <p rend="justify">Spiritual, Herr Kulek lumină luna cu farul şi trecu mai departe, vorbind Anicăi ca unei surdomute de acelaşi neam.</p>
                     <p rend="justify">—  Borşul, Profiro, strigă domnul Deleanu din cerdac, zvârlind ţigara.</p>
                     <p rend="justify">—  Borşul, Profiro! intonă corul din car, prin zarva cânilor din curte şi din sat.</p>
                     <p rend="justify">Cu lampa într-o mână şi cu lingura de salată în cealaltă, doamna Deleanu îi aştepta pe scări, severă ca o alegorie a Justiţiei casnice pentru acei care întârzie la mese.</p>
                     <p rend="justify">—  Poftim! Car cu boi vă mai lipsea! Domnule automobilist, acum se vine la masă, şi aşa?</p>
                     <p rend="justify">—  Păziţi, c-o arunc pe Fiţa.</p>
                     <p rend="justify">—  Ali!</p>
                     <p rend="justify">Doamna Deleanu se ghemui, ferindu-se. Mănuşile lui Herr Direktor purtaseră, o clipă, groaznica poreclă. După mănuşi sări din car Al i, gudurându-se frenetic.</p>
                     <p rend="justify">—  Am câştigat pariul, întreabă-i, ţipă Olguţa avântându-se din car pe-a doua treaptă în braţele domnului Deleanu.</p>
                     <p rend="justify">—  Adevărat?</p>
                     <p rend="justify">—  Veşnica ei pomenire! intonă Herr Direktor.</p>
                     <p rend="justify">—  Uf! Slava ţie Doamne! răsuflă doamna Deleanu. Parcă am avut o presimţire: cataifu-i gata.</p>
                     <p rend="justify">—  Ura pentru cataif!</p>
                     <p rend="justify">—  Dar n-am să vi-l dau fiindcă vă faceţi de cap.</p>
                     <p rend="justify">—  Patapum, bum<hi rend="color(#000000)">…</hi>  Dă-ni-l de sufletul lui Patapum, mamă dragă, se jelui Olguţa arătând moartea declamatorie a basetului.</p>
                     <p rend="justify">—  Ce-avem la masă? năvăli Dănuţ scuturându-se ca un căţelandru scos din apă.</p>
                     <p rend="justify">—  Buna sara, tante Alice<hi rend="color(#000000)">…</hi>  Olguţa a împuşcat broasca.</p>
                     <p rend="justify">—  Daa? Buna sara, Monica. Hopa. Ţi-i foame?</p>
                     <p rend="justify">—  Grozav, tante Alice.</p>
                     <p rend="justify">—  Bravo!</p>
                     <p rend="justify">Cu fân zburlit în părul blond şi cu obrajii rumeniţi, Monica clipea, luminoasă în lumina lămpii.</p>
                     <p rend="justify">—  Da unde-i Anica? N-aţi întâlnit-o?</p>
                     <p rend="justify">—  Caută luna! mormăi Olguţa, mestecând un colţ de pâne.</p>
                     <p rend="justify">—  De miere! adăugă Herr Direktor, scuturându-se de fân.</p>
                     <p rend="justify">—  Grigore! Nu-ţi dau cataif.</p>
                     <p rend="justify">—  Are Kulek şi pentru mine!</p>
                     <p rend="justify">Paşii Profirii duduiră. Aducea castronul cu borş.</p>
                     <p rend="justify">—  Poftă mare, boierilor! le dori moşul, plecându-se.</p>
                     <p rend="justify">—  Asemenea, moşule!</p>
                     <p rend="justify">—  Hâi, boală!<hi rend="color(#000000)">…</hi>  Nie, potaie!</p>
                     <p rend="justify">Boii porniră visători prin ocara cânilor.</p>
                     <p rend="justify">Aburii borşului pictară nostalgii pe feţele înfometaţilor.</p>
                     <p rend="justify">În tăcerea deplină, vorbiră numai lingurile, greierii şi ochii cânilor.</p>
                  </div>
               </div>
               <div type="div3">
                  <head>Partea a doua</head>
                  <div type="div4">
                     <head>I„Mediul moldovenesc”</head>
                     <p rend="justify">Că dintr-un cantalup ţinut la gheaţă, delaolaltă cu lumina soarelui, intra răcoarea prin ferestrele deschise: venise toamna.</p>
                     <p rend="justify">Coşuleţul cu struguri din mijlocul mesei, împodobit cu frunze bahice, lumina.</p>
                     <p rend="justify">Struguri de culoarea dimineţilor blonde şi-a celor verzui; de culoarea amiezelor bălane; de culoarea amurgurilor profirii; de culoarea miezului de noapte vânăt de duhuri necurate; de culoarea nopţilor albastre iluminate de somnul lunii – se îngrămădeau redeşteptând icoana zilelor şi nopţilor trecute.</p>
                     <p rend="justify">Dănuţ mânca poama, iute şi plural. În farfuria lui sâmburi şi coji nu existau: numai scheletele verzi ale ciorchinelor înlăcrimate. Olguţa arunca cojiţele, vehement, ca nişte insulte farfuriei, preocupată de mişcare mai mult decât de gust. Monica desprindea boaba, o dezbrăca de cojiţă între buze şi, pe când gura alegea sâmburii de miezul apos, degetele aşezau cojiţa în farfurie, meditativ, ca pentru un joc de şah: se apropia sfârşitul vacanţei.</p>
                     <p rend="justify">—  Dănuţ, spală poama; de câte ori ţi-am spus!</p>
                     <p rend="justify">Dănuţ muie strugurii în apă<hi rend="color(#000000)">…</hi>
                     </p>
                     <p rend="justify">—  Să ştii c-ai să capeţi apendicită! De ce înghiţi sâmburii?</p>
                     <p rend="justify">         „De-ar da Dumnezeu”, dori Dănuţ în sinea lui, înghiţind înainte: se apropia şcoala.</p>
                     <p rend="justify">—  Un chibrit, ceru doamna Deleanu, turnând apă clocotită în ibricul de cafea.</p>
                     <p rend="justify">Herr Direktor alese un chibrit din cutiuţă.</p>
                     <p rend="justify">—  Dă-mi cutia, omule. Doar nu-ţi cer luna!</p>
                     <p rend="justify">—  Imposibil! Cutiile de chibrituri dispar.</p>
                     <p rend="justify">—  Bine. Revanşa mi-o iau la caimac.</p>
                     <p rend="justify">—  Poftim cutia<hi rend="color(#000000)">…</hi>  numai să fie cafeaua blănită.</p>
                     <p rend="justify">—  De ce-or îi dispărând cutiile de chibrituri? întrebă domnul Deleanu, aprinzându-şi ţigara şi punând cutia în buzunar, maşinal.</p>
                     <p rend="justify">—  Fiindcă toţi furăm cutiile de chibrituri ale celorlalţi! Dă-mi înapoi cutia.</p>
                     <p rend="justify">—  Ce cutie?</p>
                     <p rend="justify">—  A mea.</p>
                     <p rend="justify">—  De unde! A mea e. Am scos-o din buzunar. Poftim: o singură cutie<hi rend="color(#000000)">…</hi>  Ei! drăcie!</p>
                     <p rend="justify">Două cutii ieşiră din buzunar.</p>
                     <p rend="justify">—  Ai dreptate! Mare minune cu chibriturile! Se vede că au un element penal în compoziţia lor.</p>
                     <p rend="justify">—  Focul, nu chibriturile.</p>
                     <p rend="justify">—  De la Prometeu cetire?</p>
                     <p rend="justify">—  Te cred.</p>
                     <p rend="justify">—  Bravo, Grigore! Voi propune, când se va face revizuirea codului penal, o nouă infracţiune: delictul prometeian<hi rend="color(#000000)">…</hi>  Aş face-o numai ca să văd capul mai multor colegi de dincolo. „Ce-i aia?” „Cine-i ăla”?</p>
                     <p rend="justify">—  Cine-i ăla, papa?</p>
                     <p rend="justify">—  Un viteaz, Olguţa. A furat focul zeilor şi zeii l-au pedepsit mai rău decât pe hoţi.</p>
                     <p rend="justify">—  Şi el s-a făcut haiduc?</p>
                     <p rend="justify">—  Nu. A murit.</p>
                     <p rend="justify">—  Şi cine l-a răzbunat?</p>
                     <p rend="justify">—  Literatura, zâmbi doamna Deleanu.</p>
                     <p rend="justify">Olguţa tăcu, încruntată. Anumite discuţii însoţite de zâmbete, o supărau ca o convorbire într-o limbă pe care nu o înţelegea îndeajuns. Şi pe deasupra, şi mai presus de toate, o nemulţumea surâsul lui Dănuţ.</p>
                     <p rend="justify">—  Ce râzi?</p>
                     <p rend="justify">—  Am nimerit o boabă acră.</p>
                     <p rend="justify">—  Hm! îţi şade bine: de asta te-am întrebat. Parcă eşti Patapum. La dulce, plângi?</p>
                     <p rend="justify">Dănuţ făcuse un spirit pe tăcute. Când domnul Deleanu explicase Olguţei că hoţul focului fusese pedepsit, Dănuţ gândise: „S-a fript!” Dacă n-ar fi fost şi Olguţa, Dănuţ ar fi spus spiritul. Aşa scăpase de Olguţa! Îndeobşte, Dănuţ era tăcut pe dinafară şi limbut pe dinăuntru, poate fiindcă înăuntru nu era Olguţa.</p>
                     <p rend="justify">În jurul ibricului de cafea, hora violentă a flăcărilor se rotea uşoară.</p>
                     <p rend="justify">         „Fuuu!”</p>
                     <p rend="justify">Bolborosind, cafeaua se umflase deodată, clăbucită şi mânioasă ca un curcan de şocolată. Ţinând ibricul de coadă, deasupra flăcărilor, doamna Deleanu începu culesul caimacului.</p>
                     <p rend="justify">—  Nu mai pot! gemu Olguţa, combativă. M-am umflat. Mamă dragă fă-mi şi mie o cafea.</p>
                     <p rend="justify">—  Ia mă rog!</p>
                     <p rend="justify">—  Te rog, mamă!</p>
                     <p rend="justify">—  Cafeaua nu-i pentru copii.</p>
                     <p rend="justify">—  De ce?</p>
                     <p rend="justify">—  Fiindcă enervează.</p>
                     <p rend="justify">—  Atunci tu de ce bei?</p>
                     <p rend="justify">—  Fiindcă ajută digestia.</p>
                     <p rend="justify">—  Şi eu n-am digestie?</p>
                     <p rend="justify">—  Ai şi fără cafea.</p>
                     <p rend="justify">—  Şi tu ai nervi şi fără cafea, mamă dragă, şopti galeş Olguţa.</p>
                     <p rend="justify">—  Olguţa, nu te obrăznici!</p>
                     <p rend="justify">—  Dacă mi-i poftă de cafea.</p>
                     <p rend="justify">—  Lasă că-ţi dă tata din farfurioară, un pic<hi rend="color(#000000)">…</hi>  un picuşor de poftă, adăugă domnul Deleanu simţind privirea de Neptun a doamnei Deleanu îndreptată asupra lui din clocotul cafelei.</p>
                     <p rend="justify">—  Bine că vine şcoala, oftă mama Olguţei. Să am şi eu puţină vacanţă<hi rend="color(#000000)">…</hi>  Dănuţ, ajunge. Du-te şi te spală pe mâni.</p>
                     <p rend="justify">—  Merci, tante Alice.</p>
                     <p rend="justify">—  Să-ţi fie de bine<hi rend="color(#000000)">…</hi>  Olguţa, hai şi tu; plimbă-te pe afară cu Monica. Acuşi trebuie să vă culcaţi.</p>
                     <p rend="justify">—  Ştiu, oftă Olguţa. Papa, îmi dai cafea? Domnul Deleanu îşi umplu farfurioara.</p>
                     <p rend="justify">—  Suflă, Olguţa, s-o răcoreşti.</p>
                     <p rend="justify">Bruna furtună din farfurioară azvârli un val şi pe faţa de masă.</p>
                     <p rend="justify">—  Olguţa! Azi am pus faţa de masă.</p>
                     <p rend="justify">—  Mamă dragă, începu Olguţa după ce-şi sorbi cafeaua, de ce spui tu, când verşi cafea, că ai să iei bani?</p>
                     <p rend="justify">—  Fiindcă aşa se spune.</p>
                     <p rend="justify">—  Atunci de ce te superi când vărs eu?</p>
                     <p rend="justify">—  Îţi mulţumesc!</p>
                     <p rend="justify">—  Pentru puţin, mamă dragă! Merci, papa! Hai, Monica!</p>
                     <p rend="justify">După ce rămaseră singuri, Herr Direktor începu să râdă.</p>
                     <p rend="justify">—  Cine-i profesoara Olguţei?</p>
                     <p rend="justify">—  O fată excelentă.</p>
                     <p rend="justify">—  Mult sânge rău trebuie să-i mai facă.</p>
                     <p rend="justify">—  Închipuieşte-ţi că nu! Bineînţeles, lecţiile sunt discuţii, şi raporturile dintre ele camaradereşti. Olguţa-i oferă ceai sau dulceaţă, şi profesoara convorbiri instructive<hi rend="color(#000000)">…</hi>  De altfel, Olguţa învaţă uşor şi cu plăcere: singura moştenire simpatică de la Fiţa Elencu!<hi rend="color(#000000)">…</hi>  Şi sunt convinsă că prietenia cu Monica şi viaţa împreună or s-o mai îmblânzească.</p>
                     <p rend="justify">—  Păcat ar fi! suspină domnul Deleanu.</p>
                     <p rend="justify">—  Păcat?! Gândeşte-te că-i fată, nu haiduc!</p>
                     <p rend="justify">—  Da, da. Aşa-i şade bine Olguţei<hi rend="color(#000000)">…</hi>  Să fi fost Dănuţ ca ea<hi rend="color(#000000)">…</hi>
                     </p>
                     <p rend="justify">         „Dănuţ îi mai prostuţ: el samănă cu mama lui.”</p>
                     <p rend="justify">—  Închipuieşte-ţi, Grigore, eă această amabilitate mi-a fost servită în faţă, de o prietenă a voastră din copilărie<hi rend="color(#000000)">…</hi>  probabil un flirt.</p>
                     <p rend="justify">—  Cine? întrebă râzând, Herr Direktor.</p>
                     <p rend="justify">—  Domnişoara Dobriceanu.</p>
                     <p rend="justify">—  Mai trăieşte?!</p>
                     <p rend="justify">—  Dragă, îi de-o vrâstă cu voi!</p>
                     <p rend="justify">—  Biata Profiriţă! De la ea nimic nu te poate supăra. E latifundiară inexpropriabilă în împărăţia cerurilor. Avea mare admiraţie pentru I orgu.</p>
                     <p rend="justify">—  Numai?</p>
                     <p rend="justify">—  Mai ştii<hi rend="color(#000000)">…</hi>?! Tu şi cu Dănuţ nu sunteţi genul ei! Îi plac oamenii limbuţi şi agresivi. Şi ea e un mieluţ. Da-i plac toreadorii!<hi rend="color(#000000)">…</hi>  Săraca!<hi rend="color(#000000)">…</hi>  Iorgule, îţi aduci aminte ce obrăznicii îi spuneai?</p>
                     <p rend="justify">—  Da<hi rend="color(#000000)">…</hi>  Săraca!</p>
                     <p rend="justify">—  Dragii mei, începu Herr Direktor, ştergându-şi monoclul cu batista, ca pentru o luptă cu ochii, fiindcă a venit vorba de Kami-Mura şi fiindcă a sunat ceasul plecării<hi rend="color(#000000)">…</hi>
                     </p>
                     <p rend="justify">—  Deja?</p>
                     <p rend="justify">—  Dacă nu mă daţi voi afară mă dă toamna<hi rend="color(#000000)">…</hi>  Şi cum spuneam, fiindcă se apropie plecarea, aş vrea să limpezim o chestie care mă preocupă serios. Ce intenţii aveţi voi cu privire la Dănuţ?</p>
                     <p rend="justify">—  Cum? E foarte simplu, răspunse repede doamna Deleanu. Îl dăm la liceu.</p>
                     <p rend="justify">—  Şi?</p>
                     <p rend="justify">—  Punct.</p>
                     <p rend="justify">—  Grăbită mai eşti la puncte!</p>
                     <p rend="justify">—  Nu văd unde vrei s-ajungi?</p>
                     <p rend="justify">—  Îndată<hi rend="color(#000000)">…</hi>  La ce liceu vreţi să-l daţi?</p>
                     <p rend="justify">—  La Liceul Internat.</p>
                     <p rend="justify">—  Intern?</p>
                     <p rend="justify">—  Vai, Grigore! Se poate una ca asta! Dănuţ intern?<hi rend="color(#000000)">…</hi>  Extern, fireşte.</p>
                     <p rend="justify">—  Iorgule, tu n-ai nimic de spus?</p>
                     <p rend="justify">—  Eu sunt de acord cu Alice. Chestia-i limpede ca apa.</p>
                     <p rend="justify">—  De loc!<hi rend="color(#000000)">…</hi>  Ce vrâstă are Dănuţ?</p>
                     <p rend="justify">—  Unsprezece ani; nu ştii?</p>
                     <p rend="justify">—  Perfect. Vra să zică e băiat.</p>
                     <p rend="justify">—  Copil.</p>
                     <p rend="justify">—  Nu, nu! Băiat. Şi nenorocirea e că pentru tine va fi mereu copil.</p>
                     <p rend="justify">—  E natural. Sunt mama lui.</p>
                     <p rend="justify">—  Foarte frumos şi lăudabil. N-am nimic de spus. Tu eşti o mamă admirabilă.</p>
                     <p rend="justify">—  Ţţ!</p>
                     <p rend="justify">—  Şi tocmai de asta eşti primejdioasă pentru educaţia unui băiat.</p>
                     <p rend="justify">—  Vai!</p>
                     <p rend="justify">—  Ascultă, Alice, să lăsăm fleacurile. Să vorbim serios. E în joc viitorul singurului tău băiat, singurului urmaş al numelui nostru. Tu ştii bine că-ţi iubesc copiii. Da sau ba?</p>
                     <p rend="justify">—  Eu copii n-am. M-a ferit Dumnezeu de căsătorie până acum, şi de-acum înainte ştiu să mă feresc singur. Aşa că toată afecţiunea mea<hi rend="color(#000000)">…</hi>  şi restul, e pentru copiii voştri. Şi singura mea bucurie – alţii ar numi asta ideal, eu îs mai modest – e să-i văd oameni<hi rend="color(#000000)">…</hi>  mai vrednici şi mai întregi decât noi. Şi, slavă Domnului, nici noi nu suntem de lepădat.</p>
                     <p rend="justify">—  Şi? se impacientă doamna Deleanu.</p>
                     <p rend="justify">Herr Direktor aprinse o nouă ţigară.</p>
                     <p rend="justify">—  Vă rog să mă credeţi că tot ce vă spun e gândit şi copt de mult, în căpăţâna asta fără de plete poetice… Vă-ntreb: ce-are să se aleagă din Dănuţ dacă va face liceul aşa cum vreţi voi?</p>
                     <p rend="justify">Doamna Deleanu ridică din umeri.</p>
                     <p rend="justify">—  Dragul meu, ce s-alege din toţi copiii crescuţi în condiţii bune, subt privegherea părinţilor. Răspunde tu mai precis<hi rend="color(#000000)">…</hi>  dacă poţi.</p>
                     <p rend="justify">—  Cred că da. Un ratat.</p>
                     <p rend="justify">—  Grigore!</p>
                     <p rend="justify">—  Azi eşti în toane rele, zâmbi domnul Deleanu, cu oarecare îngrijorare totuşi, ca la auzul unui gând de-al său, ocolit şi rostit de un altul.</p>
                     <p rend="justify">—  Nu glumesc, nici nu cobesc. Vă pot dovedi ceea ce am afirmat, cu creionul în mână, matematic.</p>
                     <p rend="justify">—  Poftim<hi rend="color(#000000)">…</hi>  ai devenit prooroc!</p>
                     <p rend="justify">—  Nu, Alice. Degeaba te superi. Sunt convins că Iorgu gândeşte la fel: spune.</p>
                     <p rend="justify">—  Dragă Iorgule, tu eşti un om de ispravă: îţi iubeşti copiii, nevasta – hai să zicem – dar eşti un om comod, moldovan prin excelenţă. Şi asta spune tot<hi rend="color(#000000)">…</hi>  Ştii, de pildă, că ţi se dărâmă acoperişul casei, în loc să-l dregi – ceea ce te va scoate pentru c îtva timp din tabieturile tale – eşti în stare să te îmbeţi în fiecare zi ca să uiţi că din clipă-n clipă poate să-ţi cadă în cap. Aşa-i?</p>
                     <p rend="justify">—  Poate. Numai că, din fericire, acoperişul casei noastre e teafăr.</p>
                     <p rend="justify">—  Bine. Să lăsăm acoperişul. Nasturul de la pantaloni, din zi în zi mai descusut, nu-i coşi la loc fiindcă te bizui pe noroc şi ai ferma convingere că norocul se preocupă de nemurirea aţei de care-ţi atârnă nasturul. Iar în ziua când îţi cade, devii pesimist şi faci admirabile stanţe melancoliei celor bătuţi de soartă – fără ca să-ţi coşi alt nasture la loc<hi rend="color(#000000)">…</hi>  Uite laşul, laşul nostru, laşul! Un oraş care are poeţi şi n-are primar, fiindcă, bineînţeles, primarii sunt tot moldoveni. Toată activitatea primarilor se reduce la înzestrarea cu ruine din ce în ce mai poetice şi mai melancolice a reveriei poeţilor din ce în ce mai beţivi, mai acri şi mai calici<hi rend="color(#000000)">…</hi>  Dragii mei, lenea moldovenească începe cu vorba moldovenească şi se încheie cu fapta moldovenească. Voi nu vedeţi că limba noastră e făcută pentru femei şi pentru taclagii! Dulce – ce-i drept – şi molatecă îngrozitor, deprimant de molatecă! Parcă-i vorbită numai din puf, la gura sobei, cu jumătate gură, între două cafeluţe cu şerbet, cu ochii cârpiţi de somn. Limba valahilor e vulgară: recunosc. E brutală: adevărat. Dar e vioaie. Vorbele-s scurte, răstite, ca pentru luptă. Ai impresia că cine le rosteşte are muşchi, şi muşchi vânjoşi, şi nervi pe deasupra<hi rend="color(#000000)">…</hi>  Şi credeţi-mă că ce spun, spun cu durere, căci mi-e dragă Moldova<hi rend="color(#000000)">…</hi>  Uite, până şi dragostea pentru Moldova e plină de milă, ca pentru un biet bătrân nevolnic dar venerabil. De altfel asta e şi expresia consacrată a moldovenilor pentru Iaşi de pildă: „Bătrânul nostru oraş! Bietul Iaşi!” Toţi îl deplâng şi toţi revendică mila celorlalţi pentru bătrâna capitală a Moldovei. Şi spune-mi tu, Iorgule, dacă nu eşti prototipul moldoveanului?</p>
                     <p rend="justify">—  Aşa-i, măgarule, suntem fraţi!</p>
                     <p rend="justify">—  Suntem fraţi<hi rend="color(#000000)">…</hi>  Da. Numai că moldovenismul meu a primit un altoi salutar<hi rend="color(#000000)">…</hi>
                     </p>
                     <p rend="justify">—  Monoclul?</p>
                     <p rend="justify">—  Dacă aş fi rămas în Moldova sunt sigur că-l purtam, cum se spune, în fundul pantalonilor.</p>
                     <p rend="justify">—  Exagerezi!</p>
                     <p rend="justify">—  De loc!<hi rend="color(#000000)">…</hi>  Adu-ţi aminte că printr-a şasea de liceu făceam versuri!</p>
                     <p rend="justify">—  Şi?</p>
                     <p rend="justify">—  Arvonisem deja energia la Muntele de Pietate.</p>
                     <p rend="justify">—  Toţi băieţii trec pe-acolo.</p>
                     <p rend="justify">—  În Moldova mai ales<hi rend="color(#000000)">…</hi>  şi nenorocirea-i că rămân.</p>
                     <p rend="justify">—  Ai devenit moldofob?</p>
                     <p rend="justify">—  Nuu<hi rend="color(#000000)">…</hi>  Dar constat că Moldova-i primejdioasă. Trăsătura ei esenţială, din care decurg toate celelalte, e o anumită lene, elegantă, aristocratică, estetică, cum vrei să-i spui, dar nefastă mai ales. Cine trăieşte în Moldova din copilărie, trebuie să-şi puie vată în urechi, ca şi marinarii lui Ulysse, altfel îi ucid frumoasele sirene<hi rend="color(#000000)">…</hi>
                     </p>
                     <p rend="justify">—  Grigore, eu am trăit numai în Moldova, şi trăiesc: hm?</p>
                     <p rend="justify">—  Şi sunt ferm convins că te întrebi şi tu cum ai ajuns unde eşti.</p>
                     <p rend="justify">—  N-am obiceiul să-mi pun astfel de întrebări<hi rend="color(#000000)">…</hi>  dar poate că ai dreptate.</p>
                     <p rend="justify">—  Sigur că am. Dacă nu era Alice, tot talentul şi toată inteligenţa ta ţi-ar fi fost un ferment de amărăciune în plus. Poate exagerez puţin, dar, în fond, am deplină dreptate. Mediul moldovenesc e primejdios pentru educaţia băieţilor<hi rend="color(#000000)">…</hi>  Viitorul lui Dănuţ nu trebuie încredinţat norocului moldovenesc. Deocamdată îl aveţi voi, îl avem noi, în mânile noastre.</p>
                     <p rend="justify">—  De Dănuţ nu mă despart. Asta s-o ştii, se scutură nervos doamna Deleanu.</p>
                     <p rend="justify">—  Dragă Alice, mâine-poimâne vine armata. Vrând-nevrând ţi-l ia. Nu mai vorbesc de miile de despărţiri dintre părinţi şi copii – dintre mame şi băieţi, mai ales – inerente vieţii. Or să-nceapă femeile, chefurile etc. inevitabile. Ce-ai să te faci?! Ai să-l legi? Nu. Ai să plângi… Or, şi pentru tine – şi mai ales pentru el – e bine ca despărţirile să fie fără lacrimi, bărbăteşti. Şi-i iarăşi foarte bine ca nenumăratele ispite ale adolescenţei şi-ale tinereţei să-l găsească bărbat călit în viaţă, nu poet ancorat în fustele mamei<hi rend="color(#000000)">…</hi>  Şi să ştii, Alice – ţi-o spune o experienţă – adevărată dragoste pentru mamele lor au numai copiii crescuţi în viaţă, nu cei crescuţi în ietacul mamei. Odraslele din ietacul mamei ştiu să-i canonească bătrâneţele, cu nenorocirile lor futile. Ceilalţi ştiu să preţuiască şi delicateţa şi jertfele secrete ale celei care i-a crescut, fiindcă la tot pasul s-au lovit de viaţa care, cum ştii, nu-şi pierde vremea cu solicitudini şi amabilităţi materne<hi rend="color(#000000)">…</hi>
                     </p>
                     <p rend="justify">—  Grigore dragă, se rugă doamna Deleanu, da eu nu-l răsfăţ pe Dănuţ. Spune tu: nu-s eu destul de severă cu el? Poate mai severă de cât cu Olguţa!</p>
                     <p rend="justify">—  Alice, genul acesta de severităţi nu contează. Îndărătul mamei severe e tot mama. Copilul ştie sau simte aceasta. Ajunge atâta: răsfăţul e gata. Severitatea care vine de la un străin e tonică<hi rend="color(#000000)">…</hi>  Evident, nu vorbesc de monstruoasele prigoniri care ucid sufletele. Slavă Domnului, suntem în măsură să-l ferim pe Dănuţ. Vorbesc de severitatea, de asprimea pe care copilul trebuie s-o întâlnească de mic, fiindcă numai aceea îi dă muşchi şi individualitate combativă. Să admit, ipotetic, că severitatea educaţiei de până acum e fără cusur<hi rend="color(#000000)">…</hi>  Să întoarcem pagina. Să-l privim pe Dănuţ în liceu, în liceu la Iaşi, bineînţeles. Ia închipuie-ţi că într-o zi Dănuţ vine acasă cu capul spart, fiindcă s-a bătut sau s-a jucat cu alţi băieţi<hi rend="color(#000000)">…</hi>  Ei! vezi! Ai tresărit! Atunci te vei alarma, vei exagera, vei plânge, îl vei compătimi<hi rend="color(#000000)">…</hi>  Şi Dănuţ va simţi nevoia să aibă câte o soră de caritate pentru fiecare durere sau necaz<hi rend="color(#000000)">…</hi>  Ori, în viaţă şi-n război surorile de caritate nu-s obligatorii, şi chiar dacă ar fi, sunt rare<hi rend="color(#000000)">…</hi>  Sau altceva. O notă proastă, de pildă. Dănuţ te va convinge – cu lacrimi, la nevoie – că-i persecutat. Tu-l vei crede fiindcă eşti sensibila lui mamă, şi fiindcă, pe de altă parte, belferii care sunt oameni din viaţă – cu tot ce implică aceasta – nu sunt la fel cu mamele şi nici nu pot fi mamă a treizeci-patruzeci de copii străini<hi rend="color(#000000)">…</hi>  Consecinţa: în loc să născocească el singur mijlocul de-a birui reaua voinţă, neatenţia sau severitatea dascălului, va obţine o intervenţie la director, prin părinţi<hi rend="color(#000000)">…</hi>  Ei! asta topeşte bărbăţia<hi rend="color(#000000)">…</hi>  Şi, ascultaţi-mă, condiţiile de viaţă devin tot mai grele. Răscoala ţărănească e un semn. Vor începe alte răscoale, alte tulburări – mai curând sau mai târziu. Civilizaţia a început să pătrundă în ţara noastră, luând aspecte comice de operetă – dar va isprăvi prin a pătrunde adânc, efectiv, şi atunci va lua aspecte tragice. Se vor revizui valorile sociale, se vor dărâma aşezămintele barbare şi poetice, şi marile energii ale muncii vor copleşi tirania trândăviei stăpânilor de ieri. Vom avea, în sfârşit, mai mulţi medici şi mai puţini popi, mai multe spitale şi şcoli, şi vor năvăli în viaţa socială oameni care vor târî civilizaţia cu ei, vulgari dar energici, brutali dar puternici. Ş-atuncea, dragii mei, a fi nepotul lui conu Costache Dumşa nu va mai însemna nimic, decât poate în rarele saloane cu mobile mâncate de molii şi boieri scăpătaţi. Atunci nu te va mai întreba nimeni: „Cine-a fost tată-tău?” Paşaportul ereditar pentru saloanele aristocratice şi pentru viaţa socială de azi – va fi un arhaism perimat<hi rend="color(#000000)">…</hi>  Ferice însă de acel care, puternic prin el, va şti să-şi arunce numele cu iz de cronici nespălaţilor pe care i-a biruit cu pumnii lui, ca o impertinenţă. Aşa, da! Acela va fi stăpânul celorlalţi, ca şi strămoşii lui, dar altfel<hi rend="color(#000000)">…</hi>
                     </p>
                     <p rend="justify">—  Grigore, tu uiţi că Dănuţ va fi bogat<hi rend="color(#000000)">…</hi>
                     </p>
                     <p rend="justify">—  Nu uit de loc<hi rend="color(#000000)">…</hi>  Averea moştenită e socotită ca o fericire căzută din cer, de poeţi, dar de oameni teferi, nu. A! nu spun că sărăcia lucie e o fericire! Această pretenţie o las religiei cu popi graşi! Dar tot atât de mare primejdie ca şi calicia e averea de-a gata pentru sufletul copiilor. Dragă Alice, bietu tatu-meu, era un om care se ridicase numai prin puterile lui<hi rend="color(#000000)">…</hi>  N-ai teamă! Nu-s demagog, nici nu fac politică, nici nu-s snob de-a-ndoaselea! Vreau să-ţi spun atât: tata a avut experienţa vieţii. Ei bine, ştii ce ne spunea el când eram mai mari? „Măi băieţi, sănătoşi sunteţi, cap aveţi: iacă-tă averea pe care v-o las. Dacă-ţi şti să fiţi oameni, îţi lăsa nepoţilor mei mai mult decât vă las eu vouă, dar cât v-am lăsat v-ajunge.” Iată, Alice, singura avere cu adevărat mănoasă. Cealaltă – când e şi moştenită pe deasupra – e bună pentru bacara, pentru şampanie<hi rend="color(#000000)">…</hi>  şi mai târziu pentru doctori. „Dănuţ va fi bogat”: te cred! Foarte bine! Numai că în clipa când îşi va mânui singur averea, să fie atât de întreg, atât de călit, încât să aibă mândria că el singur ar fi fost în stare s-o adune aşa cum au făcut şi părinţii săi – şi s-o preţuiască mai degrabă ca o dovadă şi ca o amintire a vredniciei înaintaşilor săi, nu să-şi măsoare nemernicia şi slăbiciunea în faţa ei. Şi pentru asta trebuie să-l facem om, înainte de a fi om bogat.</p>
                     <p rend="justify">—  Să-l trimit în Germania? vorbi rar, cu temere şi sfială, doamna Deleanu.</p>
                     <p rend="justify">—  Nici nu m-am gândit la aşa ceva!</p>
                     <p rend="justify">Doamna Deleanu respiră, înseninându-se. Herr Direktor îşi stăpâni un zâmbet cu o încruntare. Lăsând ţigările, îşi pregăti o havană. Herr Direktor fuma havane numai după mesele lungi, cu lăutari şi alte muzici, şi după discuţiile lungi pe care le vedea isprăvindu-se cu izbândă.</p>
                     <p rend="justify">O aprinse.</p>
                     <p rend="justify">—  Dragii mei, în această privinţă credinţa mea e alta decât aceea a parveniţilor, ciocoilor şi chiar multor boieri autentici care-şi trimit odraslele prin străinătăţi de îndată ce le-au înţărcat, ca să înveţe limbi străine. E o eroare cu grave urmări, dintre care cea mai de căpetenie e înstrăinarea de limba naţională. Copilăria fiecărui om, în concepţia mea, trebuie să fie etnică. Fiecare om trebuie să ştie să înjure în limba lui – fără dicţionar – trebuie să poată râde, plânge şi iubi la fel. Când n-ai amintiri din copilărie, în limba ta naţională, ci într-o limbă învăţată cu dascăli, vei fi o corcitură lamentabilă, cum avem atâtea. Ori, studiile în străinătate nu urmăresc, şi nu trebuie să urmărească înstrăinarea, ci altoiul fertil al unei civilizaţii superioare, pe un suflet format din punct de vedere etnic, tocmai în clipa când mai e permeabil. Cât despre Germania!<hi rend="color(#000000)">…</hi>  Voi credeţi că vreau să-mi trimit toate neamurile în Germania, fiindcă acolo mi-am făcut eu studiile? Eroare, dragii mei<hi rend="color(#000000)">…</hi>  Mai întâi, Germania n-a fost pentru mine o vocaţiune cum e, de pildă, Parisul, pentru atâtea secături. Ferească Dumnezeu! M-am dus în Germania să învăţ în condiţii practice, ca nicăieri aiurea – după cât ştiu eu – specialitatea mea: ingineria. Asta nu înseamnă că socot Germania indispensabilă unei bune educaţii! Germania e o ţară cu multe calităţi sociale şi cu multe cusururi vădite pentru sugăcii lupoaicei. Mie mi-a folosit, fără ca să mă robească. Dar asta-i altceva!<hi rend="color(#000000)">…</hi>  Sunt în măsură să preţuiesc şi alte educaţii decât cea germană. De altfel, pentru un om întreg, e bună orişice civilizaţie adevărată. Contactul cu mai multe chiar, nu-i strică. Dimpotrivă, deschide câteva ferestre adevărate în încăperea cu ferestre pictate care e mintea noastră de cele mai de multe ori. De asta om vorbi mai târziu. Deocamdată-i vorba să-l formăm pe Kami-Mura.</p>
                     <p rend="justify">—  Şi?</p>
                     <p rend="justify">—  Simplu. Îndepărtarea de ietacul moldovenesc al excelentei sale mame.</p>
                     <p rend="justify">—  Grigore, vorbeşti serios? întrebă domnul Deleanu.</p>
                     <p rend="justify">—  Dragă Iorgule, tu te uiţi prea mult la monoclul meu. Uite: îl scot.</p>
                     <p rend="justify">—  Grigore, dreptate ai, nu zic ba. Dar îţi mărturisesc franc: dorinţa mea e să-mi văd copiii crescând la un loc, subt ochii mei, aşa cum am crescut şi noi subt ochii părinţilor noştri<hi rend="color(#000000)">…</hi>  De rest<hi rend="color(#000000)">…</hi>  vom vedea<hi rend="color(#000000)">…</hi>
                     </p>
                     <p rend="justify">—  Sau, mai exact, nu te supăra, Iorgule – cât despre rest, cum o vrea Dumnezeu! Dumnezeu<hi rend="color(#000000)">…</hi>  şi lotul cel mare la loteria statului.</p>
                     <p rend="justify">—  În definitiv eu nu m-amestec! Am spus numai care-i dorinţa mea<hi rend="color(#000000)">…</hi>  Să hotărască Alice<hi rend="color(#000000)">…</hi>  Piedică pentru viitorul copiilor mei nu vreau să fiu<hi rend="color(#000000)">…</hi>  chiar dacă mi-aş călca pe inimă.</p>
                     <p rend="justify">Rămasă singură pe câmpul de luptă, doamna Deleanu îşi muşcă buzele strângându-şi batista în mână.</p>
                     <p rend="justify">—.? o privi Herr Direktor prin monoclul din nou pus.</p>
                     <p rend="justify">—  Grigore, vorbeşte precis, fără ocol. Ce propui?</p>
                     <p rend="justify">—  Slavă Domnului!<hi rend="color(#000000)">…</hi>  Pe Dănuţ mi-l daţi mie<hi rend="color(#000000)">…</hi>  Staţi, nu vă alarmaţi! Pe Dănuţ îl daţi pe mâna mea.</p>
                     <p rend="justify">—  Precis, nu aşa.</p>
                     <p rend="justify">—  Precis: îl dau intern la o şcoală din Bucureşti – la care, vom vedea. Vorbesc principial<hi rend="color(#000000)">…</hi>  Şcoala Luterană, de pildă. Asta la început, provizor. L-aş da acolo numai din pricina sporturilor. La nemţi sportul e obligator. Şi mediul e destul de românesc<hi rend="color(#000000)">…</hi>  Unde mai pui că, în contact cu nemţişorii, Dănuţ va deveni patriot din clanul românilor de-acolo: tot teatrul social în mic, plus sporturile. Ce ai de zis?</p>
                     <p rend="justify">—  Vorbim în principiu. Mai departe?</p>
                     <p rend="justify">—  Bun<hi rend="color(#000000)">…</hi>  Vacanţele le petrece la Bucureşti – sau aiurea – în tovărăşia mea. În tot cazul nu acasă.</p>
                     <p rend="justify">—  Cum?</p>
                     <p rend="justify">—  Stai, Alice. Nu-s atât de negru! Vorbesc de vacanţa de Paşti şi de Crăciun; cea mare, evident, o petrece cu voi, la Medeleni – ca să facă o dată pe an inhalaţii de moldovenism în familie.</p>
                     <p rend="justify">—  Grigore, e inuman!</p>
                     <p rend="justify">—  Dragă Alice, şpriţurile sunt bune şi-şi au rostul lor numai în pahar<hi rend="color(#000000)">…</hi>  În astfel de ocazii, ori vin, ori apă. Îl vrei bărbat? Dă-mi răgaz să ţi-l fac. Dă-mi-l mie cât îl dai şi învăţăturii; un an şcolar, cu vacantele cele mici<hi rend="color(#000000)">…</hi>  şi nu vei regreta!</p>
                     <p rend="justify">—  Grigore dragă, să nu-l văd un an întreg?</p>
                     <p rend="justify">—  N-ai decât să vii când nu mai poţi, împreună cu Iorgu – el are destule procese la Casaţie – şi să-l vezi<hi rend="color(#000000)">…</hi>  În vorbitor însă.</p>
                     <p rend="justify">—  Şi cine are să se îngrijească de el? Cine-are să-l îmbrace? Să-l cârpească?</p>
                     <p rend="justify">—  Eee! Asta-i!<hi rend="color(#000000)">…</hi>  Cine are să-i şteargă nasul! Cine-are să-i potrivească pălăria! De ce nu-l însori, Alice?<hi rend="color(#000000)">…</hi>  Nu-nu, n-ai nici o grijă! îngrijesc eu de el, cât trebuie şi cum trebuie.</p>
                     <p rend="justify">—  Grigore, şi casa noastră?<hi rend="color(#000000)">…</hi>  Rămâne goală<hi rend="color(#000000)">…</hi>
                     </p>
                     <p rend="justify">—  Da Olguţa? Face cât cinci! Da Monica? Un copil delicios; tocmai ce-ţi trebuie ţie: delicată, cuminte, frumoasă<hi rend="color(#000000)">…</hi>  Şi vei avea mândria să-ţi iei, cu Olguţa şi cu Monica, o îndoită revanşă – regională şi femeiască – asupra bărbaţilor de felul meu, şi asupra muntenilor.</p>
                     <p rend="justify">Doamna Deleanu privea în gol<hi rend="color(#000000)">…</hi>
                     </p>
                     <p rend="justify">—  Şi mai am o ultimă pretenţie, necesară, adăugă repede Herr Direktor; vacanţa următoare să mi-l lăsaţi mie pe Dănuţ. Vom face împreună o plimbare prin străinătate: Italia, Germania, Franţa, Anglia<hi rend="color(#000000)">…</hi>  Vreau să-i dau un aperitiv internaţional<hi rend="color(#000000)">…</hi>  Şi să n-ai grijă, Alice! Evident, n-o să-i fiu mamă. În schimb va avea în mine un camarad atent şi experimentat. Se va deprinde să stea singur într-o odaie de hotel – de mâna întâia, se înţelege, alături de odaia mea. Va învăţa să-şi facă singur geamandanul – de piele, cu trusă, şi înzestrat de un burlac competent în geaman-dane. Va trebui să se descurce în limbi necunoscute, cu chelnerul, cu portarul<hi rend="color(#000000)">…</hi>  Va asculta muzică bună – vezi, Alice, de ce sacrificii s înt în stare! – ca să înveţe cum să-şi stăpânească somnul în public<hi rend="color(#000000)">…</hi>  Şi peste doi ani, îţi trimit un alt Dănuţ – ceva mai dezgheţat şi mai neatârnat – care va aduce, cum se cuvine să facă cineva care vine din străinătate, cadouri alese de el, din banii lui, pentru surori şi părinţi<hi rend="color(#000000)">…</hi>  Ş-ai să ai vreme atunci – trei luni de zile, mari şi late – să-l înzestrezi cu delicateţa şi eleganţa sufletească – at it de necesare – şi care sunt darurile nepreţuite ale mamelor de calitatea ta<hi rend="color(#000000)">…</hi>
                     </p>
                     <p rend="justify">Din ochii închişi ai doamnei Deleanu, lacrimi repezi curgeau pe obraji căzând pe faţa de masă. Uneori, palmele i se ridicau – răzvrătite sau rugătoare – şi iar cădeau, învinse de lacrimi.</p>
                     <p rend="justify">În sofrageria fără de copii şi cu toamnă plutea tăcerea şi apăsa viaţa.</p>
                     <p rend="justify">Domnul Deleanu întoarse capul spre fereastră, uitând ţigara aprinsă pe faţa de masă. Herr Direktor se surprinse oftând, şi tuşi.</p>
                     <p rend="justify">—  Ascultă, Grigore, începu doamna Deleanu ştergându-şi ochii, nu cu batista, ci cu palmele, Dănuţ<hi rend="color(#000000)">…</hi>  Dănuţ – glasu-i tremura ca şi bărbia – Dănuţ e un copil, şopti ea, izbucnind în plâns.</p>
                     <p rend="justify">Faţa de masă începuse să ardă negricios, nebăgată în seamă de nimeni. Domnul Deleanu se retrase lângă fereastră. Herr Direktor ridică din umeri.</p>
                     <p rend="justify">—  Da, Alice dragă, asta-i soarta noastră. Suntem copiii<hi rend="color(#000000)">…</hi>  până când nu mai suntem. Suntem oameni<hi rend="color(#000000)">…</hi>  pe pământ… Facem şi noi ce putem<hi rend="color(#000000)">…</hi>
                     </p>
                     <p rend="justify">—  Grigore, îl rugă doamna Deleanu, cu ochii acoperiţi, nici nu-i pregătit<hi rend="color(#000000)">…</hi>  N-are uniformă<hi rend="color(#000000)">…</hi>  Nici nu-i pregătit… Câte-i trebuie<hi rend="color(#000000)">…</hi>  Dacă nu-i pregătit<hi rend="color(#000000)">…</hi>
                     </p>
                     <p rend="justify">—  Ia să lăsăm jalea la o parte! Parcă l-am prohodi. Ce Dumnezeu! Doară nu-l trimetem la moarte! Vom face din el un om întreg, un bărbat. Şi vom fi fericiţi cu toţii.</p>
                     <p rend="justify">—  Grigore, se învioră deodată doamna Deleanu, trebuie să-l întrebăm şi pe Dănuţ dacă vrea. El trebuie să hotărască.</p>
                     <p rend="justify">—  Ai dreptate, Alice. Altfel decât crezi şi decât doreşti, dar ai dreptate. Să se înveţe de mic să vrea. Să-l chem.</p>
                     <p rend="justify">—  Eu mă duc, izbucni doamna Deleanu.</p>
                     <p rend="justify">—  Alice dragă, du-te mai întâi şi te răcoreşte. Uite: ai ochii roşi. Nu trebuie să te vadă aşa!<hi rend="color(#000000)">…</hi>  Noi v-aşteptăm.</p>
                     <p rend="justify">Doamna Deleanu ieşi cu umerii plecaţi de povara ultimei speranţe.</p>
                     <p rend="justify">—  Ei, Iorgule, am rămas între bărbaţi<hi rend="color(#000000)">…</hi>  Trebuie să convii că ce-am făcut e bine<hi rend="color(#000000)">…</hi>
                     </p>
                     <p rend="justify">—  Ai dreptate, dragă Grigore<hi rend="color(#000000)">…</hi>  Mediul moldovenesc e cam slab, zâmbi domnul Deleanu ştergându-şi ochii umezi<hi rend="color(#000000)">…</hi>  Bietul Dănuţ!</p>
                     <p rend="justify">Mingea de foot-ball, cu două pântece – de piele pe dinafară şi de gumă pe dinăuntru – înghiţise mingile de oină ale copiilor, cum avea să înghită toate mingile de oină ale ţării, de-a lungul anilor. Întâile ei victime în casa Deleanu erau ghetele: roase ca de lepră.</p>
                     <p rend="justify">—  Grigore, să nu uiţi – când îi pleca – să iei tiparul picioarelor nepoţilor tăi. După fiecare partidă de foot-baal îţi dau o telegramă urgentă: „Trimite”. Şi tu ai să expediezi câte două perechi de ghete de cap. După trei telegrame te-ai compromis. Tot Bucureştiul va şti că ai copii clandestini.</p>
                     <p rend="justify">—  Sau, mai exact, că am nepoţi a căror mamă e denaturată, răspundea Herr Direktor încântat de succesul balonului.</p>
                     <p rend="justify">După ghete, victimele mingii nemţeşti erau Anica şi Profira. Anica şi Profira aveau picioare – Profira, trândave; Anica, agere. Dar mingea avea aripi şi o frunte de berbec<hi rend="color(#000000)">…</hi>
                     </p>
                     <p rend="justify">Şi în sfârşit veneau geamurile: niciodată mingea nu intra în casă pe uşă. La marginea satului, în faţa cimitirului, se întindea un tăpşan: loc mai potrivit decât ograda pentru jocurile cu mingea. Doamna Deleanu, însă, socotea că-i mai cuminte s-o audă pe Olguţa – chiar spărgând geamuri, decât să n-o audă de loc.</p>
                     <p rend="justify">Herr Direktor proclamase legile jocului, cu demonstraţii lămuritoare.</p>
                     <p rend="justify">—  Bine, Herr Direktor, da de ce n-ai voie să loveşti cu mâna? obiectase Olguţa nevoind să accepte această ciungie sportivă.</p>
                     <p rend="justify">—  Fiindcă legea-i lege. Nu se discută.</p>
                     <p rend="justify">—  Atunci eu am să fac altă lege.</p>
                     <p rend="justify">—  Cum, Olguţa? Nu eşti tu în stare să faci ceea ce fac sute de nemţişori?</p>
                     <p rend="justify">—  Bine! Am să le-arăt eu lor!</p>
                     <p rend="justify">Şi ca să se răzbune pe nemţişori, Olguţa se jurase faţă de Monica să bată acest cap de neamţ, care nu merită să-l loveşti cu mâna, numai cu piciorul.</p>
                     <p rend="justify">Monica era arbitru.</p>
                     <p rend="justify">Dănuţ purta mingea, lovind-o din fugă cu un picior, îndrumând-o cu celălalt. Olguţa îl aştepta calmă, cu ochi ageri, cum aştepta un boxer în ring atacul celuilalt. Goana dintr-un capăt al ogrăzii, depănând mingea cu picioarele, şi apropierea treptată de Olguţa îl istovise pe Dănuţ. Îi zvâcneau tâmplele.</p>
                     <p rend="justify">—  Haide odată!</p>
                     <p rend="justify">Erau faţă în faţă la câţiva paşi. Mingea nemişcată aştepta lovitura care-i va dezlănţui salturile.</p>
                     <p rend="justify">Pierzându-şi cumpătul, Dănuţ întrebuinţă un vicleşug naiv: se prefăcu numai că loveşte mingea spre dreapta cu piciorul drept – cel stâng atacă, hotărât. Dar Olguţa sărise spre stânga şi primise mingea între picioare încleştând-o. Dănuţ se repezi orbeşte<hi rend="color(#000000)">…</hi>  În gol. Odihnită, Olguţa mână mingea, fără grabă, magnetizând-o cu poruncile îndesite ale picioarelor.</p>
                     <p rend="justify">Dănuţ gâfâia, alergând după Olguţa cu deznădejdea ghinioniştilor<hi rend="color(#000000)">…</hi>  Olguţa întoarse capul<hi rend="color(#000000)">…</hi>  se feri vertiginos – Dănuţ căzu – iar mingea lovită puternic, săltă lung şi intră în bar.</p>
                     <p rend="justify">Genunchiul lui Dănuţ era însângerat ca o rodie coaptă. Monica alerga cu batista în mână.</p>
                     <p rend="justify">—  Te doare, Dănuţ?</p>
                     <p rend="justify">—  Dă-mi pace!</p>
                     <p rend="justify">—  Ce i-ai făcut, Olguţa? întrebă doamna Deleanu coborând scările în goană.</p>
                     <p rend="justify">—  L-am bătut! ţipă Olguţa aducând mingea în braţe.</p>
                     <p rend="justify">—  Cum l-ai bătut?</p>
                     <p rend="justify">—  Ne-am jucat, mamă. M-am împiedicat şi-am pierdut partida.</p>
                     <p rend="justify">—  Olguţa, să ştii c-am să arunc în fântână mingea asta. Să te linişteşti odată.</p>
                     <p rend="justify">—  De ce eşti supărată, mamă dragă? întrebă Olguţa blând, privind-o cu băgare de samă.</p>
                     <p rend="justify">—  Nu-s supărată!<hi rend="color(#000000)">…</hi>  Da nu-mi plac jocurile violente!</p>
                     <p rend="justify">—  De ce-ai plâns, mamă?</p>
                     <p rend="justify">—  Lasă-mă, Olguţa!<hi rend="color(#000000)">…</hi>  Dănuţ dragă, hai cu mama în casă.</p>
                     <p rend="justify">—  Mamă, azi nu mai dormim?</p>
                     <p rend="justify">—  Lasă<hi rend="color(#000000)">…</hi>  Mai joacă-te cu Monica.</p>
                     <p rend="justify">Şchiopătând, cu batista Monicăi în jurul genunchiului şi mâna doamnei Deleanu, dezmierdătoare, pe creştetul capului, Dănuţ păşi spre viitor<hi rend="color(#000000)">…</hi>
                     </p>
                     <p rend="justify">—  Monica, să ştii că s-a-ntâmplat ceva! Haidem în casă<hi rend="color(#000000)">…</hi>  Stai: numai o dată s-o mai arunc.</p>
                     <p rend="justify">Picioarele Olguţei se desfăcură în unghi drept; mingea zvâcni sus-sus-sus… până ce derapă în jos din cerul îngerilor.</p>
                     <p rend="justify">—  Ai văzut lovitură? Acuma hai!</p>
                     <p rend="justify">Scrumelniţele erau pline de mucuri; faţa de masă cărunţită pe-alocurea de scrum.</p>
                     <p rend="justify">Herr Direktor fuma. Domnul Deleanu fuma. Amândoi tăceau, urmărind dansul oriental, învăluit în voaluri, al fumului aromat.</p>
                     <p rend="justify">Olguţa-şi luă la masă locul obişnuit. Monica se strânse lângă Olguţa.</p>
                     <p rend="justify">—  Herr Direktor, de ce nu mă-ntrebi de ce am venit?</p>
                     <p rend="justify">—  A! tu eşti Olguţa! Iaca te-ntreb: de ce-ai venit?</p>
                     <p rend="justify">—  Aşa!</p>
                     <p rend="justify">—  Bine.</p>
                     <p rend="justify">—  Papa, da tu nu mă-ntrebi?</p>
                     <p rend="justify">—  Ce să te-ntreb?</p>
                     <p rend="justify">—  Ce vrei tu.</p>
                     <p rend="justify">—  Ce-ai făcut până acuma?</p>
                     <p rend="justify">—  M-am jucat afară.</p>
                     <p rend="justify">—  Bine.</p>
                     <p rend="justify">—  Tot ce fac eu azi îi bine: de ce papa?</p>
                     <p rend="justify">—  Ce-ai spus?</p>
                     <p rend="justify">—  Nimica. Am glumit.</p>
                     <p rend="justify">—  Bine.</p>
                     <p rend="justify">Olguţa o privi pe Monica, răsfrângându-şi buza de jos. Monica mătură fărâmiturile de pe faţa de masă.</p>
                     <p rend="justify">—  Herr Direktor, ai migrenă?</p>
                     <p rend="justify">—  Nu.</p>
                     <p rend="justify">—  Atunci tu ai migrenă, papa?</p>
                     <p rend="justify">—  De ce, Olguţa? N-am.</p>
                     <p rend="justify">—  Atunci eu am migrenă.</p>
                     <p rend="justify">Şi tăcu încruntată.</p>
                     <p rend="justify">—  Te doare capul, Olguţa? o întrebă domnul Deleanu privind-o în sfârşit cu luare-aminte.</p>
                     <p rend="justify">—  Ştiu eu!</p>
                     <p rend="justify">—  Spune tatei, Olguţa. Te văd cam înfierbântată.</p>
                     <p rend="justify">—  Nu mă doare capul<hi rend="color(#000000)">…</hi>  Eu nu spun minciuni.</p>
                     <p rend="justify">—  Eşti supărată?</p>
                     <p rend="justify">—  De ce să fiu supărată?</p>
                     <p rend="justify">—  Atunci ce ai?</p>
                     <p rend="justify">—  Da tu ce ai, papa?</p>
                     <p rend="justify">—  Nimic. Fumez. Mă gândesc…</p>
                     <p rend="justify">—  La ce te gândeşti, papa?</p>
                     <p rend="justify">—  La tine<hi rend="color(#000000)">…</hi>  la Dănuţ<hi rend="color(#000000)">…</hi>  la voi.</p>
                     <p rend="justify">—  Bine, papa.</p>
                     <p rend="justify">Se auzi un zgomot la uşă. Toţi întoarseră capetele într-acolo. Profira intră mestecând. Venea din bucătărie să-şi ia desertul în sufragerie.</p>
                     <p rend="justify">—  Conaşule, pot să strâng masa? întrebă ea potolindu-şi un căscat, cu ochii la strugurii rămaşi.</p>
                     <p rend="justify">—  După ce-i isprăvi de mâncat, îi răspunse crunt Olguţa.</p>
                     <p rend="justify">—  Am isprăvit.</p>
                     <p rend="justify">—  Du-te şi te uită-n oglindă.</p>
                     <p rend="justify">—  Hai, du-te, Profiro; ai să strângi masa mai târziu, interveni zâmbind domnul Deleanu.</p>
                     <p rend="justify">Profira ieşi. Un voluminos sughiţ crainici mersul paşilor ei masivi.</p>
                     <p rend="justify">—  Papa, de ce stăm noi aici?</p>
                     <p rend="justify">—  O aşteptăm pe mama.</p>
                     <p rend="justify">—  Şi tu o aştepţi, Herr Direktor?</p>
                     <p rend="justify">—  Eu îl aştept pe Dănuţ.</p>
                     <p rend="justify">—  Să aştept şi eu?</p>
                     <p rend="justify">—  Dacă vrei<hi rend="color(#000000)">…</hi>
                     </p>
                     <p rend="justify">—  Tu ce zici, papa?</p>
                     <p rend="justify">—  Cum vrei tu, Olguţa!</p>
                     <p rend="justify">—  Eu fac aşa cum vrei tu.</p>
                     <p rend="justify">—  Stai şi tu<hi rend="color(#000000)">…</hi>  de ce nu?!</p>
                     <p rend="justify">Olguţa ciuguli câteva boabe dintr-un ciorchine, rostogolindu-le pe masă.</p>
                     <p rend="justify">—  Papa, numărul treisprezece poartă ghinion?</p>
                     <p rend="justify">—  Tu ştii ce-i ghinion, Olguţa? o cercetă prin monoclu Herr Direktor.</p>
                     <p rend="justify">—  Sigur, dac-am spus!<hi rend="color(#000000)">…</hi>  Ghinion e când ai tu bac la cărţi<hi rend="color(#000000)">…</hi>  şi când am eu crampe.</p>
                     <p rend="justify">—  Bravo! Şi cine te-a-nvăţat?</p>
                     <p rend="justify">—  Tu, Herr Direktor.</p>
                     <p rend="justify">—  Unde-i Alice să te-audă! Aş căpăta o papară!</p>
                     <p rend="justify">—  Spune, papa, numărul treisprezece poartă ghinion?</p>
                     <p rend="justify">—  Ştiu eu, Olguţa?<hi rend="color(#000000)">…</hi>  Aşa cred unii.</p>
                     <p rend="justify">—  Da tu ce crezi?</p>
                     <p rend="justify">—  Dă!<hi rend="color(#000000)">…</hi>  Da şi nu.</p>
                     <p rend="justify">—  Mai mult da sau mai mult nu?</p>
                     <p rend="justify">—  Parcă mai mult da.</p>
                     <p rend="justify">—  Ca şi mine, papa<hi rend="color(#000000)">…</hi>  Herr Direktor, nu cumva azi îi treisprezece?</p>
                     <p rend="justify">—  De ce? Azi ai ghinion?</p>
                     <p rend="justify">—  Mă rog!<hi rend="color(#000000)">…</hi>  Spune tu şi spun şi eu!</p>
                     <p rend="justify">—  Nu-i treisprezece. Acuma spune.</p>
                     <p rend="justify">—  Eu n-am<hi rend="color(#000000)">…</hi>  da poate că au alţii!</p>
                     <p rend="justify">—  Iaca n-ai nimerit: alţii au noroc azi.</p>
                     <p rend="justify">—  Ştiu, Herr Direktor, îl iscodi Olguţa.</p>
                     <p rend="justify">—  De unde ştii? Ai ascultat la uşă?</p>
                     <p rend="justify">—  Eu n-ascult la uşă!</p>
                     <p rend="justify">—  Atunci ce ştii?</p>
                     <p rend="justify">—  Întreabă-l pe papa.</p>
                     <p rend="justify">—  Ce ştie, dragă?</p>
                     <p rend="justify">—  Ştiu eu!</p>
                     <p rend="justify">—  Mare drac mai eşti, Olguţa!</p>
                     <p rend="justify">—  Herr Direktor, ce faci tu când ţi-i ciudă?</p>
                     <p rend="justify">—  Depinde! Uneori înghit<hi rend="color(#000000)">…</hi>  alteori<hi rend="color(#000000)">…</hi>
                     </p>
                     <p rend="justify">—  Alteori?</p>
                     <p rend="justify">—  Alteori fumez!</p>
                     <p rend="justify">—  Eu înghit.</p>
                     <p rend="justify">—  Înghiţi! Ce înghiţi?</p>
                     <p rend="justify">—  Poamă, Herr Direktor, răspunse calm Olguţa, strivind în dinţi ca pe-o alună, un fraged bob de busuioacă.</p>
                     <p rend="justify">În ietacul doamnei Deleanu, prin storurile lăsate în jos, lumina amiezii de toamnă pătrundea ostenită şi odihnitoare.</p>
                     <p rend="justify">Cu o mână, Dănuţ se rezema pe umărul mamei lui îngenuncheată lângă el. Piciorul cu pricina şi-i ţinea întins. Genunchiul zdrelit fusese spălat şi badijonat eu iod<hi rend="color(#000000)">…</hi>  Acum venise rândul bandajului antiseptic.</p>
                     <p rend="justify">Un pronunţat miros farmaceutic măgulea nările lui Dănuţ. Ochii nu i se mai desprindeau de pe învelitoarea bandajului, însemnată cu o cruce roşie.</p>
                     <p rend="justify">         „. Rănit în războaie soldatul căzuse, Şi-n puţine zile chinuit muri.</p>
                     <p rend="justify">Departe de-o mamă care îl crescuse şi care-l iubi<hi rend="color(#000000)">…</hi>”</p>
                     <p rend="justify">Neştiind că Dănuţ murea „departe de-o mamă care îl crescuse şi care-l iubi”, doamna Deleanu era îngrijorată de gravitatea obrajilor lui.</p>
                     <p rend="justify">—  Te strânge pansamentul, Dănuţ?</p>
                     <p rend="justify">—  Da, pansamentul<hi rend="color(#000000)">…</hi>  Nu. Nu mă strânge pansamentul!</p>
                     <p rend="justify">—  Spune mamei, Dănuţ. Dacă te strânge să ţi-l fac din nou.</p>
                     <p rend="justify">—  Nu, mamă. Aşa e foarte frumos. Merci.</p>
                     <p rend="justify">Pornind de deasupra genunchiului, pansamentul ajungea până la mijlocul pulpei dând piciorului un vestmânt de rană pentru decoraţii. „Il pressent quelque chose! (1)<hi rend="color(#000000)">…</hi>”</p>
                     <p rend="justify">Mai demult, doamna Deleanu vorbea franţuzeşte cu domnul Deleanu mai ales atunci când vroia să n-o înţeleagă urechile copiilor. Deprinderea de prisos în vorbe – acum când copiii ştiau franţuzeşte – se refugiase înăuntru, pentru gândurile tainice.</p>
                     <p rend="justify">—  Eşti trist, Dănuţ? îl întrebă ea dezmierdându-i fruntea.</p>
                     <p rend="justify">Întrebarea se prefăcuse în îndemn: Dănuţ deveni trist.</p>
                     <p rend="justify">         „Pauvre petit! Quel sourire navrant.” (2)<hi rend="color(#000000)">…</hi>
                     </p>
                     <p rend="justify">Pătruns de vanitatea tristeţelor poetice, Dănuţ primi dezmierdări pe frunte, pe obraji, cum ar fi primit aplauze.</p>
                     <p rend="justify">—  Vrei tu să-ţi dau ceva? Hai! Cere ceva mamei<hi rend="color(#000000)">…</hi>
                     </p>
                     <p rend="justify">—  Mamă, azi nu mai trebuie să dorm? întrebă Dănuţ eu glas din ce în ce mai nesigur.</p>
                     <p rend="justify">—  Eşti obosit, Dănuţ? Ţi-i somn!</p>
                     <p rend="justify">—  Nuu!</p>
                     <p rend="justify">—  Atunci de ce să te culci! Nu-i bine-aici, cu mama?</p>
                     <p rend="justify">—  Ba da.</p>
                     <p rend="justify">—  Hai să te pieptene mama.</p>
                     <p rend="justify">         „Poate că m-am îmbolnăvit”, nădăjdui Dănuţ, simţindu-se la putere.</p>
                     <p rend="justify">1 Pun ei ceva la cale! (Fr.)</p>
                     <p rend="justify">2 Sărmanul de el! Ce zâmbet nedumerit! (Fr.)</p>
                     <p rend="justify">Prin vălurele moi şi încâlcite, pieptenele vâslea uşor, ascultând mai mult de melancolia ochilor decât de mânile care-l purtau c-un scop practic. Pentru oricine altul decât doamna Deleanu, părul lui Dănuţ era castaniu şi buclat. Dar ochii străinilor sunt distraţi şi văd convenţional: nu mai mult, nici altfel, decât ochii funcţionarilor de la paşapoarte.</p>
                     <p rend="justify">         „Castaniu şi buclat!” Adică la fel cu sute şi mii de capete prin care trece foarfecele şi cosmeticul bărbierilor!<hi rend="color(#000000)">…</hi>  Bieţii băieţi! Trebuie să fii femeie ca să bage de seamă lumea că ai păr frumos!</p>
                     <p rend="justify">Inima doamnei Deleanu se strânse amar, simţind nepăsarea oamenilor. Şi mânile mamei ocrotiră, o clipă, zadarnic, împotriva ochilor şi-a foarfecilor, risipa buclelor lui Dănuţ.</p>
                     <p rend="justify">—  Stai jos, Dănuţ. Să te pieptene mama frumos.</p>
                     <p rend="justify">Dănuţ se aşeză pe dormeza de la picioarele paturilor alăturate.</p>
                     <p rend="justify">—  Întinde-te bine<hi rend="color(#000000)">…</hi>  Aşa. Ştii, Dănuţ, când erai mic<hi rend="color(#000000)">…</hi>
                     </p>
                     <p rend="justify">Se lungise de-a lungul dormezei, cu capul pe genunchii doamnei Deleanu. Ghetele prăfuite odihneau pe şalul turcesc, şi – ciudat! – nici o observaţie! Dimpotrivă, un zâmbet zărit printre gene.</p>
                     <p rend="justify">         „Rănit în războaie<hi rend="color(#000000)">…</hi>”</p>
                     <p rend="justify">—  Să-ţi spuie mama o poveste?</p>
                     <p rend="justify">—  Daa!</p>
                     <p rend="justify">—  Ce să-ţi spuie mama?</p>
                     <p rend="justify">—  Dănuţ, se întristă ea deodată, nu mai ştie mama poveşti pentru tine! Eşti mare, Dănuţ!<hi rend="color(#000000)">…</hi>  Cum trece vremea!</p>
                     <p rend="justify">Doamna Deleanu oftă şi, lăsând pieptenele în păr, alintă capul pentru care nu mai avea poveşti.</p>
                     <p rend="justify">         „. Departe de-o mamă<hi rend="color(#000000)">…</hi>”</p>
                     <p rend="justify">Ochii doamnei Deleanu cunoşteau nuanţele buclelor lui Dănuţ ca notele unei Nocturne de Chopin<hi rend="color(#000000)">…</hi>
                     </p>
                     <p rend="justify">Bucle castanii!<hi rend="color(#000000)">…</hi>  Castanii pe dinafară: da. Dar câte flăcări mocneau înăuntru! Câte ape ruginii! Ce delicate chenare arămii ardeau pe marginile şuviţelor!</p>
                     <p rend="justify">La sfârşitul vacanţelor, buclele lui Dănuţ erau altele decât cele de la începutul vacanţelor. În roşul lor de soare cuprins de întuneric, simţeai o dogoare parcă, simţeai apropiindu-se toamna, cum simţi în luminişul unor tablouri de Rembrandt, nimbul lui Isus.</p>
                     <p rend="justify">         „Şi buclat!” Buclă cu buclă altfel buclat. Dimineaţa, când Dănuţ se deştepta din somn – în clipa hâdă când părul oamenilor e zburlit şi dezmăţat – părul lui răsărea ca o grămadă de lalele – când arămii, când castanii – înflorite în grădinile somnului.</p>
                     <p rend="justify">Atâtea dimineţi! Atâtea deşteptări copilăreşti! O clipă, tot trecutul anilor din urmă se acoperi de brunul lan de aur al lalelelor rotunde<hi rend="color(#000000)">…</hi>
                     </p>
                     <p rend="justify">Şi iată, începea liceul<hi rend="color(#000000)">…</hi>  viaţa<hi rend="color(#000000)">…</hi>  uniforma<hi rend="color(#000000)">…</hi>  tunsul… bătrâneţea pentru unii, tinereţea pentru alţii<hi rend="color(#000000)">…</hi>  şi copilul cu bucle de fată, întins pe dormeză, niciodată, niciodată nu va mai fi la fel<hi rend="color(#000000)">…</hi>
                     </p>
                     <p rend="justify">—  Dănuţ.</p>
                     <p rend="justify">—.</p>
                     <p rend="justify">Furată de gânduri, doamna Deleanu nu băgase de seamă că Dănuţ aţipise pe genunchii ei. Ridicându-i capul cu mânile, îl aşeză pe căpătâiul dormezei, încetişor, ca pe un vas cu flori şi fluturi.</p>
                     <p rend="justify">Cranţ<hi rend="color(#000000)">…</hi>  Dănuţ se deşteptă înspăimântat, în sunet de săbii parcă.</p>
                     <p rend="justify">—  Ce-i?</p>
                     <p rend="justify">—  Nimic, Dănuţ. Uite<hi rend="color(#000000)">…</hi>
                     </p>
                     <p rend="justify">—  Mă tunzi, mamă? se alarmă el văzând şuviţa de păr şi foarfecele din mâna doamnei Deleanu.</p>
                     <p rend="justify">—  Nu, Dănuţ, zâmbi ea cu tristeţă la gândul că alţii îl vor despuia. Am tăiat o şuviţă numai<hi rend="color(#000000)">…</hi>  pentru mine.</p>
                     <p rend="justify">—  De ce, mamă? întrebă Dănuţ căscând cu poftă.</p>
                     <p rend="justify">—  Aşa<hi rend="color(#000000)">…</hi>  s-o vezi şi tu când vei fi mare<hi rend="color(#000000)">…</hi>  Dănuţ<hi rend="color(#000000)">…</hi>!</p>
                     <p rend="justify">—  Poftim?</p>
                     <p rend="justify">—  Tu eşti mare, Dănuţ?</p>
                     <p rend="justify">—  Da, mamă.</p>
                     <p rend="justify">—  N-ai vrea tu să rămâi aşa cum eşti: mititel<hi rend="color(#000000)">…</hi>?</p>
                     <p rend="justify">—  Nu!</p>
                     <p rend="justify">—.împreună cu mama.</p>
                     <p rend="justify">—  Daa.</p>
                     <p rend="justify">—  Dacă nu se poate, Dănuţ!<hi rend="color(#000000)">…</hi>  Hai să-ţi dea mama ceva bun.</p>
                     <p rend="justify">—  Din şifonieră?</p>
                     <p rend="justify">—  Din şifonieră, zâmbi doamna Deleanu în faţa şifonierei de mahon a mamei şi-a bunicei ei.</p>
                     <p rend="justify">Parfumul dătător de nostalgii al şifonierelor copilăriei din ietacul somnului şi al răsfăţului! Parfum care se duce cu trecutul<hi rend="color(#000000)">…</hi>  Parfum pe care-l regăseşti – trecând grăbit de viaţă pe o veche uliţă cu zarzări înfloriţi<hi rend="color(#000000)">…</hi>  Te ţine-n drum ciudata adiere, venind cu-a primăverii printr-o fereastră necunoscută la care poate să răsară un chip de fată tânără… – din casă? ori din trecut? – turburător.</p>
                     <p rend="justify">Parfumul de livănţică şi sulfină strânse în săculeţe colorate, care atârnă de rafturi ca nişte delicaţi desagi ai amintirilor<hi rend="color(#000000)">…</hi>  Miros de iarbă-mare, de colonie şi de parfumuri cu nume pe veci uitate, ca ale fericirii<hi rend="color(#000000)">…</hi>  Grămezile albiturilor, zâmbitor de albe-n umbra violetă a rafturilor<hi rend="color(#000000)">…</hi>
                     </p>
                     <p rend="justify">Şi zăngănitul argintiu al cheilor, şi scârţâitul muzical al şifonierelor deschise de o mână albă, când în oglinda lor răsare – o clipă numai – un ietac şi un copil cu buze umede şi ochi duioşi fiindcă în şifonieră e şocolată<hi rend="color(#000000)">…</hi>
                     </p>
                     <p rend="justify">—  Mamă, câte am voie să iau? întrebă Dănuţ, ronţăind o tabletă rotundă de şocolată „Marquis”, mâncând din ochi cutia rămasă în mâna lui.</p>
                     <p rend="justify">—  Ia-ţi-le pe toate<hi rend="color(#000000)">…</hi>  să ai şi tu la tine în odaie.</p>
                     <p rend="justify">—  Adevărat?</p>
                     <p rend="justify">—  Adevărat.</p>
                     <p rend="justify">Dănuţ închise cutia după oarecare dibuire cu capacul: era emoţionat.</p>
                     <p rend="justify">—  Şi-acum hai să te parfumeze mama.</p>
                     <p rend="justify">Dănuţ plecă capul ca pentru încoronare. Dopul de sticlă, umezit, şerpui printre bucle, pe după urechi, pe tâmple, lăsând o adiere de luncă jilavă şi de bomboane acre.</p>
                     <p rend="justify">—  Dănuţ<hi rend="color(#000000)">…</hi>
                     </p>
                     <p rend="justify">—  Poftim.</p>
                     <p rend="justify">—  Dănuţ<hi rend="color(#000000)">…</hi>
                     </p>
                     <p rend="justify">Mânile doamnei Deleanu umblau repede printre rafturi, sucind şi frământând teancul batistelor.</p>
                     <p rend="justify">—  Dănuţ, şopti ea rar, în silă, du-te în sofragerie<hi rend="color(#000000)">…</hi>  Te aşteaptă moşu Puiu.</p>
                     <p rend="justify">Dănuţ ieşi. Curentul trânti uşa smulgând-o mânii distrate. În afara uşii, Dănuţ aştepta cuvenita observaţie: „Uşile se-nchid, nu se trântesc!” Neauzind nimic, se miră, şi porni spre sofragerie cu buzunarul umflat de cutia şocolăţilor, şchiopătând din pricina bandajului.</p>
                     <p rend="justify">Oglinda şifonierei oglindi în treacăt o mână care acoperea un obraz<hi rend="color(#000000)">…</hi>
                     </p>
                     <p rend="justify">—  Uite şi pe Kami-Mura! izbucni voios Herr Direktor, azvârlind cărţile.</p>
                     <p rend="justify">În aşteptarea – cam lungă – a lui Dănuţ, Herr Direktor jucase câteva partide de é cart é cu domnul Deleanu.</p>
                     <p rend="justify">—  Da ce-i cu tine, Kami-Mura?</p>
                     <p rend="justify">—  M-am julit la genunchi, moşu Puiu.</p>
                     <p rend="justify">—  Şi ai primit cadou un pansament<hi rend="color(#000000)">…</hi>  Bravo ţie! Ia stai jos.</p>
                     <p rend="justify">Herr Direktor îşi strâmbă scaunul spre Dănuţ<hi rend="color(#000000)">…</hi>  Olguţa care îndurase cazna unei silnice tăceri, îşi turti bărbia de masă, cu ochii la pândă. Domnul Deleanu îşi statornici privirea pe plafon; Monica, pe genunchi.</p>
                     <p rend="justify">—  Ţi-a spus mama pentru ce te-am chemat?</p>
                     <p rend="justify">—  Nu.</p>
                     <p rend="justify">—  Foarte bine. Atunci să vorbim noi amândoi, ca doi bărbaţi<hi rend="color(#000000)">…</hi>  ca doi prieteni: da?</p>
                     <p rend="justify">—  Da, îngână Dănuţ, strângând cutia cu şocolată.</p>
                     <p rend="justify">—  La vrâsta ta – câţi ani ai? doisprezece?</p>
                     <p rend="justify">—  Neîmpliniţi, regretă Dănuţ roşindu-se.</p>
                     <p rend="justify">—  N-are-a-face! La doisprezece ani nu mai eşti copil. Eşti gogeamite băiat mare! Aşa trebuie să fii.</p>
                     <p rend="justify">Vocea lui Herr Direktor răsuna categorică, directorală. Dănuţ se pregăti pentru un lung şir de „da.”.</p>
                     <p rend="justify">—  Tu ştii, Dănuţ, că moşu Puiu te iubeşte<hi rend="color(#000000)">…</hi>  ca şi mama, ca şi tata<hi rend="color(#000000)">…</hi>
                     </p>
                     <p rend="justify">—  Da.</p>
                     <p rend="justify">—.şi că-ţi vrea binele şi numai binele<hi rend="color(#000000)">…</hi>
                     </p>
                     <p rend="justify">—  Da.</p>
                     <p rend="justify">Olguţa se frământa.</p>
                     <p rend="justify">—  Bine, Dănuţ. Să vedem numai, dacă-l iubeşti şi tu pe moşu Puiu cât te iubeşte el pe tine<hi rend="color(#000000)">…</hi>
                     </p>
                     <p rend="justify">Dănuţ clipi. Atâtea vorbe adresate lui, şi numai lui, îl ameţeau. I se părea că între cap şi picioare, erau kilometri. Capul se înălţase sus, sus, dimpreună cu plafonul; picioarele coborâseră afund, afund, dimpreună cu podelele. Şi peste prăpastia dintre cap şi picioare alerga mereu trenul asurzitor al vorbelor<hi rend="color(#000000)">…</hi>
                     </p>
                     <p rend="justify">—  Ia să-mi spui tu mie, Dănuţ, dacă vrei s-ajungi într-o zi la fel ca moşu Puiu<hi rend="color(#000000)">…</hi>?</p>
                     <p rend="justify">—  Da.</p>
                     <p rend="justify">—  Să câştigi şi tu bani – cât vrei – să cheltuieşti cât poţi, să ai automobil, să porţi monoclu, să fii, într-un cuvânt, stăpân pe tine, şi când îi spune o vorbă să tremure ceilalţi în faţa ta şi să te asculte ca pe un rege<hi rend="color(#000000)">…</hi>
                     </p>
                     <p rend="justify">—  Da.</p>
                     <p rend="justify">—  Atuncea Dănuţ trebuie să faci cum îţi spune moşu Puiu.</p>
                     <p rend="justify">—  Bine<hi rend="color(#000000)">…</hi>
                     </p>
                     <p rend="justify">—  Dar fiindcă eşti băiat mare şi deştept şi învăţat şi ascultător<hi rend="color(#000000)">…</hi>
                     </p>
                     <p rend="justify">O  licărire de spaimă îl nelinişti pe Dănuţ, ca un fulger prin ceaţa deasă.</p>
                     <p rend="justify">—  Moşu Puiu vrea să hotărăşti tu singur<hi rend="color(#000000)">…</hi>  Şi hotărârea luată de tine va fi sfântă. Cum vei spune tu, aşa vom face noi. Şi tata, şi mama, şi moşu Puiu te vor asculta pe tine, ca şi cum noi toţi am fi copiii tăi<hi rend="color(#000000)">…</hi>  Dar tu, Dănuţ, trebuie să chibzuieşti serios şi să răspunzi ca un bărbat. Dacă vei face aşa cum credem noi, te vom iubi mai tare şi te vom trata ca pe un om mare şi cuminte, nu ca pe un copil<hi rend="color(#000000)">…</hi>  Ne-am înţeles?</p>
                     <p rend="justify">—  Da, vorbiră singure buzele lui Dănuţ.</p>
                     <p rend="justify">—  Acuma ascultă bine<hi rend="color(#000000)">…</hi>
                     </p>
                     <p rend="justify">         „Rănit în războaie soldatul căzuse<hi rend="color(#000000)">…</hi>” Ce s-a întâmplat?<hi rend="color(#000000)">…</hi>
                     </p>
                     <p rend="justify">—  Începând din anul acesta – fiindcă acuşi se isprăveşte vacanţa<hi rend="color(#000000)">…</hi>
                     </p>
                     <p rend="justify">Dănuţ strânse mai tare cutia din buzunar.</p>
                     <p rend="justify">—.tu intri la liceu<hi rend="color(#000000)">…</hi>  Hei! Nici nu-ţi închipui tu, Dănuţ, ce mândrie-i să fii licean! Ce înseamnă asta: şcoala primară? Fleac! Pentru copii mici!<hi rend="color(#000000)">…</hi>  Liceul e altceva! Şi tata şi eu am fost liceeni. Şi ce rău ne pare că nu mai suntem!<hi rend="color(#000000)">…</hi>
                     </p>
                     <p rend="justify">Dănuţ trase cu coada ochiului la Olguţa, dar întâlni numai ochii trişti şi miraţi ai Monicăi.</p>
                     <p rend="justify">—  De-acuma înainte ai să ai pantaloni lungi, cu dungă! Auzi, Dănuţ? Pantaloni lungi. Aşa cum poartă tata şi cu mine. Ce mai vrei?</p>
                     <p rend="justify">Dănuţ începu să asculte.</p>
                     <p rend="justify">—  Ce se-ntâmplă însă: noi cu toţii vrem ca tu să ai parte în viaţă de ce-i mai bun şi ce-i mai ales<hi rend="color(#000000)">…</hi>  Şi fiindcă la Iaşi nu sunt licee de samă, am dori să urmezi liceul la Bucureşti. În capitala ţării, Dănuţ! Să stai într-un oraş cu regele! Duminica te scot din internat, şi după ce tragem un<hi rend="color(#000000)">…</hi>  o masă grozavă la Enescu – unde-ai să comanzi tu ce-ţi trece prin cap – ne trântim într-o trăsură cu doi cai negri şi facem o plimbare la Şosea<hi rend="color(#000000)">…</hi>  Şi să ştii, Dănuţ, muscalul care l-oi alege eu întrece caleaşca regelui! Hei-hei! Săracul rege! Noi înainte, picior peste picior, şi el în urma noastră<hi rend="color(#000000)">…</hi>  Ştii tu că moşu Puiu se pricepe!<hi rend="color(#000000)">…</hi>  Şi la anul – după ce-i învăţa tu bine, ca să nu-l faci de râs pe moşu Puiu – facem amândoi o plimbare în străinătate. Când cu trenul, când cu vaporul!<hi rend="color(#000000)">…</hi>  Şi când ţi-i întoarce, vorbind atâtea limbi străine, rămâne Olguţa cu gura căscată, glumi Herr Direktor, făcând cu ochiul Olguţei. Vra să zică, Dănuţ, iaca ce-ţi propune moşu Puiu: ori rămâi la Iaşi – într-un liceu dărăpănat unde vin toţi desculţii şi nespălaţii, într-un liceu cu uniforme urâte – ori vii la Bucureşti cu moşu Puiu, la un liceu ca cele din poveşti, în oraşul în care stă regele, în oraşul în care, duminicile, o ducem numai într-o petrecere, şi de unde, când vine vacanţa, hop în tren şi tot înainte<hi rend="color(#000000)">…</hi>  Acuma tu gândeşte-te şi alege<hi rend="color(#000000)">…</hi>  Tu ştii cum e bine şi ce vrea moşu Puiu. Hotărăşte.</p>
                     <p rend="justify">—  Hai, Monica. Noi n-avem ce căuta aici.</p>
                     <p rend="justify">Uşa pocni<hi rend="color(#000000)">…</hi>  Herr Direktor aprinse o havană<hi rend="color(#000000)">…</hi>  Dănuţ îşi roti privirea prin odaie<hi rend="color(#000000)">…</hi>  Domnul Deleanu privea plafonul încruntat, ca şi cum acolo sus ar fi fost zugrăvită vânzarea lui Isus.</p>
                     <p rend="justify">Privirea lui Dănuţ întâlni capul tuns al lui Herr Direktor, cicatricea de Schläger; înfricoşată, se abătu în spre bufet<hi rend="color(#000000)">…</hi>  Bietul bufet! Când Dănuţ era mic se ascundea în bufet<hi rend="color(#000000)">…</hi>  Acum era mare!<hi rend="color(#000000)">…</hi>  Şi mama nu era în sufragerie<hi rend="color(#000000)">…</hi>
                     </p>
                     <p rend="justify">Înghiţi uscat, iar înghiţi<hi rend="color(#000000)">…</hi>  Singur pe un scaun deasupra lumii<hi rend="color(#000000)">…</hi>  Şi trebuia să răspundă da.</p>
                     <p rend="justify">Ridică ochii înfrânţi spre Herr Direktor.</p>
                     <p rend="justify">—  Nu te grăbi, Dănuţ, îl îmbărbătă Herr Direktor. Gândeşte-te bine.</p>
                     <p rend="justify">Capul lui Dănuţ zvâcnea gol.</p>
                     <p rend="justify">Mâna-i înţepenise pe cutia din buzunar<hi rend="color(#000000)">…</hi>  O viespe venită de-afară îi bâzâi subt nas. Scutură capul, se apără cu mânile. Viespea se aşeză pe struguri. Mâna lui Dănuţ încleştă din nou cutia.</p>
                     <p rend="justify">         „. A!<hi rend="color(#000000)">…</hi>  Vra să zică de asta mama<hi rend="color(#000000)">…</hi>”</p>
                     <p rend="justify">Şi tata şi Olguţa! Toţi ştiuseră, numai el nu<hi rend="color(#000000)">…</hi>!</p>
                     <p rend="justify">Îl alungau din casă<hi rend="color(#000000)">…</hi>  Toţi îl părăseau<hi rend="color(#000000)">…</hi>  Nimănui nu-i păsa de el<hi rend="color(#000000)">…</hi>  şi mama? Chiar mama!<hi rend="color(#000000)">…</hi>  Dănuţ nu mai avea pe nimeni<hi rend="color(#000000)">…</hi>
                     </p>
                     <p rend="justify">Închise ochii umeziţi<hi rend="color(#000000)">…</hi>  Şi deodată, turbinca lui Ivan se întredeschise. Din ea năvăliră – ca nişte umbre uriaşe, într-o lume pustie – Barbara Ubric, Genoveva de Brabant, Cenuşăreasa, toate domniţele şi împărătesele nefericite<hi rend="color(#000000)">…</hi>  şi printre ele, cânele soldatului mort în războaie, cânele Azor.</p>
                     <p rend="justify">         „Vra să zică aşa! Vra să zică aşa<hi rend="color(#000000)">…</hi>!”.</p>
                     <p rend="justify">Pe obrajii lui Dănuţ şi peste lumea jalnicelor umbre alunecară două lacrămi<hi rend="color(#000000)">…</hi>  şterse cu mânie de mâna lui Dănuţ<hi rend="color(#000000)">…</hi>  Căci din turbinca lui Ivan – cu plete negre-n vânt, cu ochi scânteietori, cu paloşul într-o mână şi buzduganul în cealaltă – ieşise Făt-Frumos din lacrimă.</p>
                     <p rend="justify">Mâna lui Dănuţ smunci cutia cu şocolată, izgonind-o pe masă.</p>
                     <p rend="justify">Nu-mi trebuie! Dacă-i aşa, bine!<hi rend="color(#000000)">…</hi>  Lasă că v-arăt eu<hi rend="color(#000000)">…</hi>!”.</p>
                     <p rend="justify">Cu glas ridicat, neobişnuit de tare şi de hotărât, Dănuţ rosti marile vorbe:</p>
                     <p rend="justify">—  Da, moşu Puiu, merg cu mata la Bucureşti. Aşa vreau eu.</p>
                     <p rend="justify">—  Bravo, Dănuţ, bravo! Aşa băiat mai înţeleg şi eu! Vino să te sărut.</p>
                     <p rend="justify">—  Dănuţ! strigă doamna Deleanu, scoţând capul prin uşa întredeschisă, fără să intre, ca în aşteptarea rezultatului unei operaţii.</p>
                     <p rend="justify">         „Ce-am făcut<hi rend="color(#000000)">…</hi>?”.</p>
                     <p rend="justify">Ca roua dimineţii, Făt-Frumos se risipi în ploaie de lacrămi pe obrajii sărutaţi ai lui Dănuţ.</p>
                     <p rend="justify">—  Alice! Hai, Alice! S-a făcut! Să ne trăiască Dănuţ! O sticlă de Cotnar.</p>
                     <p rend="justify">—  Lasă, lasă, dragul mamei, are să fie bine, îl alină doamna Deleanu strângându-l în braţe aşa cum l-ar fi strâns pe peronul unei gări lugubre, subt ţipătul locomotivei care l-ar fi dus la măcel.</p>
                     <p rend="justify">În câteva clipe sofrageria îşi schimbă înfăţişarea. Profira iuţită de-o poruncă scurtă, strânse faţa de masă cu scrum şi fărmături, mătură pe jos, aruncând priviri crunte sprintenei şi zâmbitoarei Anica, ale cărei mâni purtau farfurii şi zăngănitoare tacâmuri, ca pe nişte castaniete. O altă faţă de masă, albă, împodobită cu broderii simple, acoperi masa, dându-i un aer duminical. Herr Direktor ajuta pe doamna Deleanu, potrivind, cu un fel de galanterie, faldurile şi căderea feţei de masă.</p>
                     <p rend="justify">Domnul Deleanu se duse în beci. Dănuţ, nemişcat pe scaun, avea privirea gravă şi distrată a figuranţilor pentru schimbarea decorului piesei în care şi ei sunt decor.</p>
                     <p rend="justify">—  Alice, fac prinsoare pe ix kilograme de maroane că n-ai bişcoturi de şampanie.</p>
                     <p rend="justify">—  Bine, Grigore. Priveşte<hi rend="color(#000000)">…</hi>
                     </p>
                     <p rend="justify">Într-un raft de sus al bufetului, alături de tradiţionalul paneraş cu struguri de Malaga şi migdale, bişcoturile se înălţau în vraf pudrat, ca nişte galbene vâsle ale veseliei.</p>
                     <p rend="justify">—  Am pierdut. La poruncă!</p>
                     <p rend="justify">—  Ai să ne trimiţi de la Bucureşti, când începe sezonul maroanelor un vagon<hi rend="color(#000000)">…</hi>  Facem un praznic, Dănuţ! Aşa-i?</p>
                     <p rend="justify">—  Poftim?</p>
                     <p rend="justify">—  Nimic<hi rend="color(#000000)">…</hi>  Spune mama prostii.</p>
                     <p rend="justify">O  strângere de inimă… Când îi vremea maroanelor, Dănuţ va fi la Bucureşti<hi rend="color(#000000)">…</hi>  O odaie goală în casă şi alta însuflet<hi rend="color(#000000)">…</hi>
                     </p>
                     <p rend="justify">S-auziră lovituri de picior în uşă.</p>
                     <p rend="justify">—  Deschideţi!</p>
                     <p rend="justify">Anica smunci uşa-n lături. Gâfâind, cu pălăria pe cap şi pardesiul pe umeri, intră domnul Deleanu.</p>
                     <p rend="justify">—  Asta-i pentru Alice şi pentru copii.</p>
                     <p rend="justify">—  Prezint-o!</p>
                     <p rend="justify">—  Mumm”, nouă sute şase.</p>
                     <p rend="justify">—  Se aprobă, exclamă Herr Direktor descifrând eticheta în timp ce degetele încercau soliditatea dopului cu cască războinică.</p>
                     <p rend="justify">—  Grigore, ia priveşte.</p>
                     <p rend="justify">—  Bine că mai văd şi eu colb autentic pe o sticlă de vin.</p>
                     <p rend="justify">—.de Cotnar, rectifică domnul Deleanu cu un ton heraldic.</p>
                     <p rend="justify">—  Uite ce mi-aţi făcut faţa de masă!</p>
                     <p rend="justify">În mijlocul mesei, domnul Deleanu culcase cotnarul, făcându-i căpătâi dintr-un şervet. Sticla neagră cu dopul îmbrobodit în ceară, avea straiul de praf şi aţe de păianjen al anilor subterani.</p>
                     <p rend="justify">—  Anica, du-te în odaia fetiţelor şi pofteşte-le.</p>
                     <p rend="justify">—  Să ne aşezăm.</p>
                     <p rend="justify">—  Cum?</p>
                     <p rend="justify">—  Dănuţ lângă mine, hotărî doamna Deleanu, luându-l de după gât.</p>
                     <p rend="justify">—  Vra să zică pe mine m-aţi dat afară! protestă Herr Direktor.</p>
                     <p rend="justify">—  Tu stai cu şampania. Noi, moldovenii, stăm cu Dănuţ şi cu cotnarul.</p>
                     <p rend="justify">—  Mă lepăd de Satana!</p>
                     <p rend="justify">—  Nu se leapădă ea de tine!</p>
                     <p rend="justify">—  Da Olguţa unde-i? întrebă doamna Deleanu pe Monica.</p>
                     <p rend="justify">—  Tante Alice, Olguţa<hi rend="color(#000000)">…</hi>  Olguţa a spus că doarme, şopti Monica, subţiind pe cât cu putinţă pe a spus.</p>
                     <p rend="justify">—  Nu se poate. Să vie şi Olguţa.</p>
                     <p rend="justify">—  O doare capul, tante Alice.</p>
                     <p rend="justify">—  Ia să mă duc eu să văd ce-i, se ridică domnul Deleanu simţind că nu-i lucru curat.</p>
                     <p rend="justify">—  Pot să intru?</p>
                     <p rend="justify">—  Olguţa.</p>
                     <p rend="justify">Domnul Deleanu crăpă uşa, privi şi încetişor se îndreptă spre patul Olguţei.</p>
                     <p rend="justify">—  Dormi? o întrebă el, dezmierdându-i pletele.</p>
                     <p rend="justify">—  Nu, răspunse ea cu ochii închişi, cu pumnii închişi.</p>
                     <p rend="justify">—  Te doare capul?</p>
                     <p rend="justify">—  Nu.</p>
                     <p rend="justify">—  Atunci de ce nu vrei să bei şi tu un pahar de şampanie pentru Dănuţ?</p>
                     <p rend="justify">—  Nu vreau.</p>
                     <p rend="justify">—  Ia uită-te la tata.</p>
                     <p rend="justify">De subt genele negre, privirile negre izbucniră. Olguţa – ca şi cum deschiderea ochilor ar fi implicat imperios schimbarea poziţiei – se ridică, aşezându-se pe pat. Privea fără să clipească.</p>
                     <p rend="justify">—  Ei! Văd că eşti supărată! Ia spune tatei: ce s-a întâmplat?</p>
                     <p rend="justify">—  Sunt supărată.</p>
                     <p rend="justify">—  De ce?</p>
                     <p rend="justify">—  Fiindcă am dreptate.</p>
                     <p rend="justify">—  Asta-i bucurie, Olguţa, nu supărare!</p>
                     <p rend="justify">—  Nu. Fiindcă eu am dreptate şi tu n-ai<hi rend="color(#000000)">…</hi>  şi eu vreau ca tu să ai dreptate totdeauna.</p>
                     <p rend="justify">Domnul Deleanu abia îşi stăpâni un zâmbet; Olguţa gesticula cu degetul: asta însemna că supărarea-i pe sfârşite.</p>
                     <p rend="justify">—  Ia explică-mi cum vine asta.</p>
                     <p rend="justify">—  Papa, începu Olguţa vehement, cine-s eu?</p>
                     <p rend="justify">—  Tuu? Fata mea.</p>
                     <p rend="justify">—  Şi mai cine sunt eu?</p>
                     <p rend="justify">—  Fata mamei.</p>
                     <p rend="justify">—  Şi mai cine, papa?</p>
                     <p rend="justify">—  Şi prietena lui moş Gheorghe.</p>
                     <p rend="justify">—  Ei, papa! Tu mă faci să râd, şi eu vreau să fiu serioasă! Spune, papa.</p>
                     <p rend="justify">—  Am ajuns la fundul sacului! Mai spune şi tu.</p>
                     <p rend="justify">—  Papa, cine-i Dănuţ?</p>
                     <p rend="justify">—  Aha! Fratele tău.</p>
                     <p rend="justify">—  Vra să zică el e fratele meu?</p>
                     <p rend="justify">—  Sigur.</p>
                     <p rend="justify">—  Papa, vra să zică Dănuţ e rudă cu mine tot atât cât e şi eu tine şi mama?</p>
                     <p rend="justify">—  Da, Olguţa, zâmbi domnul Deleanu.</p>
                     <p rend="justify">—  Ş-atuncea, dacă eu aş fi tot aşa de mare ca şi mama, aş fi mama lui Dănuţ.</p>
                     <p rend="justify">—  Aşa-i. Ar avea două mame. Vai de el!</p>
                     <p rend="justify">—  Papa, zău că nu glumesc<hi rend="color(#000000)">…</hi>  Vra să zică eu sunt sora lui numai fiindcă-s mică<hi rend="color(#000000)">…</hi>
                     </p>
                     <p rend="justify">—  Nu, Olguţa! Eşti sora lui Dănuţ fiindcă amândoi sunteţi copiii noştri.</p>
                     <p rend="justify">—  Sigur, papa. Eu ce spun!<hi rend="color(#000000)">…</hi>  Vra să zică eu sunt ca şi mama pentru Dănuţ, numai că eu sunt mică şi mama-i mare<hi rend="color(#000000)">…</hi>  Da şi eu am să fiu mare.</p>
                     <p rend="justify">—  Te-ai supărat pe tata fiindcă-l trimete pe Dănuţ la Bucureşti?</p>
                     <p rend="justify">—  Spune, Olguţa. Tu ştii că tata te ascultă cu plăcere.</p>
                     <p rend="justify">—  Papa, de ce nu m-aţi întrebat şi pe mine?</p>
                     <p rend="justify">—  Tu îl iubeşti mult pe Dănuţ?</p>
                     <p rend="justify">—  Mă rog!<hi rend="color(#000000)">…</hi>  Eu sunt sora lui. De ce nu m-aţi întrebat?</p>
                     <p rend="justify">—  Ştiu eu!<hi rend="color(#000000)">…</hi>  Aşa-s părinţii, Olguţa: n-au încredere în copii. Şi poate că n-au dreptate<hi rend="color(#000000)">…</hi>  Întotdeauna.</p>
                     <p rend="justify">—  Te-ai supărat, papa?</p>
                     <p rend="justify">—  Nu. M-am posomorât, poate, fără să vreau.</p>
                     <p rend="justify">—  Papa, eu nu vreau să te supăr. Eu vreau să ai tu dreptate<hi rend="color(#000000)">…</hi>  De ce-a plâns mama?</p>
                     <p rend="justify">Mâna domnului Deleanu îi răspunse dezmierdându-i mâna.</p>
                     <p rend="justify">—  Şi ţie-ţi pare rău, papa. Sunt sigură.</p>
                     <p rend="justify">—  Cum îţi pare rău şi ţie, Olguţa! Aşa-s părinţii! glumi el melancolic.</p>
                     <p rend="justify">—  Vezi, papa! Pe mine nu m-aţi întrebat!</p>
                     <p rend="justify">—  Olguţa, tu ştii că Dănuţ vrea să plece? El a hotărât, nesilit de nimeni<hi rend="color(#000000)">…</hi>  În sfârşit!</p>
                     <p rend="justify">—  Ştiu eu. El face cum vrea Herr Direktor.</p>
                     <p rend="justify">—  Şi moşu Puiu îl iubeşte pe Dănuţ ca şi noi. El îi vrea binele<hi rend="color(#000000)">…</hi>  altfel decât noi<hi rend="color(#000000)">…</hi>  şi cred că are dreptate.</p>
                     <p rend="justify">—  Spui drept, papa?</p>
                     <p rend="justify">—  Da, da!</p>
                     <p rend="justify">—  La noi acasă nu-i bine?</p>
                     <p rend="justify">—  Îi bine, Olguţa<hi rend="color(#000000)">…</hi>  Dar pentru un băiat e mai bine să crească între băieţi<hi rend="color(#000000)">…</hi>  strunit cum trebuie.</p>
                     <p rend="justify">—  Mai bine eram eu băiat.</p>
                     <p rend="justify">—  De ce, Olguţa?</p>
                     <p rend="justify">—  Aşa!<hi rend="color(#000000)">…</hi>  N-ar fi plâns mama.</p>
                     <p rend="justify">—  Ba da, Olguţa. Mama vă iubeşte deopotrivă pe amândoi.</p>
                     <p rend="justify">—  Ştiu, papa, nu zic!<hi rend="color(#000000)">…</hi>  Da eu nu vreau să plângă mama.</p>
                     <p rend="justify">—  Şi-l lăsai pe tata singur, dacă erai băiat?</p>
                     <p rend="justify">—  Tu eşti bărbat, papa!</p>
                     <p rend="justify">—  Şi?</p>
                     <p rend="justify">—  Nu te-aş fi lăsat, papa, izbucni ea mânioasă, fiindcă-s fată.</p>
                     <p rend="justify">Domnul Deleanu o sărută.</p>
                     <p rend="justify">—  Ţi-a trecut supărarea?</p>
                     <p rend="justify">—  Dacă ai tu dreptate, sigur.</p>
                     <p rend="justify">—  Am, Olguţa. Avocaţii au totdeauna dreptate!</p>
                     <p rend="justify">—  Şi părinţii, papa!</p>
                     <p rend="justify">—  Ei, bravo! Aşa te vreau: veselă. Haidem în sofragerie.</p>
                     <p rend="justify">—  Papa, Herr Direktor e mai sever decât tine: aşa-i?</p>
                     <p rend="justify">—  Decât mine – mi se pare – nu-i greu să fii mai sever<hi rend="color(#000000)">…</hi>  Ce zici?</p>
                     <p rend="justify">—  Adevărat! Tu nu eşti de loc!<hi rend="color(#000000)">…</hi>  Nici nu-i nevoie să fii!</p>
                     <p rend="justify">—  Da! Spui tu!</p>
                     <p rend="justify">—  Ba da, papa. Dacă ai fi tu sever, eu<hi rend="color(#000000)">…</hi>
                     </p>
                     <p rend="justify">—  Tu<hi rend="color(#000000)">…</hi>?</p>
                     <p rend="justify">Olguţa îl privi cu vicleană seriozitate.</p>
                     <p rend="justify">—  Eu m-aş arunca de pe acoperiş<hi rend="color(#000000)">…</hi>  cum erai să faci şi tu când erai mic, şi ţi-ar părea rău!</p>
                     <p rend="justify">—  Oare!</p>
                     <p rend="justify">—  Da tu nu eşti sever. Tu nici nu poţi să te superi, papa.</p>
                     <p rend="justify">—  Ei?!</p>
                     <p rend="justify">—  Da. Îţi spun eu! Ţie-ţi vine să râzi când te superi, ş-atunci vrei să te superi şi mai tare<hi rend="color(#000000)">…</hi>
                     </p>
                     <p rend="justify">Domnul Deleanu râdea.</p>
                     <p rend="justify">—  Tu sameni cu mine, papa.</p>
                     <p rend="justify">—  Da, Olguţa. Ar trebui să-l pui la colţ pe tata, fiindcă nu ştie să fie tată serios.</p>
                     <p rend="justify">—  Ei, papa! Eu te-ascult pe tine. Ştii, eu te-am supărat odată, şi fiindcă tu nu mi-ai spus nimica, eu singură m-am pus la colţ<hi rend="color(#000000)">…</hi>  Vezi! Nu mi-i ruşine! Eu îţi spun<hi rend="color(#000000)">…</hi>  Da vreau să ştiu dacă Herr Direktor e sever?</p>
                     <p rend="justify">—  Cât trebuie, Olguţa. Grigore vă iubeşte.</p>
                     <p rend="justify">—  Ştiu, papa<hi rend="color(#000000)">…</hi>  Lasă, am să vorbesc eu cu Herr Direktor<hi rend="color(#000000)">…</hi>  Ce cauţi aici? De ce nu baţi la uşă, Anica?</p>
                     <p rend="justify">—  Întreabă coniţa de ce nu mai veniţi<hi rend="color(#000000)">…</hi>
                     </p>
                     <p rend="justify">—  Hai să mergem, papa<hi rend="color(#000000)">…</hi>  Îmi pare bine că mi-ai făcut o vizită. Am să învăţ să fac cafea. Când mi-i mai face tu o vizită am să te tratez cu cafea neagră.</p>
                     <p rend="justify">—  Mă omoară Alice, măi drăcuşorule!</p>
                     <p rend="justify">—  Şi dulceaţă-ţi dau, papa.</p>
                     <p rend="justify">—  Ai tu dulceaţă?</p>
                     <p rend="justify">—  Sigur. Uite, papa<hi rend="color(#000000)">…</hi>  Da să nu mă spui!</p>
                     <p rend="justify">Ochii domnului Deleanu sclipiră de râsul amintirilor, privind gavanoasele din sobă.</p>
                     <p rend="justify">—  Acolo-i bufetul tău!</p>
                     <p rend="justify">—  Da, papa, acolo am să ascund cafeaua şi ibricul.</p>
                     <p rend="justify">—  Şi de unde ai să ai tu cafea şi ibric?</p>
                     <p rend="justify">—  Îmi cumperi tu, papa<hi rend="color(#000000)">…</hi>  ca să-mi pot primi musafirii.</p>
                     <p rend="justify">—  Şi dacă ne prinde mama?</p>
                     <p rend="justify">—  Are să guste şi ea din cafea<hi rend="color(#000000)">…</hi>  să vadă dacă-s bună gospodină!</p>
                     <p rend="justify">—  Şi dacă se supără?</p>
                     <p rend="justify">—  Ne pune la colţ pe-amândoi!</p>
                     <p rend="justify">—  V-aţi împotmolit? îi întâmpină doamna Deleanu scuturându-şi gândurile.</p>
                     <p rend="justify">—  Tăcere! cuvântă Herr Direktor. Dau cuvântul lui „Mumm”. Aviz urechilor delicate!</p>
                     <p rend="justify">—  Grigore, să nu spargi oglinda.</p>
                     <p rend="justify">—  N-ai grijă, Alice! Dopurile de şampanie au predilecţie pentru urechile tale! De rest n-ai grijă, că are dopul!</p>
                     <p rend="justify">Într-o pornire, doamna Deleanu şi Monica îşi astupară urechile. Totuşi, pocnetul festiv le făcu să tresară. Dopul zbură ca o vrabie dintr-un exuberant zarzăr înflorit în sticlă, scuturat în cupe.</p>
                     <p rend="justify">—  Impecabil! se autocomplimentă Herr Direktor, umplând cupele<hi rend="color(#000000)">…</hi>  Serviţi-vă! Cea mai plină pentru Kami-Mura.</p>
                     <p rend="justify">—  Umple-o bine, Herr Direktor, nu mă persecuta! îl luă în primire Olguţa arătând cu degetul adevăratul nivel al şampaniei subt cel decorativ al spumei.</p>
                     <p rend="justify">—  Alice, ce ai de spus? Fiică-ta vrea abatajuri alcoolice?</p>
                     <p rend="justify">—  Dă-i, Grigore. În norocul lui Dănuţ.</p>
                     <p rend="justify">—  Stai, Olguţa, nu începe<hi rend="color(#000000)">…</hi>  N-ai grijă, te-ameţeşti îndată.</p>
                     <p rend="justify">—  Ai să ţii un discurs, Herr Direktor? întrebă Olguţa cu buzele pufoase de spumă.</p>
                     <p rend="justify">—  Nu mă interpela! Tu eşti veşnic în opoziţie<hi rend="color(#000000)">…</hi>  Dragii mei, începu Herr Direktor ridicând cupa, de azi înainte am pierdut un nepot, dar am căpătat un băiat în aceleaşi condiţii ca şi Fecioara Maria. Beau mai întâi, în cinstea noului tată – vrednic tată! – care-şi botează fiul în şampanie nu în apă ortodoxă… Şi în ce şampanie! adăugă el muindu-şi buzele în blonda roire. Gaudeamus igitur.</p>
                     <p rend="justify">Ciocnite, cupele cântară pura arietă a cristalelor subţiri.</p>
                     <p rend="justify">—  Hai, Alice, nu fi mamă vitregă! Ciocneşte cu tatăl copilului vostru!</p>
                     <p rend="justify">—  Umple-o, Grigore.</p>
                     <p rend="justify">—  Cum? Ai şi băut-o! Tu, Alice!</p>
                     <p rend="justify">—  Eu.</p>
                     <p rend="justify">Herr Direktor turnă veselie acolo unde era nevoie de multă. C-un foşnet, spuma crescu. În mişcarea ei, cupa se înălţa, parcă palpitând, asemeni unei balerine-n vârfuri, furată de zborul voalurilor desfăşurate.</p>
                     <p rend="justify">—  Ş-acum, dragii mei, urmă Herr Direktor ciocnind cu doamna Deleanu, să bem în sănătatea fiului îndrumat. Dorinţa mea cea mai fierbinte e ca peste vreo zece ani, adunaţi în jurul acestei simpatice mese, că ciocnim din nou toţi cei de-acum. Ş-atuncea, Dănuţ, să mă priveşti tu prin monoclu – cum te privesc eu acuma – şi să zici: „Acest ramolit care în viaţa lui n-a ştiut să aibă un copil<hi rend="color(#000000)">…</hi>  a izbutit să facă un om”. În aşteptarea acelei zile, s-o cinstim pe aceasta cum se cuvine, să cinstim pe mame!</p>
                     <p rend="justify">—  Eşti bine dispus, Herr Direktor! îl apostrofă Olguţa c-un bişcot în mână.</p>
                     <p rend="justify">—  Mi se pare că suntem amândoi. Bună-i şampania! Ce zici, Olguţa?</p>
                     <p rend="justify">—  Îi bună, Herr Direktor! Te pişcă de limbă!</p>
                     <p rend="justify">—  Atunci ţine şi tu un toast.</p>
                     <p rend="justify">—  Crezi că mi-i frică?</p>
                     <p rend="justify">—  Ia să te vedem! o provocă Herr Direktor, răsturnându-se pe speteaza scaunului.</p>
                     <p rend="justify">Olguţa se ridică în picioare.</p>
                     <p rend="justify">—  Mamă, dă-mi voie să mă sui pe scaun.</p>
                     <p rend="justify">—  Ce vrei să faci?</p>
                     <p rend="justify">—  Vreau să ţin un discurs<hi rend="color(#000000)">…</hi>  pentru Herr Direktor.</p>
                     <p rend="justify">—  Suie-te. Vezi numai să nu cazi!</p>
                     <p rend="justify">—  Parcă eşti o statuie! exclamă Herr Direktor privind-o cu gâtul strâmb.</p>
                     <p rend="justify">—  Nu mă interpela, Herr Direktor!</p>
                     <p rend="justify">Domnul Deleanu nu-şi găsea locul pe scaun. Cunoştea tracul debuturilor oratorice şi, deşi glumă, debutul Olguţei îl emoţiona.</p>
                     <p rend="justify">Olguţa îşi trecu palma peste frunte, umplându-se de fărâmături fiindcă avea în mână un ciot de bişcot.</p>
                     <p rend="justify">—  Dragă Herr Direktor, vorbi ea fără şovăire, privindu-l, noi doi şi până azi am fost rude fiindcă tu eşti moşul meu. Şi nu-mi pare rău!</p>
                     <p rend="justify">—  Nici mie, Olguţa.</p>
                     <p rend="justify">—  Atunci avem noroc la rude amândoi!</p>
                     <p rend="justify">—  Bravo, Olguţa! aplaudă domnul Deleanu.</p>
                     <p rend="justify">—  Mare noroc, Olguţa! Să ştii de la mine.</p>
                     <p rend="justify">—  Ştiu, Herr Direktor, de când am fost rudă cu Fiţa Elencu<hi rend="color(#000000)">…</hi>  Da de azi înainte suntem mai rude.</p>
                     <p rend="justify">—  Chiar foarte rude! superlativă Herr Direktor comparativul Olguţei.</p>
                     <p rend="justify">—  Ba nu! Foarte rudă sunt numai cu tata, cu mama şi cu cineva<hi rend="color(#000000)">…</hi>
                     </p>
                     <p rend="justify">—  Cine-i misteriosul cineva?</p>
                     <p rend="justify">—  Ai să vezi, Herr Direktor.</p>
                     <p rend="justify">—  N-o întrerupe, Grigore, o apără domnul Deleanu.</p>
                     <p rend="justify">—  Lasă, papa, eu îi răspund<hi rend="color(#000000)">…</hi>  De azi înainte Herr Direktor, tu eşti tatăl fratelui meu. De asta suntem noi mai rude: fiindcă doi e mai mare decât unu, şi fiindcă tu, de azi înainte, eşti de două ori rudă cu mine.</p>
                     <p rend="justify">—  Şi-ţi pare bine, Olguţa?</p>
                     <p rend="justify">—  Sigur că-mi pare bine!</p>
                     <p rend="justify">—  Atunci hai să ciocnim.</p>
                     <p rend="justify">—  Stai, că n-am sfârşit!<hi rend="color(#000000)">…</hi>  Şi eu doresc, Herr Direktor, să aibă şi fratele meu noroc la rude cum avem şi noi doi.</p>
                     <p rend="justify">—  A bon entendeur, salut! exclamă Herr Direktor luând-o în braţe.</p>
                     <p rend="justify">—  Bravo, Olguţa! Nota zece la discurs!</p>
                     <p rend="justify">—  Dragii mei, vocifera Herr Direktor, aşezând-o pe Olguţa la locul ei, că am căpătat un băiat nu-i mare lucru! Dar văd că nu scapă omul de ce e scris să i se întâmple. M-a ferit Dumnezeu de nevastă, şi iacătă că-n schimb îmi trimete o soacră!<hi rend="color(#000000)">…</hi>  Să bem în cinstea celei mai minore soacre de pe globul terestru şi să dorim ca toate celelalte să-i samene!</p>
                     <p rend="justify">Dănuţ mâncase mai multe bişcoturi muiate în şampanie, fără poftă. Auzea răsunând cupele ciocnite, vorbele, glumele, râsetele, fără să le asculte<hi rend="color(#000000)">…</hi>  Vra să zică se întâmplase ceva bun. Toţi erau veseli fiindcă Dănuţ spusese da. Dănuţ ar fi putut să spună da sau nu<hi rend="color(#000000)">…</hi>  Şezuse pe un scaun din sofragerie, înalt, ciudat de înalt – ca toate scaunele clipelor solemne – şi toţi aşteptaseră să hotărască el<hi rend="color(#000000)">…</hi>  Da.</p>
                     <p rend="justify">Când îi scosese dentistul, mai demult, o măsea, Dănuţ, cu măseaua în mână, plânsese privind-o cu nedumerire şi duşmănie. Ş-atunci, ca şi acum, părinţii lui îl felicitaseră, râzând alături de scaunul caznei<hi rend="color(#000000)">…</hi>  Ciudat! Atunci o măsea, acuma un da – din gura lui Dănuţ ieşite<hi rend="color(#000000)">…</hi>  Şi toţi erau veseli! Dac-ar fi spus nu? Toţi ar fi fost trişti<hi rend="color(#000000)">…</hi>  Săracu Dănuţ! Numai el era trist<hi rend="color(#000000)">…</hi>  şi parcă nu<hi rend="color(#000000)">…</hi>  Era odată un împărat care cu jumătate faţă râdea şi cu jumătate plângea…</p>
                     <p rend="justify">Răsturnat pe scaun, domnul Deleanu respiră cotnarul din păhăruţ.</p>
                     <p rend="justify">—  Grigore, începu el zâmbind cu ironică melancolie, mult ai mai terfelit tu astăzi biata noastră Moldovă<hi rend="color(#000000)">…</hi>!</p>
                     <p rend="justify">—  Scopul scuză mijloacele!</p>
                     <p rend="justify">—  Nu, nu! Criticele tale erau sincere, şi mai bine decât copiii nimeni nu ştie să vadă paiul din ochii părinţilor<hi rend="color(#000000)">…</hi>  Dar eu, dragă Grigore, am băut şampanie, ş-acuma beau cotnarul acesta roznovenesc care are cincizeci şi nouă de ani: e tocmai din o mie opt sute patruzeci şi opt!<hi rend="color(#000000)">…</hi>  Şi închin, la rândul meu, pentru această Moldovă în care s-a făcut cotnarul amar şi blând, pentru această Moldovă în care mai răsar suflete asemănătoare cotnarului, şi fiindcă-s amare, şi fiindcă-s blânde, şi fiindcă-s rare. S-aţâţ doresc eu copilului meu: să fie din acele suflete, atunci când în pivniţele Moldovei cotnar nu va mai fi.</p>
                     <p rend="justify">—  Papa, cotnarul e mai bun decât tutunul?</p>
                     <p rend="justify">—  Vrei să guşti, Olguţa?</p>
                     <p rend="justify">—  Dacă spui tu!</p>
                     <p rend="justify">—  Ia să vedem.</p>
                     <p rend="justify">Olguţa îşi muie buzele, sorbi cu încordată atenţie, şi ridică din umeri încreţindu-şi fruntea.</p>
                     <p rend="justify">—  Îi amar, papa! Mai bună-i şampania!</p>
                     <p rend="justify">—  Tu nu te pricepi, Olguţa! zâmbi domnul Deleanu. Asta-i pentru moşnegi ca noi!</p>
                     <p rend="justify">—  Papa, da spune-mi dacă-i mai bun decât tutunul!</p>
                     <p rend="justify">—  Hei! Cred bine! Şi-i mai rar!</p>
                     <p rend="justify">—  Atunci am să te rog ceva.</p>
                     <p rend="justify">—  Spune.</p>
                     <p rend="justify">Olguţa se ridică de pe scaun, se apropie de domnul Deleanu, şi începu să-i şoptească la ureche, trăgând cu ochiul la ceilalţi.</p>
                     <p rend="justify">—  Olguţa, nu-i politicos ce faci tu! o dojeni doamna Deleanu.</p>
                     <p rend="justify">—  Merci, papa!<hi rend="color(#000000)">…</hi>  Mamă dragă, aşa-i când faci un chef!</p>
                     <p rend="justify">—  Uite, Olguţa<hi rend="color(#000000)">…</hi>  Şi spune-i să-l bea în cinstea voastră, a copiilor.</p>
                     <p rend="justify">Olguţa ieşi cu paharul de cotnar în mână, călcând ca o acrobată pe frânghie.</p>
                     <p rend="justify">—  Pentru moş Gheorghe? întrebă doamna Deleanu.</p>
                     <p rend="justify">—  Mai încape vorbă?!</p>
                     <p rend="justify">—  Rămânem fără copii, zâmbi doamna Deleanu oftând. Pe Dănuţ ni-l ia Grigore, pe Olguţa ni-o ia moş Gheorghe<hi rend="color(#000000)">…</hi>  Numai Monica e a noastră<hi rend="color(#000000)">…</hi>  Hai să ne sculăm.</p>
                     <p rend="justify">—  Noi mai rămânem, Alice, protestă Herr Direktor, arătând paharul pe jumătate plin.</p>
                     <p rend="justify">Herr Direktor şi domnul Deleanu rămaseră singuri în faţa paharelor.</p>
                     <p rend="justify">—  Când pleci tu, Grigore?</p>
                     <p rend="justify">—  Mâne.</p>
                     <p rend="justify">—  Şi pe Dănuţ când ţi-l aduc?</p>
                     <p rend="justify">—  Peste vreo săptămână.</p>
                     <p rend="justify">—  Aşa degrabă?</p>
                     <p rend="justify">—  Acuşi începe şcoala.</p>
                     <p rend="justify">—  Şi tribunalul.</p>
                     <p rend="justify">—  Încep toate!<hi rend="color(#000000)">…</hi>  Trebuie să-l pregătesc: să-i fac uniformă, să-l mai plimb prin Bucureşti<hi rend="color(#000000)">…</hi>
                     </p>
                     <p rend="justify">—  Bine<hi rend="color(#000000)">…</hi>  Să trăim!</p>
                     <p rend="justify">—  Noroc!</p>
                     <p rend="justify">Pornită tocmai din îndepărtate vremi – cu alean de soare îngălbenit pe foi de nuc – aroma cotnarului se răspândi în tăcerea odăii. Şi adierea toamnei de afară, învăluind suflarea toamnei din cotnar, se umplu de amintiri<hi rend="color(#000000)">…</hi>
                     </p>
                     <p rend="justify">Doamna Deleanu ieşise din sofragerie dezmierdând cu degetele buclele lui Dănuţ, urmată de Monica. Ajungând în dreptul uşii ietacului se opri.</p>
                     <p rend="justify">—  Haideţi la mine, copii.</p>
                     <p rend="justify">Mut, Dănuţ trecu înainte, spre odaia lui, cu capul aplecat. Intră. Uşa se închise. Părăsită de buclele lui Dănuţ, mâna doamnei Deleanu rămase o clipă în aer, cu degetele răsfirate, ca o frunză desprinsă de pe creangă şi răzleţită de fructul pe care-l ocrotea… Căzu.</p>
                     <p rend="justify">—  Tu vrei să vii cu mine, Monica?</p>
                     <p rend="justify">Fetiţa apucă mâna cea tristă, o strânse cu toată puterea ei copilărească şi intră în ietac, furişând o privire abătută spre uşa lui Dănuţ.</p>
                     <p rend="justify">Două tăceri, una lângă alta, mână în mână.</p>
                     <p rend="justify">Doamna Deleanu şedea întinsă pe pat, cu ochii închişi; Monica aşezată pe marginea patului.</p>
                     <p rend="justify">Ochii Monicăi nu se desprindeau de pe chipul neclintit al doamnei Deleanu. Îi venea să-şi ţie suflarea ca să nu facă zgomot.</p>
                     <p rend="justify">De la o vreme, genele doamnei Deleanu tremurară… şi două lacrimi alunecară de-a lungul obrajilor. Ţinându-şi suflarea, Monica se aplecă şi sărută cu timiditate mâna doamnei Deleanu.</p>
                     <p rend="justify">—  Tu erai aici, Monica? tresări doamna Deleanu.</p>
                     <p rend="justify">—  Cu mata, tante Alice.</p>
                     <p rend="justify">—  Pui mic<hi rend="color(#000000)">…</hi>  tu du-te lângă Dănuţ<hi rend="color(#000000)">…</hi>  Eu am să dorm.</p>
                     <p rend="justify">Monica ieşi în vârfuri. Se opri în faţa uşii odăii lui Dănuţ. Bătu încet cu degetul.</p>
                     <p rend="justify">—  Dănuţ, şopti ea aplecând urechea.</p>
                     <p rend="justify">Apăsând binişor clampa, întredeschise uşa.</p>
                     <p rend="justify">—  Doarme!<hi rend="color(#000000)">…</hi>  Săracu Dănuţ<hi rend="color(#000000)">…</hi>!</p>
                     <p rend="justify">După ce se închise uşa la loc, Dănuţ deschise ochii din nou – şi nu zâmbi.</p>
                     <p rend="justify">Monica intră singură în odăiţa fetiţelor.</p>
                     <p rend="justify">În trei odăi, trei tăceri priveau viaţa<hi rend="color(#000000)">…</hi>
                     </p>
                     <p rend="justify">Venind de la moş Gheorghe cu paharul gol, Olguţa dădu buzna în sofragerie. Profira sări de pe scaun cu gura plină, ca o mătăhăloasă elevă surprinsă mâncând în clasă de profesoară. Anica plecă ochii în jos, ascunzând bişcotul la spate, cu gestul revelator al şcolarilor fumători.</p>
                     <p rend="justify">—  Poftă mare! Anica, hai cu mine!</p>
                     <p rend="justify">Profira le aşteptă să iasă. De îndată ce se închise uşa, învie, ca statuia unui tablou alegoric după ce se lasă cortina… Aplecându-se, luă bişcotul aruncat de Anica, şi-l înghiţi.</p>
                     <p rend="justify">—  Ascultă, Anica, o cercetă aspru Olguţa, ai mâncat numai, sau ai şi băut?</p>
                     <p rend="justify">—  Nici n-am apucat să mănânc, duduie Olguţa, se tângui Anica arătându-i mânile goale.</p>
                     <p rend="justify">—  Bine! Atunci trebuie să te grăbeşti fiindcă Profira mănâncă tot. Stai, nu pleca. Ai treabă cu mine<hi rend="color(#000000)">…</hi>  Ia să-i dau şi Profirei o treabă!</p>
                     <p rend="justify">Medită încruntată şi repede deschise uşa sofrageriei.</p>
                     <p rend="justify">—  Profira!</p>
                     <p rend="justify">—  Of! M-am speriat, duduie!</p>
                     <p rend="justify">—  Du-te şi spune vierului să-ţi dea poamă fragă: auzi? S-o aleagă frumoasă.</p>
                     <p rend="justify">—  Da aici cine să cureţe?</p>
                     <p rend="justify">—  Ştie şi Anica să mănânce bişcoturi! Du-te şi mănâncă poamă. Hai repede.</p>
                     <p rend="justify">Profira oftă şi porni… scoţând un alt bişcot din buzunarul pestelcii.</p>
                     <p rend="justify">—  Ascultă bine, Anica.</p>
                     <p rend="justify">—  Ascult, duduie.</p>
                     <p rend="justify">—  Ai să te duci în odaia turcească, la moşu Puiu, ş-ai să baţi la uşă încet. Şi dacă nu răspunde ai să baţi tare<hi rend="color(#000000)">…</hi>  Ia arată-mi cum ai să faci?</p>
                     <p rend="justify">Anica se apropie de uşa sofrageriei<hi rend="color(#000000)">…</hi>  şi intră.</p>
                     <p rend="justify">—  Anica, te joci cu mine?</p>
                     <p rend="justify">—  Am uitat, duduie Olguţa!</p>
                     <p rend="justify">—  Fă cum ţi-am spus.</p>
                     <p rend="justify">—  Da. Dat încet<hi rend="color(#000000)">…</hi>
                     </p>
                     <p rend="justify">Toc-toc, bocăni ea cu degetul.</p>
                     <p rend="justify">—  Şi dacă nu răspunde bat tare.</p>
                     <p rend="justify">Buf-buf, bătu ea cu pumnul.</p>
                     <p rend="justify">—  Aşa. Şi dacă nici atunci nu răspunde, intri în goană, trânteşti uşa, te baţi cu mâna peste gură şi spui în gura mare: „Păcatele mele! Eu gândeam că eraţi în sofragerie!” Ai înţeles? Da să faci zgomot, ca să-l trezeşti!</p>
                     <p rend="justify">—  Şi dacă se supără, duduie Olguţă? întrebă Anica abia ţinându-şi râsul.</p>
                     <p rend="justify">—  Nu-i treaba ta! Ai să-i spui că duduia Olguţa vrea să-i vorbească.</p>
                     <p rend="justify">În aşteptarea Anicăi, Olguţa se plimba cu mânile la spate, din ce în ce mai repede, ca cineva care născoceşte dialoguri cu replici scurte. Uneori se oprea, îşi descoperea fruntea mereu bătută de şuviţele negre şi iar pornea.</p>
                     <p rend="justify">—  A spus să poftiţi.</p>
                     <p rend="justify">—  Dormea?</p>
                     <p rend="justify">—  Nu, fuma.</p>
                     <p rend="justify">—  Bine. Acuma du-te şi mănâncă tot ce-a rămas pe masă. Să nu laşi nimic Profirei!</p>
                     <p rend="justify">—  Bucuros de musafiri? întrebă afabil Olguţa intrând la Herr Direktor.</p>
                     <p rend="justify">—  Încântat!</p>
                     <p rend="justify">—  Ce mai faci, Herr Direktor? Nu te deranjez?</p>
                     <p rend="justify">—  Tu! Prietena mea! Îmi pare rău!<hi rend="color(#000000)">…</hi>  Ce vânt te-aduce pe la mine?</p>
                     <p rend="justify">—  Nimic, Herr Direktor! Am venit să te văd, să mai stăm de vorbă<hi rend="color(#000000)">…</hi>
                     </p>
                     <p rend="justify">Herr Direktor se ridică într-un cot pe divan, încrustându-şi monoclul în orbită.</p>
                     <p rend="justify">—  Îmi faci o vizită?</p>
                     <p rend="justify">—  Sigur<hi rend="color(#000000)">…</hi>  Da frumos halat ai! Tu eşti elegant ca o cucoană.</p>
                     <p rend="justify">—  Aşa-s burlacii, Olguţa.</p>
                     <p rend="justify">—  De ce numai burlacii?</p>
                     <p rend="justify">—  Fiindcă ei n-au nevastă! În schimb, au un halat frumos.</p>
                     <p rend="justify">—  Şi cei însuraţi nu trebuie să aibă?</p>
                     <p rend="justify">—  N-au nevoie. Ei au o nevastă frumoasă.</p>
                     <p rend="justify">—  Şi dacă-i urâtă?</p>
                     <p rend="justify">—  Se consolează! Adică nu. Dă! Oftează şi ei!<hi rend="color(#000000)">…</hi>  Da stai jos. Ce pot să-ţi ofer: o ţigară?</p>
                     <p rend="justify">—  Azi eşti vesel, Herr Direktor!</p>
                     <p rend="justify">—  Ca întotdeauna.</p>
                     <p rend="justify">—  Azi nu-i ca întotdeauna.</p>
                     <p rend="justify">—  Ai dreptate. Azi e o zi mare.</p>
                     <p rend="justify">—  Pentru tine?</p>
                     <p rend="justify">—  Şi pentru Kami-Mura<hi rend="color(#000000)">…</hi>  şi pentru toţi. N-ai văzut?</p>
                     <p rend="justify">—  Atunci de ce-a plâns mama?</p>
                     <p rend="justify">—  De unde ştii tu c-a plâns?</p>
                     <p rend="justify">—  Am văzut eu.</p>
                     <p rend="justify">—  Bine. A plâns… fiindcă-i mamă.</p>
                     <p rend="justify">—  Ei! Atunci ar trebui să plângă în fiecare zi!</p>
                     <p rend="justify">—  A plâns de bucurie, Olguţa.</p>
                     <p rend="justify">—  Nu, Herr Direktor.</p>
                     <p rend="justify">—  Aşa cred eu.</p>
                     <p rend="justify">—  Să-ţi spun eu de ce-a plâns: fiindcă pleacă fratele meu.</p>
                     <p rend="justify">—  Dragă Olguţa, mama a înţeles că-i mai bine pentru Dănuţ să înveţe la Bucureşti, şi ea singură a hotărât – cum de altfel a hotărât şi Dănuţ.</p>
                     <p rend="justify">—  Atunci de ce-a plâns?</p>
                     <p rend="justify">—  Aşa-s cucoanele, Olguţa. După ce se hotărăsc să facă ceva, plâng, şi le trece.</p>
                     <p rend="justify">—  Şi-a călcat pe inimă, Herr Direktor!</p>
                     <p rend="justify">—  Măi! că multe mai ştii!</p>
                     <p rend="justify">—  Herr Direktor, când pleci?</p>
                     <p rend="justify">—  Mâne, Olguţa.</p>
                     <p rend="justify">—  Pleci singur?</p>
                     <p rend="justify">—  Da. Dănuţ vine cu Iorgu, peste o săptămână.</p>
                     <p rend="justify">—.îmi pare bine, respiră ea.</p>
                     <p rend="justify">Herr Direktor îi dezmierdă pletele.</p>
                     <p rend="justify">—  Bună fată eşti tu!</p>
                     <p rend="justify">—  Herr Direktor, începu Olguţa privindu-l drept în ochi, tu eşti sever?</p>
                     <p rend="justify">—  Cu cine Olguţa?</p>
                     <p rend="justify">—  Ştiu eu!<hi rend="color(#000000)">…</hi>  La Bucureşti, cu funcţionarii tăi.</p>
                     <p rend="justify">—  Sigur. Altfel nu merg treburile.</p>
                     <p rend="justify">—  Şi ce faci tu când eşti sever?</p>
                     <p rend="justify">—  Dă!<hi rend="color(#000000)">…</hi>  Vorbesc mai aspru, mă încrunt, şi dacă nu m-ascultă îi dau afară.</p>
                     <p rend="justify">—  Şi dacă n-are să te-asculte fratele meu?</p>
                     <p rend="justify">—  Dănuţ m-ascultă.</p>
                     <p rend="justify">—  Cine ştie?! Dacă face-o prostie?</p>
                     <p rend="justify">—  Îi fac morală.</p>
                     <p rend="justify">—  Şi dacă mai face una?</p>
                     <p rend="justify">—  Hm!<hi rend="color(#000000)">…</hi>  Om vedea!</p>
                     <p rend="justify">—  Hm!<hi rend="color(#000000)">…</hi>  Herr Direktor, tu ai bătut vreodată pe cineva?</p>
                     <p rend="justify">—  Poate! Nu-mi mai aduc aminte! Când eram băiat<hi rend="color(#000000)">…</hi>
                     </p>
                     <p rend="justify">—  Da-ţi place să baţi?</p>
                     <p rend="justify">—  Nu, Olguţa. E urât şi sălbatec.</p>
                     <p rend="justify">—  Vra să zică, n-ai să-l baţi pe fratele meu?</p>
                     <p rend="justify">—  Pe Dănuţ! Ferească Dumnezeu!</p>
                     <p rend="justify">Olguţa respiră adânc.</p>
                     <p rend="justify">—  Merci, Herr Direktor. Ştiam eu! Tu eşti sever, da bun<hi rend="color(#000000)">…</hi>  Îmi dai voie să umblu în geamandan?</p>
                     <p rend="justify">—  Mă rog!</p>
                     <p rend="justify">—  Închide ochii, Herr Direktor<hi rend="color(#000000)">…</hi>  Astupă-ţi ochii cu mânile… Acuma să-mi spui ce-am să fac!</p>
                     <p rend="justify">—  Ai să-ţi faci un duş cu colonie!</p>
                     <p rend="justify">—  Bine-mi pare că n-ai ghicit! Azi nu te doare capul, Herr Direktor?</p>
                     <p rend="justify">—  Slava Domnului, am scăpat!</p>
                     <p rend="justify">—  Ce rău îmi pare! Eu vroiam să-ţi fac o fricţiune.</p>
                     <p rend="justify">—  Ba mă doare! Cum nu!</p>
                     <p rend="justify">Revărsându-se, colonia gâlgâia; palma Olguţei se rotea repede, împrăştiind-o pe capul zimţat aspru de părul mărunt, în timp ce buzele suflau din răsputeri spre creştet.</p>
                     <p rend="justify">—  Îţi place, Herr Direktor?</p>
                     <p rend="justify">—  Straşnic! Parcă s-a mutat Polul Nord în capul meu! Numai ia-o mai încet, că acuşi capăt o migrenă.</p>
                     <p rend="justify">—  Nu-i nimica, Herr Direktor! Îţi mai fac o fricţiune. Azi îi o zi mare!</p>
                     <p rend="justify">—  Pe capul meu!</p>
                     <p rend="justify">—  Şi pe altele, Herr Direktor, adăugă Olguţa, frământând amarnic.</p>
                     <p rend="justify">Era o dărăpănare atât de străvezie, că parcă nu era în văzduhul toamnei – şi o blândeţă vastă în lumină<hi rend="color(#000000)">…</hi>  ca un trecut<hi rend="color(#000000)">…</hi>
                     </p>
                     <p rend="justify">Dănuţ coborî treptele pridvorului cu mânile în buzunar şi umerii plecaţi. Zărind mingea de foot-ball uitată în ogradă, îşi aminti că se jucase cu Olguţa, că se rănise la genunchi mai adineaori – şi i se păru că treptele pe care le coboară sunt altele decât acele pe care le suise, şi că ograda-i alta, şi că Dănuţ e altul<hi rend="color(#000000)">…</hi>
                     </p>
                     <p rend="justify">Ca şi cum treptele suite atunci şi coborâte acum ar fi fost ale vremii, nu ale pridvorului casei părinteşti.</p>
                     <p rend="justify">Închise ochii<hi rend="color(#000000)">…</hi>
                     </p>
                     <p rend="justify">De multe ori, spre sfârşitul vacanţelor mai ales, Dănuţ visa că i s-a întâmplat o nenorocire. Şi-ntotdeauna, deschizând ochii, nenorocirea se isprăvea. Şi Dănuţ era fericit, cu sufletul frăgezit de zâmbete desprinse din spaima somnului. Astfel nenorocirile din somn îl deprinseră să socoată nenorocirea ca un prag peste care treci – deschizând uşa cu o deschidere de pleoape – pentru a intra în alba încăpere a luminii, cu oglinzi numai pentru zâmbete şi ferestre numai pentru soare<hi rend="color(#000000)">…</hi>
                     </p>
                     <p rend="justify">Deschise ochii. Mingea de foot-ball, aceeaşi; cerul, înalt şi întins; începea şcoala, se apropia plecarea; Dănuţ, mic şi singur<hi rend="color(#000000)">…</hi>
                     </p>
                     <p rend="justify">Vra să zică l-au dat afară din casă<hi rend="color(#000000)">…</hi>  Nu-i venea să plângă, nu. Oftă.</p>
                     <p rend="justify">Cum ar fi vrut Dănuţ să se facă cerul mic-mic, şi jos-jos, aşa cum era cuvertura măsuţei pe care făcea uneori, iarna, doamna Deleanu pasienţe sau cetea o carte. Şi dedesubtul cerului micşorat şi coborât, aşa cum ar fi vrut Dănuţ, să fie un covor luminat de flăcările sobei şi o pisică somnoroasă<hi rend="color(#000000)">…</hi>
                     </p>
                     <p rend="justify">Deasupra măsuţei mai era o lampă cu abat-jour. Subt măsuţă se vedeau picioarele mamei în pantofi subţiri, stând locului, sau strâmbându-se pe-o coastă de nedumerire, sau bătând tactul unei supărări, cu vârfurile. Dănuţ, fireşte, şedea subt măsuţă. Olguţa se juca pe-afară, în omăt. Dar lui Dănuţ nu-i trebuia altă joacă. Acolo, lumea se micşora ca o căsuţă de păpuşă. Nimeni nu mai era pe lume, decât picioarele măsuţei, Dănuţ la mijloc, pantofii mamei şi pisica. Dănuţ ştia ce face mama fiindcă vedea ce fac pantofii. Ştia când zâmbeşte, când se încruntă, câad se supără. Pisica de la o vreme torcea. Şi era o tăcere!<hi rend="color(#000000)">…</hi>  Căldura sobei ajungea acolo molatecă şi somnoroasă<hi rend="color(#000000)">…</hi>  Acolo începeau poveştile cu Statu-Palmă-Barba-Cot, cu Prichindel<hi rend="color(#000000)">…</hi>  Acolo făurise Dănuţ o lume măruntă, cu oameni mici ca literile, cu animale de statura majusculelor şi căsuţe niciodată mai mari decât o carte de poveşti, să-ncapă-n ele numai basme. Dănuţ, numai, era uriaş, dar ce uriaş cumsecade!<hi rend="color(#000000)">…</hi>  Era bine acolo! Aceea era patria lui Dănuţ luminată de focul din sobă ca de un soare al co-voarelor pe care dorm copii şi visează pisici<hi rend="color(#000000)">…</hi>
                     </p>
                     <p rend="justify">L-au izgonit.</p>
                     <p rend="justify">Ce înalt era cerul! Ce mare pământul!</p>
                     <p rend="justify">Porni încet spre livadă<hi rend="color(#000000)">…</hi>  Ce se întâmplase în turbinca lui Ivan? Ce vânt veştejise, scuturase şi alungase împăraţii, feţi-frumoşii şi poveştile? Turbinca lui Ivan era goală?</p>
                     <p rend="justify">Dănuţ mergea singur. Nimeni nu-l mai însoţea. Oştile care întotdeauna veneau în urma lui Dănuţ sau îl aşteptau înainte – pieriseră. Pustiu înainte, pustiu în urmă! Din casă-l izgoniseră, înainte-l aştepta şcoala<hi rend="color(#000000)">…</hi>
                     </p>
                     <p rend="justify">Turbinca lui Ivan era goală şi era grea fiindcă în ea intrase durerea din viaţă în locul celei din basme, cu duioasa apăsare de moarte a toamnei pe păduri.</p>
                     <p rend="justify">În drum spre livadă îl ajunse Ali, gudurându-se pe lângă el.</p>
                     <p rend="justify">Numai Ali îl iubea pe Dănuţ. Şi după ce va pleca Dănuţ, amândoi vor rămânea singuri: Dănuţ la Bucureşti, Al i la Medeleni.</p>
                     <p rend="justify">—  Dănuţ!</p>
                     <p rend="justify">Cu cozile fluturând pe spate, Monica alerga după el.</p>
                     <p rend="justify">—  Dănuţ, stai puţin, Dănuţ!</p>
                     <p rend="justify">Îl ajunse în livadă. Gâfâia.</p>
                     <p rend="justify">—  Dănuţ<hi rend="color(#000000)">…</hi>  Îmi pare-aşa de rău că pleci! se spovedi ea gata de plâns, luându-l de mână şi privindu-l cu ochii măriţi.</p>
                     <p rend="justify">—  Ce v-am făcut eu? Ce mai vreţi cu mine? De ce nu-mi daţi pace?</p>
                     <p rend="justify">Smulgându-şi mâna din mâna Monicăi porni înainte, înstrăinându-se de-ai lui în toamnă.</p>
                     <p rend="justify">—  Ce i-am făcut eu? murmură Monica acoperindu-şi obrajii cu mânile… Săracu Dănuţ!</p>
                     <p rend="justify">Şi fiindcă numai Ali mergea după Dănuţ, deşi gonită, Monica porni după Ali.</p>
                     <p rend="justify">Arome dulci şi amărui, mirodenii pipărate, miresme stinse, suflări umile, abia simţite, desluşite totuşi…</p>
                     <p rend="justify">Soarele umed – adierile vântului de pe mirişti, şi grădini, şi arături – fructele şi frunzele crengilor – trunchiurile pomilor – pământul – frunzele şi fructele căzute – şi firele de iarbă-ncovoiate miroseau de-a valma toate-toate.</p>
                     <p rend="justify">Pluteau suflete printre pomi şi suflete se desprindeau din iarbă şi din vânt, şi căderea frunzelor dezmierda mâhniri fără de frunte şi sfâşieri fără de mâni.</p>
                     <p rend="justify">Şi pretutindeni începea o plecare, şi nicăieri nu se vedea tristul cufăr al plecărilor, nici femeia care stă pe el înfrigurată, cu genunchii strânşi şi coatele împreunate, acoperindu-şi ochii: să nu mai vadă şi să nu mai plângă.</p>
                     <p rend="justify">Dar toamna?</p>
                     <p rend="justify">Monica se tupilase după trunchiul unui măr domnesc. Deasupra ei, merele pline încovoiau crenguţele, împovărându-le, ca cerceii cu prea grele nestemate urechile micilor infante.</p>
                     <p rend="justify">De-acolo, Monica ţinea tovărăşie lui Dănuţ, într-ascuns.</p>
                     <p rend="justify">Ostenise. De aceea îngenunchease.</p>
                     <p rend="justify">Dănuţ şedea pe banca de sub nuc, nemişcat. Monica-i vedea numai capul aplecat asupra mesei de stejar. Soarele-l bătea în plin, cârlionţându-l cu aramă.</p>
                     <p rend="justify">Pe masa de stejar cădeau frunze, lumini de soare şi nuci întunecate în cojile verzi. Se desfăcuse parcă un străvechi gromolnic, cu scoarţele de foi de nuc suflate cu lumini de soare. Şi capul unui pui de faun, aplecat, visa<hi rend="color(#000000)">…</hi>
                     </p>
                     <p rend="justify">O  lacrimă de-ar fi lucit în soare căzând din ochii lui Dănuţ, Monica ar fi cutezat să iasă din ascunzătoare. Dar numai frunzele cădeau din crengile de nuc.</p>
                     <p rend="justify">Sufletul lui Dănuţ se îndepărtase atât de mult de trupul lui Dănuţ, că murmurul buzelor lui era al unui copil care abia ştia să vorbească, şi numai zâmbetul era poate al lui Dănuţ dacă nu al soarelui de pe obraz.</p>
                     <p rend="justify">Unu Ilă Duduilă Eşti caş Toporaş Pe la moara Murgului Trece fata turcului C-un cojoc De motoc C-o pestelcă Strecătoare Una mara Două para Triaria Compania<hi rend="color(#000000)">…</hi>
                     </p>
                     <p rend="justify">Fără înţeles, versurile căpătau odinioară farmecul naiv al buzelor care mai degrabă ştiau să râdă decât să vorbească. Pe-atunci, Dănuţ avea vreo trei ani. Purta rochiţă ca şi Olguţa, şi când îi era somn anunţa: „Vau naniţi”. Şi o bucovineancă, dădaca lui, poate în dorul satului de peste graniţă, îl învăţase încetul cu încetul versurile copilăriei ei. Dănuţ le recita din braţele doamnei Deleanu şi, după ce isprăvea, căpăta bomboane şi sărutări. Când se culca, le recita în şoaptă, pentru el, până ce-adormea.</p>
                     <p rend="justify">Unu Ili Duduili<hi rend="color(#000000)">…</hi>
                     </p>
                     <p rend="justify">—  Nani, Dănuţ! răsuna ca prin vis glasul doamnei Deleanu din patul slab luminat de lampa cu abat-jour verde. Şi Dănuţ şoptea mai încet: Eşti cas Topoas<hi rend="color(#000000)">…</hi>
                     </p>
                     <p rend="justify">—  Sst!</p>
                     <p rend="justify">Pe la moaa Mugului Tece fata tucului<hi rend="color(#000000)">…</hi>
                     </p>
                     <p rend="justify">—  Ţţ-ţţ!</p>
                     <p rend="justify">Şi Dănuţ zâmbea fiindcă numai gândul lui mai auzrea că fata turcului avea:</p>
                     <p rend="justify">Un cozoc.</p>
                     <p rend="justify">Di motoc<hi rend="color(#000000)">…</hi>
                     </p>
                     <p rend="justify">Şi adormea zâmbind.</p>
                     <p rend="justify">Cădeau frunzele nucului câte una şi mai multe laolaltă pe masa de stejar.</p>
                     <p rend="justify">Şi pomii astă primăvară erau înfloriţi, şi-acum nu mai aveau flori, şi cădeau frunze galbene din ei, foşnind uscat. Poate de asta versurile cantilenei care lăsa zâmbetul somnului pe buzele lui Dănuţ – pe c înd avea trei ani – acum fără de înţeles, şi-atât de trist i se desprindeau de pe buze, rupte din trecut:</p>
                     <p rend="justify">Unu Ilă Duduilă Eşti caş Toporaş<hi rend="color(#000000)">…</hi>
                     </p>
                     <p rend="justify">Se ridică-n livadă – pe măsură ce se lungeau umbrele – răcoarea umedă. Monica îşi acoperise pieptul cu mânile: tremura.</p>
                     <p rend="justify">Şi Dănuţ era îmbrăcat subţire! Dacă răcea? Se ridică în picioare, frecându-şi genunchii îndureraţi, începu să se îndepărteze de-a-ndăratelea, ascunzându-se pe după trunchiuri. Se opri, uitându-se: Dănuţ nu se mişca. O luă la fugă din răsputeri ca să aducă mai degrabă pelerina lui Dănuţ.</p>
                     <p rend="justify">Când eşti trist de tot, îţi vine să dormi. Îţi vine să-ţi culci capul pe genunchii altcuiva care te iubeşte, sau, dacă eşti singur şi n-ai pe nimeni, să ţi-l culci pe palmele tale<hi rend="color(#000000)">…</hi>  Da. Îţi vine să dormi când eşti trist. Şi să uiţi<hi rend="color(#000000)">…</hi>  Dar când te deştepţi? Iar eşti trist şi nu mai poţi s-adormi din nou<hi rend="color(#000000)">…</hi>!</p>
                     <p rend="justify">Dănuţ oftă.</p>
                     <p rend="justify">De ce cădeau frunzele?<hi rend="color(#000000)">…</hi>  Fiindcă venise toamna<hi rend="color(#000000)">…</hi>  Frunzele erau moarte?<hi rend="color(#000000)">…</hi>  Nu. Frunzele cădeau şi mureau jos pe pământ fiindcă venise toamna<hi rend="color(#000000)">…</hi>  Toamna<hi rend="color(#000000)">…</hi>
                     </p>
                     <p rend="justify">Frunzele cădeau sau vroiau să cadă?<hi rend="color(#000000)">…</hi>  Dacă venise toamna!<hi rend="color(#000000)">…</hi>  Ce să mai facă ele pe crengi<hi rend="color(#000000)">…</hi>!</p>
                     <p rend="justify">Când vine toamna, pasările pleacă şi frunzele cad<hi rend="color(#000000)">…</hi>
                     </p>
                     <p rend="justify">Dacă Dănuţ ar fi fost o frunză pe creanga nucului, şi-ar fi venit toamna – ce-ar fi făcut?<hi rend="color(#000000)">…</hi>  Toate frunzele din jurul lui ar fi căzut, şi el ar fi rămas din ce în ce mai singur – aşa cum era acum<hi rend="color(#000000)">…</hi>  Da. Şi el s-ar fi aruncat de pe creangă<hi rend="color(#000000)">…</hi>  şi l-ar fi luat vântul, şi l-ar fi amestecat cu celelalte frunze, şi cine ştie unde l-ar fi azvârlit… şi nimeni-nimeni n-ar mai fi ştiut de el<hi rend="color(#000000)">…</hi>
                     </p>
                     <p rend="justify">Când eşti trist de tot îţi vine să dormi şi să uiţi<hi rend="color(#000000)">…</hi>
                     </p>
                     <p rend="justify">Un gând ciudat se apropia de Dănuţ, de dinafară parcă, aşa de ciudat că ochii lui Dănuţ se deschiseră mari şi orbi, ca în întuneric, când se apropie spaima care-ţi apucă inima şi ţi-o gâtuie…</p>
                     <p rend="justify">În fundul livezii era o râpă înaltă – tot atât de înaltă pentru Dănuţ cât era pentru o frunză creanga de pe care se zvârlea în jos. Frunzele plutesc, alunecă şi se aşază lin<hi rend="color(#000000)">…</hi>  Nucile cad şi se sfarmă!<hi rend="color(#000000)">…</hi>  Nucile n-au sânge. Dac-ar avea, le-ar curge sângele pe coajă<hi rend="color(#000000)">…</hi>  ca unui om<hi rend="color(#000000)">…</hi>  ca unui om cu capul sfărmat<hi rend="color(#000000)">…</hi>  ca unui biet om trist<hi rend="color(#000000)">…</hi>
                     </p>
                     <p rend="justify">         „Dănuţ! Dănuţ! Unde eşti, Dănuţ? Unde-i Dănuţ<hi rend="color(#000000)">…</hi>?”.</p>
                     <p rend="justify">Şi l-ar fi găsit boarul jos, lângă râpă, cu capul sfărmat, cu şiroaie de sânge pe obraz<hi rend="color(#000000)">…</hi>
                     </p>
                     <p rend="justify">Mort Dănuţ?<hi rend="color(#000000)">…</hi>  El, Dănuţ, mort<hi rend="color(#000000)">…</hi>?</p>
                     <p rend="justify">—  Eu?</p>
                     <p rend="justify">         „Nu se poate!” murmură un gând îndepărtat şi învăluitor ca orizontul răsăritului.</p>
                     <p rend="justify">Toţi sunt în doliu. Merg în urma sicriului lui Dănuţ. Plâng… Şi lui Dănuţ îi vine să plângă fiindcă şi el merge în urma sicriului.</p>
                     <p rend="justify">—  Mort?</p>
                     <p rend="justify">Singur în sicriu? Singur în groapă? În pământ negru?<hi rend="color(#000000)">…</hi>  Şi noaptea cu strigoii? Singur!</p>
                     <p rend="justify">         „Nu. Mai bine la şcoală.”</p>
                     <p rend="justify">Toamna mor nucile sfărmate şi frunzele căzute. Dănuţ pleacă la şcoală.</p>
                     <p rend="justify">Monica răsări îndărătul băncii ca o icoană luminată de candelile apusului. Fără să spuie o vorbă, aşeză pelerina pe umerii lui Dănuţ<hi rend="color(#000000)">…</hi>  şi fără să vrea, fără să ştie de ce, braţele ei subţiri îi încolăciră grumajii, şi buzele închise îi sărutară buclele<hi rend="color(#000000)">…</hi>
                     </p>
                     <p rend="justify">Văzând că braţele nu sunt ale mamei lui, Dănuţ sări în picioare scuturându-şi buclele.</p>
                     <p rend="justify">—  Cine ţi-a dat voie să mă săruţi?</p>
                     <p rend="justify">—  De ce mi-ai adus pelerina?</p>
                     <p rend="justify">—  Ca să nu răceşti, Dănuţ, îngână Monica, înghiţind.</p>
                     <p rend="justify">—  Mai bine-aş răci. Ce te-amesteci?</p>
                     <p rend="justify">—  Dacă mi-i milă de tine!</p>
                     <p rend="justify">—  Cine ţi-a dat voie să-ţi fie milă? N-am nevoie!</p>
                     <p rend="justify">Aaa! Nu se isprăvise vacanţa! Are să le-arate el! întâlnind cozile Monicăi, apucă şi trase. Capul Monicăi zvâcni îndărăt, docil. O amintire trecu pe dinaintea ochilor lui Dănuţ: la începutul vacanţei, pe vremea caiselor, în livadă, o trăsese pe Monica de cozi<hi rend="color(#000000)">…</hi>  Şi parcă se temuse de Monica<hi rend="color(#000000)">…</hi>  şi-i păruse rău. Ce repede trecuse vacanţa! Începea şcoala! Pleca. Era frig, toamnă!</p>
                     <p rend="justify">—  Te-ai supărat, Monica? o întrebă el dulce, lăsând să-i cadă cozile din mâni.</p>
                     <p rend="justify">—.?</p>
                     <p rend="justify">Nu-i vedea faţa: numai cozile blânde şi grele.</p>
                     <p rend="justify">—  Îmi pare rău, Monica. Pardon<hi rend="color(#000000)">…</hi>  Nu ţi-e frig?</p>
                     <p rend="justify">Capul Monicăi făcu semn că nu.</p>
                     <p rend="justify">—  Da vrei să fugim împreună?</p>
                     <p rend="justify">Capul Monicăi făcu semn că da.</p>
                     <p rend="justify">—  Tu eşti căluţ şi eu te mân: da?</p>
                     <p rend="justify">—  Da.</p>
                     <p rend="justify">—  Hâi, căluţ! răsună puternică şi ascuţită vocea lui Dănuţ.</p>
                     <p rend="justify">Tot nu se isprăvise vacanţa!</p>
                     <p rend="justify">Trezit din somn, Ali ţâşni săgeată. Cu cozile de aur în mâni, Dănuţ fugea subt foile de aur. Şi-n faţa lui fugea Monica, zveltă, cu faţa plânsă şi bitoare. Şi pretutindeni printre ei, Toamna.</p>
                     <p rend="justify">Nori lungi şi subţiri se aşternuseră din înaltul cerului siniliu până în zarea apusului, ca nenumărate trepte de marmură ale palatelor din basme.</p>
                     <p rend="justify">În gloria luminilor – ca-n ţara unor torţi înălţate de braţele curtenilor – un punct negru tresări şi pieri. O rândunică poate. Şi soarele apuse dincolo de lume, ducând cu el condurul delicat pierdut de vară pe cea din urmă treaptă a palatului ceresc, şi melancolia prinţilor îndrăgostiţi de o cenuşăreasă.</p>
                     <p rend="justify">Monica tresări prin somn, îngăimând cuvinte nedesluşite.</p>
                     <p rend="justify">Dormea pe-o coastă, dezvelită, cu picioarele îndoite de la genunchi, c-un pumn adus lângă frunte, celălalt repezit de-a lungul coapsei, albă în goliciunea copilărească şi cea lunară, ca statueta fugii răsturnată.</p>
                     <p rend="justify">—  Hâi, căluţ!</p>
                     <p rend="justify">Aleargă prin livadă, fără să-l poată vedea pe cel care-o mână de la spate trăgând-o de cozi<hi rend="color(#000000)">…</hi>
                     </p>
                     <p rend="justify">Se smunci atât de tare, încât visul, ca un lung păr despletit, îl flutura pe dinaintea ochilor<hi rend="color(#000000)">…</hi>  Se acoperi cu pledul pe picioare, ridicându-se.</p>
                     <p rend="justify">—  Hâi, căluţ! murmură ceresc glasul din vis.</p>
                     <p rend="justify">Un zâmbet fericit îi răsturnă capul pe spate<hi rend="color(#000000)">…</hi>  Şi ce cuminte era Dănuţ! Ce surâs blând avea!<hi rend="color(#000000)">…</hi>  Şi ce ochi dulci, verzui şi aurii! Şi buclele lui cu miros de castane coapte! Şi ce repede-i trecea supărarea<hi rend="color(#000000)">…</hi>!</p>
                     <p rend="justify">—  Hâi, căluţ!</p>
                     <p rend="justify">Râzând cu ochii închişi, Monica-şi răsturnă capul pe pernă aşteptând somnul<hi rend="color(#000000)">…</hi>  şi visul care avea să unească din nou cozile ei cu mânile lui Dănuţ.</p>
                     <p rend="justify">Cu foşnetele toamnei şi ţârâitul greierilor, balul alb al lunii ondula pe la fereşti.</p>
                     <p rend="justify">Prin întuneric, domnul Deleanu răsuci o ţigară şi o aprinse aplecându-se pe marginea patului.</p>
                     <p rend="justify">—  Nici tu nu dormi?</p>
                     <p rend="justify">—  Fumez, Alice.</p>
                     <p rend="justify">—  Câte ceasuri?</p>
                     <p rend="justify">Flacăra unui chibrit clipi, răscolind umbrele.</p>
                     <p rend="justify">—  Cam târziu… Unu.</p>
                     <p rend="justify">Doamna Deleanu se coborî din pat, îşi aruncă pe umeri chimonoul<hi rend="color(#000000)">…</hi>  Intră în vârfuri în odaia lui Dănuţ, apăsând şi ridicând clampa, mut. Dănuţ dormea cu buzele întredeschise. Se dezvelise. Cămeşa albă se îngrămădise înfoiată deasupra genunchilor, descoperind picioarele lungi cu genunchii zgâriaţi, pulpele lin rotunjite, gleznele subţiri.</p>
                     <p rend="justify">În palma desfăcută îi juca o lumină de lună. Lumini de lună îi tremurau prin păr şi pe obraji.</p>
                     <p rend="justify">Ca un copil de casă adormit la picioarele unei albe castelane al cărei evantai de pene albe îi lumina somnul.</p>
                     <p rend="justify">Doamna Deleanu îl înveli, îi alintă cu vârful degetelor buclele rotunde şi ieşi încet.</p>
                     <p rend="justify">—  Ce face?</p>
                     <p rend="justify">—  Doarme.</p>
                     <p rend="justify">—  Bine-i să fii copil! dădu din cap domnul Deleanu turtindu-şi ţigara în scrumelniţă.</p>
                     <p rend="justify">—  Bieţii copii! îngână pentru ea mama lui Dănuţ.</p>
                     <p rend="justify">Cu mişcări nesigure şi albe cădeau petalele unui trandafir de pe măsuţa de noapte: cum se dezvelesc copiii mici prin somn, când visează<hi rend="color(#000000)">…</hi>
                     </p>
                  </div>
                  <div type="div4" rend="P6">
                     <head>II.</head>
                     <subtitle>ROBINSON CRUSOE.</subtitle>
                     <p rend="justify">Ploua<hi rend="color(#000000)">…</hi>
                     </p>
                     <p rend="justify">Cea din urmă căruţă a şatrei de ţigani se oprise în drum, ceva mai încolo de poarta ogrăzii boiereşti. Caii firavi muriseră parcă în picioare, cu capetele grele, şi mâţa unghiulară, legată cu o frânghiuţă îndărătul căruţei, mieuna slab.</p>
                     <p rend="justify">Subt coviltirul de culoarea norilor zdrenţele galbene şi roşii ale ţigăncilor şi sclipirea focoasă a salbelor abia se desluşeau prin întunericul înceţoşat de fumul lulelelor, înstelat când şi când de luceferi rubinii.</p>
                     <p rend="justify">Un glas femeiesc momea încetişor, cânta poate, adormind un copil sau o durere.</p>
                     <p rend="justify">Anica, zgribulită în burniţă, îşi odihnea sufletul şi mâna desfăcută în palma castanie a ghicitoarei. Când rare, când repezi şi bolmojite, vorbele sorocului aduceau nădejde sau înfricoşare. Anica privea cu spaimă degetul vrăjit căutându-i în palmă cărările vieţii, potecile norocului şi dumbrăvile dragostei.</p>
                     <p rend="justify">Ploaia se înteţea răscolită de vânt. De subt coviltir un glas aspru bodogăni răstit.</p>
                     <p rend="justify">Ghicitoarea îşi luă banii şi porni spre căruţă. Anica intră în ogradă cu capul plecat în jos. Trecând pe subt stejarul de la poartă, zări urma slabă a unui pneu de automobil. Privirile-i alunecară spre zarea afumată<hi rend="color(#000000)">…</hi>  Oftă. Toate drumurile erau şterse de cenuşiul des. Se scutură înfrigurată şi alergă spre casă. Cânii strânşi pe subt streşini abia o priviră.</p>
                     <p rend="justify">În priveliştea moartă, căruţa cu ţigani se îndepărta ducând subt coviltir cele din urmă focuri şi culori ale toamnei, lăsând în urma ei văzduhul sur, ca o bolnavă lumină de lună<hi rend="color(#000000)">…</hi>
                     </p>
                     <p rend="justify">Nu s-auzea nici un lătrat. Ploaia vorbea singură ca o cerşetoare nebună.</p>
                     <p rend="justify">Prin ferestruicele de mansardă ale podului – zăbrelite de ploaie pe dinafară, zbârcite de păianjeni pe dinăuntru – lumina intră ca un val de dantelă de mult aruncată acolo printre celelalte vechituri. Şi câte nu erau! Pe măsură ce porniseră bătrânii din casă luând drumul cimitirului, podul se umpluse cu tot ce le îndestulase mai curând tabieturile şi ciudăţeniile lor, cât şi ale vremii lor, decât trebuinţele.</p>
                     <p rend="justify">Odaia Fiţei Elencu fusese surghiunită în pod, în întregime, ca osemintele unui ciumat. Încăpătoarele fotolii şi canapele, cu picioare arcuite şi primitoare speteze, căptuşite cu mătasă albastră – înadins adusă din Franţa – cărunţiseră de când tăcerea moţăia în ele. Taburetele, ca nişte broaşte ţestoase cu albastră carapace, înţepeniseră subt apăsarea vremii. Şi toate cărţile, bucoavnele, gromolnicele şi ceasloavele răsfoite de uscatul deget al Fiţei şi colindate de ochii ei verzi zăceau în lăzi sau grămădite pe jos.</p>
                     <p rend="justify">Într-un ungher, stranii instrumente de muzică – născociri ale unui strămoş meloman şi şui – aşteptau pe strănepotul în care avea poate să învie sufletul străbunului să le dezlege melodiile amuţite. Vioare de lemn blond cu gâtul curb; vioare brune ca zahărul ars, cu gât şerpuitor de lebede; viole cu pântecele bombat ca al voluptăţii; cobze, mandoline şi ghitare, care de care mai sucite, mai întortocheate. Şi toate înecate în tăcere!</p>
                     <p rend="justify">Teancuri de portrete cu rame negre, castanii sau aurii, ovale sau pătrate, de lemn sau catifea, mari şi mici – desprinse treptat de pe zidurile odăilor de jos – se rezemau laolaltă pe umărul aceleiaşi uitări; şi chipurile lor păreau icoane ale colbului şi ale păianjenilor, nu ale unor feţe omeneşti.</p>
                     <p rend="justify">Mirosea a lemnărie încinsă de căldură, a putregai uscat şi a colb de arhivă.</p>
                     <p rend="justify">Aşa că aroma de proaspete piersici, în pod, era îngrozitor de veselă<hi rend="color(#000000)">…</hi>
                     </p>
                     <p rend="justify">         „. Mâncam ca un rege în faţa curţii. Nu avea voie să-mi vorbească decât papagalul, ca un favorit. Cânele meu care îmbâtr înise şedea totdeauna la dreapta mea; cele două pisici, la fiecare capăt al mesei, aşteptând să le arunc câte o bucăţică de carne<hi rend="color(#000000)">…</hi>”</p>
                     <p rend="justify">Ajungând la acest pasaj, Dănuţ întoarse cartea pe dos, aşezând-o pe podea, luă o persică fardată şi muşcă din ea zgomotos.</p>
                     <p rend="justify">Cel mai fericit om din lume era Robinson Crusoe, aşa cum îl arăta lucioasa cromolitografie de pe copertă.</p>
                     <p rend="justify">Între coliba – mai mult peşteră – şi palmierul de trunchiul căruia atârna o nucă de cocos, se vedea marea, dincolo de gărduţ, inofensivă şi drăguţă ca o grădiniţă de albăstrele.</p>
                     <p rend="justify">La intrarea colibei, în gaura neagră-verzuie, un păianjen alegoric îşi ţesuse o pânză neglijent poligonală. Din colibă pornea iarba tânără cu reflexe verzi de acuarelă udă.</p>
                     <p rend="justify">Trebuie să fi fost tare cald când se fotografiase Robinson, fiindcă deasupra căciulei ţuguiete – care-i acoperea şi urechile şi ceafa, ca o glugă – radia o umbrelă făcută din frunze de palmier cu marginele roze de soare subt cerul albastru prin care literile titlului defilau roşii: Robinson Crusoe<hi rend="color(#000000)">…</hi>  Da aşa-i plăcea lui Robinson: să umble gros îmbrăcat pe orice vreme! Sarica de blană bărboasă era croită pe talie. Robinson avea o faţă foarte simpatică – aducea cu Moş Crăciun, numai că barba şi musteţile-i erau castanii. Musteţile spiritual răsucite; obrajii rumeori; barba frumos retezată. De subt căciulă îi năvăleau cârlionţii până deasupra sprâncenelor, ca un breton drotat.</p>
                     <p rend="justify">În mâna stângă, ridicată deasupra genunchiului stâng, ţinea papagalul. Adică papagalul susţinea mâna, fiindcă toate degetele – corect alineate – se rezemau pe spinarea verde, ca pe găurile unui fluier; iar cele patru degete de păpuşă ale mânii drepte pluteau pe spinarea căpriţei care întindea botul spre papagal, ca şi cum ar fi vrut să-l sărute sau să-l pască.</p>
                     <p rend="justify">Robinson era aşezat pe<hi rend="color(#000000)">…</hi>  – nu se vede pe ce! Şedea cum stau fachirii, pe aer. La picioarele lui – depărtate unul de altul şi în vârfuri, ca ale cuiva care saltă un copil pe genunchi – se încrucişa o lopată cu altă unealtă decapitată de chenarul coperţii. Pisicile dormeau, pesemne, în colibă sau pe acoperişul ei. Cânele fugise de pe copertă şi sforăia în pod la picioarele lui Dănuţ. Se numea Ali. Tot în pod, veghea şi un papagal – aidoma cu cel de pe copertă – numai că era împăiat.</p>
                     <p rend="justify">Insula lui Robinson, cu vesela sihăstrie a cromolitografiilor, se mutase în podul cu vechituri. Dănuţ era Robinson Crusoe în insula lui Robinson Crusoe. Şi era foarte bine!</p>
                     <p rend="justify">Barba lui Robinson de pe coperta cărţii era umedă şi plină de picuri aromaţi<hi rend="color(#000000)">…</hi>  fiindcă în podul cu vechituri al Medelenilor, Robinson Crusoe mânca piersici, în tovărăşia unui câne adormit şi a unui papagal împăiat.</p>
                     <p rend="justify">Hârtiile şi cărţile celor două birouri – de la Iaşi şi de la moşie – ale domnului Deleanu, aveau flux şi reflux, datorite pe rând magnetismului ordonat al doamnei Deleanu şi izbucnirilor tumultoase ale domnului Deleanu.</p>
                     <p rend="justify">În epocile fluxului, biroul era o odaie ca oricare alta, înzestrată cu masivă mobilă de birou bărbătesc, ţinută în cea mai amănunţită ordine şi curăţenie, în acele epoci domnul Deleanu ori nu era acasă, ori nu lucra.</p>
                     <p rend="justify">În epocile refluxului, din dulapuri, de pe dulapuri, din saltare, de pe etajere, din buzunarele tuturor hainelor, pardesiurilor, halatelor, pijamalelor şi paltoanelor năvăleau tomuri multicolore şi proteiforme, dosare, reviste, ziare, caiete, carnete, coli, scrisori, telegrame, recipise, fiţuici, cutii cu tutun cu ţigări, cutii de chibrituri<hi rend="color(#000000)">…</hi>  peste tot. În acele epoci doamna Deleanu nu intra în birou. Domnul Deleanu lucra ca Neptun în viitoarea valurilor.</p>
                     <p rend="justify">O  telegramă sosită, de dimineaţă, de la Iaşi, dezlănţuise refluxul.</p>
                     <p rend="justify">         „Arestat bancrută frauduloasă. Confirmat mandat. Rog lucraţi memoriu cameră acuzare. Interveniţi urgent. Soţie soseşte bani, informaţii. Nu mă lăsaţi.</p>
                     <p rend="justify">Respect.</p>
                     <p rend="justify">Blumm”</p>
                     <p rend="justify">Arţăgoasă, peniţa alerga de-a latul colii de hârtie. Madam Blumm, vehement izgonită din birou, aştepta în salon, cu umbrela şi sacoşa în mână, cu pălăria în cap, trăgând cu urechea şi oftând pe nas de durere şi gutunar.</p>
                     <p rend="justify">Domnul Deleanu aprinse mânios o ţigară, aruncă o privire piezişă pe motivarea stereotipă a mandatului de arestare<hi rend="color(#000000)">…</hi>  şi oratoria întemniţată în peniţă izbucni: „E revoltătoare”<hi rend="color(#000000)">…</hi>
                     </p>
                     <p rend="justify">Şterse… Zâmbi, închipuindu-şi spasmul clopoţelului justiţiei statuare şi irascibile ca toate femeile care fac puţină mişcare.</p>
                     <p rend="justify">         „. E ciudată şi jignitoare uşurinţa cu care se răpeşte libertatea unui om într-o societate civilizată care ştie să respecte averea şi nu ştie să respecte omul. O arestare preventivă, în definitiv, e un sechestru asigurător asupra persoanei.,.”</p>
                     <p rend="justify">Când lucra, nimeni nu intra în biroul domnului Deleanu, afară de Olguţa, fireşte.</p>
                     <p rend="justify">—  Îţi aduc cafeaua, papa<hi rend="color(#000000)">…</hi>  O vărs sau n-o vărs? întrebă ea, apropiindu-se cumpănitoare cu ceaşca în mână.</p>
                     <p rend="justify">—  Ce verşi e pentru tine!</p>
                     <p rend="justify">—  Ei! Papa! Vrei să nu vărs de loc?</p>
                     <p rend="justify">—  De ce?</p>
                     <p rend="justify">—  Ai să crezi că fac dinadins.</p>
                     <p rend="justify">Domnul Deleanu sorbi din ceaşcă; Olguţa din farfurioară.</p>
                     <p rend="justify">—  Tare-i frig şi urât, papa! Îţi vine să fii bolnav!</p>
                     <p rend="justify">—  Mi se pare că n-ai ce face, Olguţa?</p>
                     <p rend="justify">Olguţa îl privi pe sub sprâncene, stăpânindu-şi un căscat din senin venit ca un strănut.</p>
                     <p rend="justify">—  Am! oftă ea. Mă plimb prin casă<hi rend="color(#000000)">…</hi>  da mi-i ciudă că nu-i frumos!</p>
                     <p rend="justify">—  Ce să facem noi oare? se întrebă domnul Deleanu c-un ochi la Olguţa şi altul la memoriu.</p>
                     <p rend="justify">—  Lasă papa. Te deranjez. Văd eu că ai de lucrat.</p>
                     <p rend="justify">—  Când ai să fii tu mare, Olguţa?</p>
                     <p rend="justify">—  De ce, papa?</p>
                     <p rend="justify">—  Să lucrăm noi doi împreună.</p>
                     <p rend="justify">—  Ce bine-ar fi, papa! am râde tot timpul şi-am bea la cafele!</p>
                     <p rend="justify">—  Da<hi rend="color(#000000)">…</hi>  Ne-am face de cap!</p>
                     <p rend="justify">—  Da am face şi treabă, adăugă Olguţa ridicând sprâncenele.</p>
                     <p rend="justify">—  Mai încape vorbă?!</p>
                     <p rend="justify">—  Tu mi-ai dicta, papa, şi eu aş scrie<hi rend="color(#000000)">…</hi>  şi după ce-aş obosi, eu ţi-aş dicta şi tu ai scrie.: Şi n-ai mai avea nevoie de secretar!</p>
                     <p rend="justify">—  Pe tine te-aş pune să primeşti clienţii.</p>
                     <p rend="justify">—  Clientele, papa. Le-aş arăta eu!</p>
                     <p rend="justify">—  Ai dreptate! Clientele-s teribile! Ar trebui să plătească dublu.</p>
                     <p rend="justify">—  Papa, femeia ceea din salon divorţează?</p>
                     <p rend="justify">—  De unde şi până unde?</p>
                     <p rend="justify">—  Oftează, papa! Nu pot s-o sufăr: a vrut să mă sărute!</p>
                     <p rend="justify">—  I-auzi!</p>
                     <p rend="justify">—  Da, papa! Da ce-s eu?<hi rend="color(#000000)">…</hi>  Ce au, papa, cucoanele că sărută tot timpul?</p>
                     <p rend="justify">—  Asta-i ocupaţia lor!</p>
                     <p rend="justify">—  Eu n-am să sărut niciodată!</p>
                     <p rend="justify">—  Nici pe tata?</p>
                     <p rend="justify">—  Ba pe tine da. Asta-i altceva.</p>
                     <p rend="justify">—  Bine ne mai împăcăm noi doi, Olguţa!</p>
                     <p rend="justify">—  Păcat că nu eşti tu mic, papa. Ne-am fi jucat împreună! Eu aş fi vrut să fim fraţi.</p>
                     <p rend="justify">—  Suntem prieteni.</p>
                     <p rend="justify">—  Da eu nu te las să lucrezi, papa. Mă duc.</p>
                     <p rend="justify">—  Unde?</p>
                     <p rend="justify">—  În salon.</p>
                     <p rend="justify">—  Cu madam Blumm?</p>
                     <p rend="justify">—  Lasă, papa!<hi rend="color(#000000)">…</hi>  Tu lucrezi şi ea oftează! Am să fac atâtea game la pian, că are să plângă!</p>
                     <p rend="justify">—  Bravo, Olguţa! Şi după asta o dăm afară şi-o expediem la gară.</p>
                     <p rend="justify">—  Da, papa! O dăm afară.</p>
                     <p rend="justify">—  Şi facem amândoi ordine în birou!</p>
                     <p rend="justify">Olguţa zâmbi. Ştia ea ce înseamnă să facă ordine!</p>
                     <p rend="justify">—  Halal tată ai tu, Olguţa!</p>
                     <p rend="justify">—  Papa, tu nu trebuia să te faci tată<hi rend="color(#000000)">…</hi>  Da-i foarte bine aşa cum eşti!</p>
                     <p rend="justify">—  Pe placul tău?</p>
                     <p rend="justify">—  Da, papa<hi rend="color(#000000)">…</hi>  Parcă te-aş fi căpătat cadou de la moş Gheorghe!</p>
                     <p rend="justify">Sofrageria era năpădită de funigei coloraţi, ca toate croitoriile: într-aceasta se lucra la zestrea şcolară a lui Dănuţ. Cu mânii intermitente dar mereu împrospătate, maşina de cusut îşi învălmăşea zornăitul metalic într-un galopant crescendo, brusc amuţea, şi iar începea, ca o soţie care-şi ceartă soţul în rate pasionate.</p>
                     <p rend="justify">Limbuţia etnică şi profesională a cusutoresei adusă de la Iaşi negăsind nici un ecou, se convertise în muţenie posacă, dezminţită de dansul picioarelor de pedale şi de jargonul roş al părului.</p>
                     <p rend="justify">Doamna Deleanu, ermetic albă în şorţ de soră de caritate, cu metrul de muşama încolăcit pe după gât şi foarfecele în mână croia pe masa întinsă.</p>
                     <p rend="justify">Monica, aşezată de profil lângă fereastră, pe un scaun cu două pernuţe, cu spatele puţin adus, broda iniţiale pe batiste. D. D. – adică: Dan Deleanu. Aşa avea să-l strige la şcoală, la catalog.</p>
                     <p rend="justify">Monica broda pe întâiul D puţin mai mic decât pe-al doilea, imperceptibil mai mic, fiindcă nici mânile Monicăi nu puteau să-i spuie lui Dănuţ altfel decât: Dănuţ.</p>
                     <p rend="justify">Dac-ar fi ştiut cineva!<hi rend="color(#000000)">…</hi>  D. D., adică: Dănuţ Deleanu… Acul şovăi în mânile Monicăi. Adevărul, ca un parfum de garoafe, năvălea aprins pe obrajii aplecaţi asupra sufletului<hi rend="color(#000000)">…</hi>  D. D., adică<hi rend="color(#000000)">…</hi>  „dragă Dănuţ”<hi rend="color(#000000)">…</hi>
                     </p>
                     <p rend="justify">Cele două iniţiale erau întâia scrisoare de dragoste a Monicăi.</p>
                     <p rend="justify">—  Monica, n-ai văzut tiparul?</p>
                     <p rend="justify">Monica tresări, scăpând batista pe genunchi. În locul ei răspunse c-un surâs afabil, plin de pistrui, madmazel Clara, care ştia orice, chiar şi locul tiparului.</p>
                     <p rend="justify">         „Cine ţi-a dat voie să mă săruţi?” se supărase Dănuţ când îl sărutase în livadă.</p>
                     <p rend="justify">         „Cine ţi-a dat voie să-ţi fiu drag?” s-ar fi supărat Dănuţ dacă ar fi ştiut.</p>
                     <p rend="justify">         „Dragă Dănuţ<hi rend="color(#000000)">…</hi>”</p>
                     <p rend="justify">Da. Cine i-a dat voie să-i fie drag?</p>
                     <p rend="justify">Şi zâmbi… Cine ştie! Poate că Dănuţ i-ar fi dat voie să-i fie drag<hi rend="color(#000000)">…</hi>
                     </p>
                     <p rend="justify">—  Cucuţi!</p>
                     <p rend="justify">—  Doo, replică pianul profund.</p>
                     <p rend="justify">Madam Blumm dădu din cap.</p>
                     <p rend="justify">Cu degetul cel mic al mânei stângi şi cu cel gros al mânei drepte, Olguţa bătuse înverşunat un dublu do, în extrema stângă a clavirului, punând şi pedala. Un bubuit bas de furtună în munţi zbârnâi prin salon, lovindu-se de geamuri şi oglinzi.</p>
                     <p rend="justify">Olguţa vroia să facă douche écossaise timpanului clientei. De aceea, gama începu să alerge într-un tempo zglobiu subţiindu-şi sunetele, până când, cu ajutorul pedalei din nou puse, se prefăcu într-un viscol de vibraţii urzicătoare, într-un ţiuit străpezitor de chinină în urechi, din care se prăvăliră îndărăt, spre cruntele sonorităţi din stânga, stridenţele din dreapta<hi rend="color(#000000)">…</hi>
                     </p>
                     <p rend="justify">Vaierul creştea<hi rend="color(#000000)">…</hi>  Se dărâmau sunetele, îmbrâncite de pedala cu deşănţată brutalitate a unui rix într-o tavernă de apaşi.</p>
                     <p rend="justify">Olguţa lăsă pedala. Gama sireapă amuţi<hi rend="color(#000000)">…</hi>  Acalmia se lăsă ca un parfum de tei<hi rend="color(#000000)">…</hi>  Şi domol, cu o blândeţă iezuită, procesiunile de călugăriţe ale gamei normale se strecurară prin salon.</p>
                     <p rend="justify">Olguţa trăgea cu urechea şi coada ochiului.</p>
                     <p rend="justify">Însă timpanul auditoarei era deprins mai demult şi cu notele enervante, drept răspuns la casnice întrebări, şi cu tumultul muzicii pentru care ai plătit bani şi-ţi dă ameţeli de cap<hi rend="color(#000000)">…</hi>  dar şi invidia celorlalţi comercianţi. Madam Blumm avea o fată absolventă a clasei de pian de la Conservatorul din Iaşi. Domnişoara Raşela cetea Fleurs du mal şi cânta la pian operele lui Wagner.</p>
                     <p rend="justify">Nici nu i-ar fi trecut prin minte Olguţei că auditoarea devenise admiratoare. Madam Blumm aproba, minunându-se de lipsa notelor. Pentru ea, Olguţa cânta pe dinafară. Aşa da! La fel cu Raşela, numai că notele Raşelei multe parale mai costau! Cucuţi sămăna lui conu Iorgî. Şi el bine mai vorbea şi tot pe dinafară! La el era scăparea<hi rend="color(#000000)">…</hi>
                     </p>
                     <p rend="justify">—  Ooff!</p>
                     <p rend="justify">Braţele Olguţei osteniseră. Încetul cu încetul începu să scurteze câmpul gamelor, făcându-le egal şi monoton ca un exerciţiu de dimineaţă, după somn.</p>
                     <p rend="justify">În salon era frig. Ploaia întuneca geamurile. Lumina intra alburie ca o pâclă…</p>
                     <p rend="justify">—  Cum?</p>
                     <p rend="justify">Nu-şi crezu urechilor. Întoarse capul, privind peste umăr. Madam Blumm adormise, fără să-şi fi lepădat sacoşa şi umbrela. Adormise orchestral: sorbea aerul suspinând, ca o supă fierbinte, horăia, ofta şi şuiera pe nas şi pe gură.</p>
                     <p rend="justify">Olguţa întoarse capul cu scârbă… Era rău dispusă<hi rend="color(#000000)">…</hi>  şi nu mai avea pe cine să se supere. Monica era prietena ei. Buftea<hi rend="color(#000000)">…</hi>  Dănuţ pleca<hi rend="color(#000000)">…</hi>  Pe lângă asta, de două zile, o dată cu ploaia intrase în sufletul Olguţei o nelinişte pe care ar fi vrut s-o bată şi n-avea cum. Nişte vorbe, din întâmplare auzite:</p>
                     <p rend="justify">—  Ce să fie cu moş Gheorghe? Că tare s-o mai sfrijit! întrebase vătavul unei moşii învecinate.</p>
                     <p rend="justify">—  Ia, ce să fie! Îl ajunge şi pe el ceasul morţii<hi rend="color(#000000)">…</hi>  că-i vremea! oftase Ion, succesorul lui moş Gheorghe la grajd.</p>
                     <p rend="justify">—  Nu ţi-i ruşine să spui minciuni? sărise Olguţa, bătând din picior.</p>
                     <p rend="justify">S-aţâţ.</p>
                     <p rend="justify">De-atunci, de câte ori rămânea singură se temea de minciunile lui Ion. Şi-i era ciudă pe ea, pe teama ei, ca şi cum astfel şi ea ar fi crezut că-s adevărate minciunile lui Ion, îndemnându-le oarecum să se adeverească.</p>
                     <p rend="justify">Începu să cânte concertul de Mozart în la major, pentru piano şi orchestră – de astă dată cu note. Ca şi în viaţă, în muzică Olguţa avea simpatii şi antipatii violente. Concertul de Mozart era prietenul ei.</p>
                     <p rend="justify">—  Ce mai studiezi tu, Olguţa? o întreba doamna Deleanu în timpul vacanţei când o vedea cam rar prin salon.</p>
                     <p rend="justify">—  Am să studiez concertul meu, răspundea Olguţa expropriindu-l pe Mozart şi viitorul.</p>
                     <p rend="justify">Concertul ei suna a melancolie. Închise caietul<hi rend="color(#000000)">…</hi>  Madam Blumm horăia lugubru<hi rend="color(#000000)">…</hi>  Toţi lucrau în casă. Afară ploua. Olguţa îşi lăsă fruntea pe claviatură. Clapele, adâncite brusc, scânciră. Cu mânie şi revoltă, piciorul Olguţei lovi în pedala a doua a surdinei.</p>
                     <p rend="justify">Trecuseră ani mulţi prin file şi prin pod, de la masa lui Robinson în tovărăşia papagalului, cânelui şi a pisicilor.</p>
                     <p rend="justify">Odinioară râdeau cărnoase piersici; acum nu mai erau decât sâmburii, ca inimi mici de lemn. Ali îmbătrânise, dormind – poate murise. Papagalul cu pene veştede şi prăfuite amuţise, împăiat cu trecut. Ninsoarea colbului şi a aţelor de păianjen, aşternuse peste toate cele, cenuşii troiene, vechi tăceri. Iar pe la geamuri – ploaia, ploaia, şi iar ploaia sură, în văzduhul toamnei şi-n clepsidrele vremii.</p>
                     <p rend="justify">Nici Dănuţ nu fusese cruţat de lunga trecere de ani. Pe chipul lui, altfel decât în sarbăda tălmăcire, se vedea că Robinson îşi părăseşte insula, că se desparte pentru totdeauna de-o poveste îndelung trăită.</p>
                     <p rend="justify">         „Spunând adio insulei, luai cu mine căciula şi umbrela”<hi rend="color(#000000)">…</hi>
                     </p>
                     <p rend="justify">Dănuţ oftă – şi începu din nou lectura, cu cinci rânduri mai sus, cum un îndrăgostit aşteaptă trenul nu pe peron ci în sala de aşteptare, fiindcă-i ceva mai aproape de casa iubitei şi ceva mai departe de ultimul prag al despărţirii.</p>
                     <p rend="justify">         „Puţin după aceasta”<hi rend="color(#000000)">…</hi>
                     </p>
                     <p rend="justify">Ochii ceteau din răsputeri „puţin după aceasta”, dar violele şi dulcile violoncele ale melancoliei, plângeau cu aceeaşi lungă aplecare de arcuş „spunând adio insulei”<hi rend="color(#000000)">…</hi>
                     </p>
                     <p rend="justify">         „Puţin după aceasta barca cu proviziile promise fu trimisă în insulă. După rugăciunea mea, comandantul puse într-însa şi lăzile cu hainele marinarilor, pe care aceştia le primiră foarte bucuroşi”<hi rend="color(#000000)">…</hi>
                     </p>
                     <p rend="justify">Şi iarăşi: „Spunând adio insulei”<hi rend="color(#000000)">…</hi>
                     </p>
                     <p rend="justify">Împăinjeniţi de lacrămi, ochii lui Dănuţ îşi luară un lung adio de la cromolitografia de pe coperta pătată de lacrimile bucuriei. Plângea şi Robinson, zâmbind ce-i drept. Lacrimile erau ale lui Dănuţ, nu ale textului. Pe-atunci – pe când zâmbise pe copertă – nu ştia c-are să plece. Preocupat de căciulă şi umbrelă, tălmăcitorul uitase lacrimile.</p>
                     <p rend="justify">Urgent şi implacabil, textul pleca subt ochii lui Dănuţ.</p>
                     <p rend="justify">         „Spunând adio insulei, luai cu mine căciula, umbrela şi papagalul, neuitând nici banii despre care am vorbit şi care stătuseră ascunşi atâta vreme încât ruginiseră”<hi rend="color(#000000)">…</hi>
                     </p>
                     <p rend="justify">         „În insulă”, adăugă, fericindu-i, gândul lui Dănuţ.</p>
                     <p rend="justify">Mai erau şapte rânduri până la sfârşit.</p>
                     <p rend="justify">         „Astfel îmi părăsii insula, la 19 decembrie 1686, după o şedere de 28 deani, două luni şi nouăsprezece zile, salvat din viaţa aceasta tristă în aceeaşi zi a lunci în care scăpaseră din sclavia maurilor din Sale.”</p>
                     <p rend="justify">Şi nici n-a mai privit insula, de pe vapor, până ce n-a mai văzut-o? Şi nici n-a fluturat batista?</p>
                     <p rend="justify">Dănuţ privi din nou cromolitografia de pe copertă: Cum? Tristă viaţa din insulă? Atunci de ce râdea Robinson?<hi rend="color(#000000)">…</hi>  Şi de ce râdea parcă şi insula în jurul lui, într-aceeaşi culoare ca şi obrazul lui Robinson?</p>
                     <p rend="justify">Începu iarăşi: „Astfel îmi părăsii insula”<hi rend="color(#000000)">…</hi>
                     </p>
                     <p rend="justify">Îşi aşezase cartea pe genunchi. Cetea şi plângea ştergându-şi ochii cu mânile.</p>
                     <p rend="justify">         „Călătoria mea fu norocoasă. Sosii în Englitera la 11 iunie al anului 1687, după ce lipsisem din patria mea treizeci şi cinci de ani.”</p>
                     <p rend="justify">—  Treizeci şi cinci de ani, murmurară încă odată buzele lui Dănuţ în tăcerea podului.</p>
                     <p rend="justify">Şi nu luase nimic din insulă! O pietricică măcar! Un pumn de nisip! O floare sau o frunză!<hi rend="color(#000000)">…</hi>  Nimic, nimic!</p>
                     <p rend="justify">Dănuţ închise cartea, îşi plecă obrajii uzi deasupra coperţii şi sărută adânc şi lung întristarea colorată a fericirii.</p>
                     <p rend="justify">Sufletul lui Dănuţ era o insulă din care plecase Robinson Crusoe, luându-şi numai căciula, umbrela şi papagalul.</p>
                     <p rend="justify">Clasa întâia… a doua<hi rend="color(#000000)">…</hi>  a treia<hi rend="color(#000000)">…</hi>  a patra<hi rend="color(#000000)">…</hi>  a cincea<hi rend="color(#000000)">…</hi>  a şasea<hi rend="color(#000000)">…</hi>  a şaptea<hi rend="color(#000000)">…</hi>  a opta; şi alte clase încă<hi rend="color(#000000)">…</hi>
                     </p>
                     <p rend="justify">Şi Dănuţ singur în faţa oceanului de bănci şcolare<hi rend="color(#000000)">…</hi>
                     </p>
                     <p rend="justify">În pod era numai ce-a fost odată. În pod era insula lui Robinson Crusoe. Dincolo de pod începeau băncile şcolii<hi rend="color(#000000)">…</hi>
                     </p>
                     <p rend="justify">         „Spunând adio insulei”, Dănuţ îşi rândui cartea în lădiţa jucăriilor stricate şi-a poveştilor cetite, îl strigă pe Ali şi ieşi din pod<hi rend="color(#000000)">…</hi>  Dar turbinca lui Ivan, deznădăjduit de larg deschisă, înghiţi şi pod, şi insulă, şi clipă, cu aţe de păianjen, lacrimi, colb, parfum de piersici, zâmbitoare poze<hi rend="color(#000000)">…</hi>
                     </p>
                     <p rend="justify">De asta, pesemne, umerii lui Dănuţ erau plecaţi.</p>
                     <p rend="justify">Se cobora pe scări, trecând din podul cu vechituri în plină toamnă.</p>
                     <p rend="justify">În grabă, negăsindu-şi galoşii, Olguţa-i luase pe-ai lui Dănuţ. Îi erau prea mari. Trebuia să meargă târâş prin mâzga lunecoasă.</p>
                     <p rend="justify">Când te alungă o spaimă din urmă şi nu poţi fugi, drumul îţi înnăduşă pieptul şi-ţi loveşte inima, ca un coşmar.</p>
                     <p rend="justify">Cu trupul înfăşurat în pelerina de cauciuc şi capul gol acoperit de glugă, Olguţa înainta greu. Îndesa cu toată puterea degetelor în botul galoşilor ca să nu-i piardă<hi rend="color(#000000)">…</hi>  se afunda în glod<hi rend="color(#000000)">…</hi>  şi ca să treacă mai departe îşi încorda pulpele smuncindu-se pieziş.</p>
                     <p rend="justify">Parcă mâna o minge de fier cu paşi de piatră în fundul unei mări împăienjenită de meduze.</p>
                     <p rend="justify">Îngenuncheat în faţa icoanelor, moş Gheorghe se închina.</p>
                     <p rend="justify">În jurul unui om bătrân care se închină, tăcerea e ca răsunătul unui cor îndepărtat.</p>
                     <p rend="justify">Plutea parfumul religios al busuiocului. Luminiţa din păhărelul roş al candelii, rumenea chipurile întunecate ale icoanelor, ca o presimţire de auroră trunchiurile codrilor adânci.</p>
                     <p rend="justify">În răstimpuri, moş Gheorghe îşi desfăcea mânile din împreunarea rugăciunii, acoperindu-şi pieptul scurmat de tuşă.</p>
                     <p rend="justify">Dumnezeu îi împlinise statornic rugăciunile: avea să i le-mplinească şi de-acum înainte.</p>
                     <p rend="justify">Era drept să tuşească: fiindcă era bătrân.</p>
                     <p rend="justify">Era drept să se-nnăduşe şi să-l înjunghie prin piept: fiindcă era bătrân.</p>
                     <p rend="justify">Era drept să sufere cât mai avea de trăit şi să moară cât mai curând: fiindcă era bătrân.</p>
                     <p rend="justify">Tot ce era, drept era să fie. Nici nu cârtea, nici nu se căina, nici nu ofta. Moş Gheorghe nu vroia ca tocmai acum, în pragul ceresc al morţii, un blestem – cugetat sau şoptit – să întoarcă de la el faţa milostivă a Domnului şi urechea lui îngăduitoare. Moş Gheorghe cerea îndurare pentru greşelile altora: boierii lui de-acum nu se împărtăşeau niciodată, şi rar călcau prin biserica ctitorită de străbunii lor. Încolo, erau buni la inimă, milostivi şi drepţi, dar uitaseră de casa Domnului şi de frica Domnului.</p>
                     <p rend="justify">—  Iartă-i, Doamne, că mare-i mila ta!</p>
                     <p rend="justify">Iar tusa, ca o toacă de vecernie omenească.</p>
                     <p rend="justify">Dumnezeu îi împlinise rugile. Nu se ruga pentru el. Moş Gheorghe avea să păşească dincolo, urmat de privirea bieţilor cai pe care-i îngrijise şi cruţase ca pe nişte orfani.</p>
                     <p rend="justify">Se ruga pentru copilul nevinovat ca rouă şi frumos ca florile, de care curând avea să se despartă.</p>
                     <p rend="justify">—  Duduita moşului<hi rend="color(#000000)">…</hi>
                     </p>
                     <p rend="justify">Să nu apese asupra ei rătăcirea părinţilor. Şi să-i fie viaţa blândă, fără de dureri şi-amărăciuni.</p>
                     <p rend="justify">Sufletul lui moş Gheorghe se aşternea la picioarele lui Dumnezeu, ca un covor de bunătate, pe care ar fi vrut să tot copilărească duduiţa moşului de pe pământ în faţa slăvitului bunic din cer<hi rend="color(#000000)">…</hi>
                     </p>
                     <p rend="justify">Cu galoşii în mână, Olguţa trecu în goană prin ograda lui moş Gheorghe. Ajungând în faţa uşii, dădu să intre. Zăvorul era tras pe dinăuntru. Bătu cu pumnii în uşă. Nici un răspuns.</p>
                     <p rend="justify">Zvârlind galoşii, izbi cu amândoi pumnii în uşă.</p>
                     <p rend="justify">—  Moş Gheorghe! ţipă ea poruncitor şi tremurat.</p>
                     <p rend="justify">—  Ce-i, duduiţa moşului! Mata aici? Pi vremea aiasta?!</p>
                     <p rend="justify">Auzindu-l, văzându-l, Olguţa respiră adânc. Ridică galoşii tencuiţi de glod şi, căpătându-şi cumpătul, zâmbi viclean scuturându-se de ploaie.</p>
                     <p rend="justify">—  Moş Gheorghe, am venit să te-ntreb dacă nu li-i frig cailor?</p>
                     <p rend="justify">Dănuţ cutreierase casa pe dinafară odăilor fără să intre în niciuna. Nu-şi găsea loc, nici astâmpăr. Îndelungata lectură din pod îl înstrăinase de toate cele. Îi era dor de insula lui Robinson; îi era milă de singurătatea ei, milă de singurătatea lui.</p>
                     <p rend="justify">Decorul familiar, întâmpinându-l pretutindeni cu prezenţe concrete, îl îndepărta de casă, ca o asprime când eşti trist. Astfel, parfumul femeii de care te-ai despărţit plângând, plutindu-ţi în suflet şi în nări te face să-ţi pară trivială melodia oricărui alt glas femeiesc şi brutală delicateţa oricărei alte solicitudini.</p>
                     <p rend="justify">Înstrăinări, mâhniri şi nostalgii sortite să-şi găsească alinare şi cămin numai în scrisorile acele scrise cu mâni calde încă de strânsoarea mânilor dorite, scrisori cu tânguiri umile şi amare, ca parfumul tomnatecelor tufănele.</p>
                     <p rend="justify">Intră în salonaşul doamnei Deleanu. Zărind calendarul de pe birouaş se apropie de el. Era deschis la o zi neagră; tot neagră şi cea care urma. Negre erau toate. Parcă murise toate sărbătorile roşii din calendar, o dată cu vacanţa şi cu frunzele<hi rend="color(#000000)">…</hi>
                     </p>
                     <p rend="justify">Intră la el în odaie.</p>
                     <p rend="justify">Hainele groase, de curând scoase din cufere şi rânduite pe spetezele scaunelor, miroseau a naftalină, Soba rece, zbuciumată de vânt, ofta şi se văita ca un ţăran bolnav de piept, sporind frigul odăii şi pustiul ei.</p>
                     <p rend="justify">Şi mai era aşa de mult până la noapte, că lui Dănuţ îi venea să caşte şi să scâncească. Se trânti pe pat, aducându-şi genunchii la bărbie, vârându-şi mânile în căldura mânicilor, ghemuindu-se în el; cercând să-şi ţie singur tovărăşie cu trupul, ca pisicile<hi rend="color(#000000)">…</hi>
                     </p>
                     <p rend="justify">Capul Olguţei răsări întrebător şi obraznic.</p>
                     <p rend="justify">—  A! Tu eşti aici?</p>
                     <p rend="justify">—  Da.</p>
                     <p rend="justify">—  Ce faci?</p>
                     <p rend="justify">—  Nimica. Stau.</p>
                     <p rend="justify">—  Am venit să te văd.</p>
                     <p rend="justify">         „Ce-o fi vrând Olguţa?” se întrebă Dănuţ apatic pe dinafară, atent pe dinăuntru.</p>
                     <p rend="justify">Olguţa intră cu galoşii lui Dănuţ în mână, lucioşi ca nişte galoşi de abanos. Era desculţă, în papuci.</p>
                     <p rend="justify">—  Îi pun subt pat.</p>
                     <p rend="justify">—  Ce?</p>
                     <p rend="justify">—  Galoşii.</p>
                     <p rend="justify">—  Galoşii? De ce?</p>
                     <p rend="justify">—  Galoşii tăi. Unde vrei să-i pun?</p>
                     <p rend="justify">—  Pune-i.</p>
                     <p rend="justify">         „Ce-o fi făcut cu galoşii mei?”</p>
                     <p rend="justify">—  Olguţa, ce-ai făcut cu galoşii?</p>
                     <p rend="justify">—  I-am spălat, îi explică ea, apropiind galoşii de nasul lui Dănuţ, ca pe nişte flori atunci culese.</p>
                     <p rend="justify">—  Merci, se feri Dănuţ. De ce i-ai spălat?</p>
                     <p rend="justify">—  Aşa mi-a venit. N-aveam ce face!</p>
                     <p rend="justify">—  Ţi-ai spălat şi botinele? o întrebă serios Dănuţ, ridicându-se într-un cot.</p>
                     <p rend="justify">Olguţa se încruntă. Răzgândindu-se zâmbi.</p>
                     <p rend="justify">—  Ai fost în pod? îl iscodi ea cu ochii micşoraţi.</p>
                     <p rend="justify">—  Cine ţi-a spus? tresări Dănuţ.</p>
                     <p rend="justify">—  Ştiu eu!</p>
                     <p rend="justify">—  Te rog să nu mă spui, Olguţa!</p>
                     <p rend="justify">—  N-ai grijă! îl asigură ea gesticulând cu galoşii.</p>
                     <p rend="justify">—  Merci. Da tu unde-ai fost?</p>
                     <p rend="justify">—  M-am plimbat.</p>
                     <p rend="justify">—  Cu galoşii mei.</p>
                     <p rend="justify">—  Cu nişte galoşi! se supără Olguţa zvârlindu-i subt pat.</p>
                     <p rend="justify">—  Văd!</p>
                     <p rend="justify">—  Nu vezi nimica! Ascultă: ţi-i poftă de roşcove?</p>
                     <p rend="justify">—  Ai tu?</p>
                     <p rend="justify">—  Sigur.</p>
                     <p rend="justify">—  De unde ai?</p>
                     <p rend="justify">—  Răspunde: vrei sau nu vrei?</p>
                     <p rend="justify">—  Vreau.</p>
                     <p rend="justify">Făcându-şi vânt cu braţele, Olguţa sări peste prag în odaia ei.</p>
                     <p rend="justify">—  Aha! se dumeri Dănuţ făcând legătura dintre roşcovele Olguţei şi galoşii lui.</p>
                     <p rend="justify">—  Poftim roşcove.</p>
                     <p rend="justify">—  Merci<hi rend="color(#000000)">…</hi>  Îs bune, Olguţa, grozav îs de bune! exclamă Dănuţ ştiind că-s de la moş Gheorghe!</p>
                     <p rend="justify">Olguţa zâmbea, măgulită. Dănuţ zâmbi şi el mândru c-a fost mai şiret decât Olguţa.</p>
                     <p rend="justify">—  Olguţa, dacă te vede mama fără ciorapi?</p>
                     <p rend="justify">—  De ce să mă vadă?</p>
                     <p rend="justify">—  N-ai ciorapi?</p>
                     <p rend="justify">—  Ba am eu<hi rend="color(#000000)">…</hi>  da mi-i lene să-i caut.</p>
                     <p rend="justify">—  Pot să-ţi dau eu o pereche.</p>
                     <p rend="justify">—  Lungi?</p>
                     <p rend="justify">—  Da. Din cei pentru şcoală. Nu i-am pus niciodată.</p>
                     <p rend="justify">—  Dă-mi-i. Îţi dau eu alţii.</p>
                     <p rend="justify">—  Nuu! Ţi-i dau cadou.</p>
                     <p rend="justify">De câte ori se întâmpla să fie complicele Olguţei, Dănuţ răsfrângea şi asupra lui admiraţia pentru isprăvile ei. Ofranda ciorapilor era şi o îndatorire, şi plata unei măguliri.</p>
                     <p rend="justify">Olguţa se aşeză turceşte pe patul lui Dănuţ, îşi scoase papucii şi începu să-şi privească picioarele goale, aşteptând ciorapii.</p>
                     <p rend="justify">—  Tu poţi să mişti degetul cel mare fără să le mişti pe celelalte?</p>
                     <p rend="justify">—  Nu pot.</p>
                     <p rend="justify">—  De ce râzi? se încruntă Olguţa demonstrând acrobaţia în care excela.</p>
                     <p rend="justify">—  Nu ştiu<hi rend="color(#000000)">…</hi>  Îs caraghioase degetele picioarelor!</p>
                     <p rend="justify">—  Mele? complectă ameninţător Olguţa.</p>
                     <p rend="justify">—  Nu. Toate degetele de la picioare.</p>
                     <p rend="justify">—  Ai dreptate, reflectă Olguţa cu glas tare, întinzând piciorul şi examinându-şi degetele răsfirate<hi rend="color(#000000)">…</hi>  Îţi vine să râzi când te uiţi la ele!</p>
                     <p rend="justify">—  Olguţa, începu Dănuţ încurajat de intimitatea convorbirii, aşezându-se pe marginea patului, eu am observat ceva.</p>
                     <p rend="justify">—  Spune.</p>
                     <p rend="justify">—  Da tu ai să râzi… Ai să spui că vorbesc prostii!</p>
                     <p rend="justify">—  Văd eu! Mai întâi spune.</p>
                     <p rend="justify">—  Eu<hi rend="color(#000000)">…</hi>  cred, vorbi rar Dănuţ, cu ochii îndreptaţi spre piciorul Olguţei, că-i mai bine să fii picior decât mână.</p>
                     <p rend="justify">—  Cum?</p>
                     <p rend="justify">Dănuţ se înroşi.</p>
                     <p rend="justify">—  Mai spune odată.</p>
                     <p rend="justify">—  Stai. Vra să zică tu spui că-i mai bine să fii picior decât să fii mână? medita Olguţa examinându-şi alternativ mâna şi piciorul<hi rend="color(#000000)">…</hi>  Nu m-am gândit niciodată! De ce spui tu aşa?</p>
                     <p rend="justify">—  Eu m-am gândit la asta într-o zi, la şcoală<hi rend="color(#000000)">…</hi>
                     </p>
                     <p rend="justify">—  Hai, spune-odată!</p>
                     <p rend="justify">—  Ştii<hi rend="color(#000000)">…</hi>  şedeam în bancă. Era ora de aritmetică. Eu făceam o împărţire pe caiet<hi rend="color(#000000)">…</hi>  şi m-am încurcat.</p>
                     <p rend="justify">—  Sigur, dacă nu era mama cu tine!</p>
                     <p rend="justify">—  Ş-atuncea m-am gândit că-i mai bine să fii picior decât mână. Fiindcă picioarele nu făceau nimica: ele şedeau în botine, şi şedeau aşa<hi rend="color(#000000)">…</hi>  degeaba. Pe când mâna mea se muncea să facă împărţirea<hi rend="color(#000000)">…</hi>
                     </p>
                     <p rend="justify">—  Da. Sigur: picioarele nu făceau nimica.</p>
                     <p rend="justify">—  Nu-ţi spun! Cu picioarele ce faci? Te joci în recreaţie şi în clasă se odihnesc! ridică din umeri Dănuţ, înfierbântându-se la vorbă.</p>
                     <p rend="justify">—  Bine, da cu picioarele mergi, obiectă Olguţa.</p>
                     <p rend="justify">—  Nu zic! Da ţie nu-ţi place să mergi?</p>
                     <p rend="justify">—  Sigur că-mi place!</p>
                     <p rend="justify">—  Vezi! Cu picioarele faci numai ce-ţi place!</p>
                     <p rend="justify">—  Ţie-ţi place să mergi la şcoală? îl interogă Olguţa.</p>
                     <p rend="justify">—  Ei, nu.</p>
                     <p rend="justify">—  Vezi că picioarele nu fac numai ce-ţi place?</p>
                     <p rend="justify">Dănuţ medită muşcându-şi degetul.</p>
                     <p rend="justify">—  Stai, Olguţa! Da lor nu le pasă! Picioarele nu învaţă la şcoală.</p>
                     <p rend="justify">—  Aşa-i! Ele-s tot timpul în recreaţie!</p>
                     <p rend="justify">—  Foarte bine ai spus! Asta vroiam să spun şi eu!</p>
                     <p rend="justify">—  Stai. Tu ai spus la început că-i mai bine să fii<hi rend="color(#000000)">…</hi>
                     </p>
                     <p rend="justify">—.picior. Da, îi luă Dănuţ vorba din gură, gesticulând convins.</p>
                     <p rend="justify">—  Nu-i rău să fii nici mână! Iarna ai mănuşi, stai în buzunarul de la palton sau în manşon… Mânile-s deştepte! zâmbi Olguţa, privindu-le pe ale ei cum trăgeau ciorapii lui Dănuţ după ce luaseră galoşii lui Dănuţ.</p>
                     <p rend="justify">—  Dacă eşti picior ai şoşoni, îşi apără Dănuţ, cu timiditate, punctul de vedere.</p>
                     <p rend="justify">—  Ce-are-a-face! Şoşonii îs urâţi şi picioarele-s proaste! De asta nici nu le vezi: le ascunzi în botine<hi rend="color(#000000)">…</hi>  Eu ţin cu mânile… Buni ciorapi! Merci!</p>
                     <p rend="justify">—  Olguţa, ce-ai vrea tu: să-ţi taie mânile sau picioarele?</p>
                     <p rend="justify">—  Da nu vreau niciuna, nici alta!</p>
                     <p rend="justify">—  Nu. Zic aşa! Dac-ai fi într-o poveste şi împăratul ar porunci să-ţi taie mânile sau picioarele, ce-ai alege tu?</p>
                     <p rend="justify">—  M-aş face haiduc şi i-aş tăia eu lui şi mânile, şi picioarele, şi limba.</p>
                     <p rend="justify">—  Nu vrei să răspunzi! oftă Dănuţ.</p>
                     <p rend="justify">—  Nu ţi-am răspuns? N-are decât s-aleagă el! Eu nu dau nimic!</p>
                     <p rend="justify">Olguţa sări pe covor. Dănuţ rămase gânditor pe marginea patului.</p>
                     <p rend="justify">—  Olguţa, tu îţi închipui cum ar fi cu capul tăiat?</p>
                     <p rend="justify">—  Foarte rău!</p>
                     <p rend="justify">—  Eu pot să-mi închipui<hi rend="color(#000000)">…</hi>  Da ameţeşti!</p>
                     <p rend="justify">—  N-ai nevoie să-ţi închipui!</p>
                     <p rend="justify">—  Tu nu te-ai gândit niciodată?</p>
                     <p rend="justify">—  De ce să mă gândesc la asta! Am eu la ce să mă gândesc! De asta ai cap, ca să te gândeşti că nu-l ai?</p>
                     <p rend="justify">—  Eu m-am gândit… Oare mori dacă-ţi taie capul?</p>
                     <p rend="justify">—  Sigur.</p>
                     <p rend="justify">Dănuţ nu îndrăzni s-o dezmintă pe Olguţa, dar clatină din cap cu îndoială.</p>
                     <p rend="justify">—  Eu m-am uitat odată în oglindă<hi rend="color(#000000)">…</hi>  şi mi-am închipuit că n-am cap.</p>
                     <p rend="justify">—  Trebuia să ţi-l tai mai întâi.</p>
                     <p rend="justify">—  Nu l-am tăiat<hi rend="color(#000000)">…</hi>  Eu mă uitam în oglindă şi-mi închipuiam că trupul e afară şi capul numai în oglindă.</p>
                     <p rend="justify">—  Hei! Da tu te gândeai cu capul tău! Vra să zică gândul nu era în oglindă, era în cap.</p>
                     <p rend="justify">—  În capul din oglindă, stărui Dănuţ.</p>
                     <p rend="justify">—  Şi n-ai spart oglinda când ţi l-ai pus la loc?</p>
                     <p rend="justify">—  Mi-a fost frică, Olguţa. Eu mă uitam din oglindă, numai la picioare. Vra să zică picioarele erau într-o parte şi capul în altă parte<hi rend="color(#000000)">…</hi>  cum ar fi doi oameni faţă în faţă, numai că unul n-avea cap. Uite-aşa, Olguţa.</p>
                     <p rend="justify">Dănuţ îşi ridică palmele una-n faţa celeilalte.</p>
                     <p rend="justify">—  Acuma, să spunem că aici ar fi ochii, în vârful degetelor. Vra să zică mâna dreaptă e capul din oglindă. Vezi: îmi aplec degetele şi văd din oglindă numai picioarele.</p>
                     <p rend="justify">—  Asta înseamnă că tu te uiţi în oglindă<hi rend="color(#000000)">…</hi>  şi vezi prostii!</p>
                     <p rend="justify">—  Să încerci şi tu, Olguţa. După aceea îţi vine să închizi ochii şi să dormi.</p>
                     <p rend="justify">Olguţa nu-l mai asculta. Pândea pe fereastră în livadă.</p>
                     <p rend="justify">Dănuţ oftă<hi rend="color(#000000)">…</hi>  El ar fi vrut să-i spuie multe Olguţei – de plecare. Să-i spuie, de pildă, că dacă-ţi taie capul nu mori tot. Moare capul: da. Moare trupul: da. Dar mai este ceva: turbinca lui Ivan. Ea nu poate să moară fiindcă nici un trăieşte: n-are nici trup, nici cap. Ea este „când închizi ochii”. Când eşti mort închizi ochii. Vra să zică turbinca lui Ivan rămâne acolo unde este. Atunci nici Dănuţ nu moare, fiindcă, deşi turbinca lui Ivan e a lui Dănuţ, şi el, Dănuţ, e în turbinca lui Ivan. Când închide ochii se poate gândi la el ca la altcineva. Şi Olguţa-i în turbinca lui Ivan. Toţi îs acolo. Vra să zică dacă moare Dănuţ, rămâne turbinca lui Ivan. Când Dănuţ trăieşte, turbinca e a lui. Cine ia turbinca după ce moare Dănuţ? Dumnezeu<hi rend="color(#000000)">…</hi>  Dacă vrea Dumnezeu suflă în turbinca lui Ivan, şi toţi cei de-acolo învie; Dănuţ împreună cu ei<hi rend="color(#000000)">…</hi>  Da, numai că atunci Dănuţ nu va mai avea turbincă. Turbinca o ţine Dumnezeu. În schimb, toţi cei care-au fost în turbincă sunt ai lui Dănuţ, fiindcă el i-a adus la Dumnezeu în turbinca lui. Ş-atunci Dănuţ va fi stăpân în afară aşa cum e acuma stăpân înăuntru<hi rend="color(#000000)">…</hi>
                     </p>
                     <p rend="justify">Dacă Olguţa nu vrea să-l asculte!</p>
                     <p rend="justify">—  Unde-s cartuşele? întrebă iute Olguţa, desprinzând puşca din cui.</p>
                     <p rend="justify">—  Ce vrei să faci?</p>
                     <p rend="justify">—  Lasă! Dă-mi-o repede!</p>
                     <p rend="justify">Mergând în vârful picioarelor până la fereastră, o deschise binişor. Fumegarea toamnei aburi odaia<hi rend="color(#000000)">…</hi>  Pipăită de ploaie, o cioară se legăna în cumpănă pe o crenguţă şi pe ţelul puştii.</p>
                     <p rend="justify">—  Las-o, săraca!</p>
                     <p rend="justify">Olguţa îşi strâmbă gâtul îndărăt, fără să clintească puşca, măsură din ochi pe Dănuţ – cu privirea jucătorilor de cărţi pentru cei care dau sfaturi de la spate, în plin joc – întoarse capul la loc, rectifică ochirea şi trase. Cioara căzu. Şi toate ciorile livezii izbucniră, carbonizând livada şi cerul cu o explozie de negru sonor.</p>
                     <p rend="justify">Olguţa încărcă puşca din nou.</p>
                     <p rend="justify">—  De ce ţi-i milă de ciori? Am împuşcat-o în cap: vroiam să văd dacă trăieşte fără cap<hi rend="color(#000000)">…</hi>  ca tine!</p>
                     <p rend="justify">—  Nu mi-i milă! minţi Dănuţ roşindu-se. Am crezut că vrei să împuşti o vrabie.</p>
                     <p rend="justify">—  Ai văzut ce lovitură?</p>
                     <p rend="justify">—  Da.</p>
                     <p rend="justify">—  Uite-o! tresări Olguţa săltând puşca.</p>
                     <p rend="justify">Înadins parcă, uşa se deschise o dată cu pocnetul puştii. Cioara căzu departe. Doamna Deleanu se feri îndărăt, scăpând din mână pijamaua lui Dănuţ.</p>
                     <p rend="justify">—  Olguţa! Asta ce mai este?</p>
                     <p rend="justify">—  Împuşc ciori.</p>
                     <p rend="justify">—  Să ştii c-am să dau odată puşca asta!</p>
                     <p rend="justify">—  Mamă dragă, nu-i a mea; e-a lui!</p>
                     <p rend="justify">—  Ţi-o dau ţie! zâmbi Dănuţ.</p>
                     <p rend="justify">—  Dă-o mamei; mie-mi dă Herr Direktor una de vânătoare.</p>
                     <p rend="justify">—  Închide fereastra şi du-te-n odaia ta. Şi tu dezbracă-te, Dănuţ, să-ţi încerc pijamaua.</p>
                     <p rend="justify">—  Ia s-o văd şi eu, se rugă Olguţa închizând fereastra.</p>
                     <p rend="justify">—  Lasă-mă, Olguţa! Nu ştii ce să mai faci ca să mă superi! Asta mai lipsea: vânătoare în casă.</p>
                     <p rend="justify">—  Dacă plouă! Tu coşi, mamă dragă – frumoasă pijama! – eu ce să fac? Trag şi eu cu puşca.</p>
                     <p rend="justify">—  De ce nu studiezi la pian?</p>
                     <p rend="justify">—  Asta nu! Ce-s eu, lăutar? Clienta sforăie şi eu să-i cânt?!</p>
                     <p rend="justify">Speculându-şi indignarea, Olguţa trecu pragul închizând uşa. Totodată salvase şi puşca de sechestru, din care pricină zâmbi enigmatic.</p>
                     <p rend="justify">Monica tocmai intrase în odaie, cu teancul de batiste lirice; însuşindu-şi-l, zâmbetul Olguţei o nelinişti, îi ocoli privirea, ascunzând batistele la spate.</p>
                     <p rend="justify">—  Ţi-am adus zece roşcove, o vesti Olguţa.</p>
                     <p rend="justify">Monica se roşi şi mai tare.</p>
                     <p rend="justify">—  De ce eşti tu aşa bună cu mine? vorbi ea privind papucii Olguţei.</p>
                     <p rend="justify">—  De ce spui că-s bună cu tine! izbucni Olguţa mânioasă.</p>
                     <p rend="justify">—  Fiindcă eşti prea bună<hi rend="color(#000000)">…</hi>  şi eu nu merit.</p>
                     <p rend="justify">—  Nu-i adevărat! Nu-ţi dau voie să vorbeşti aşa! Tu eşti prietena mea. De ce mă superi?</p>
                     <p rend="justify">Uşa zvâcni în lături făcând loc doamnei Deleanu.</p>
                     <p rend="justify">—  Ce s-a întâmplat?</p>
                     <p rend="justify">—  Nimic!</p>
                     <p rend="justify">—  Atunci de ce ţipi?</p>
                     <p rend="justify">—  Ţip? La cine să ţip? Vorbesc tare<hi rend="color(#000000)">…</hi>  ca să mă încălzesc.</p>
                     <p rend="justify">—  Încălzeşte-te fără să te-aud!</p>
                     <p rend="justify">Uşa se închise la loc. Monica se aşeză pe pat alături de batiste.</p>
                     <p rend="justify">Olguţa ascunse puşca după sobă şi se apropie de Monica. Dând cu ochii de batiste, o luă pe cea de deasupra, şi înainte ca Monica s-o poată opri, îşi suflă nasul.</p>
                     <p rend="justify">—  Olguta! Ce faci?</p>
                     <p rend="justify">—  Nu vezi?</p>
                     <p rend="justify">—  Na-ţi-o pe-a mea.</p>
                     <p rend="justify">—  Asta nu-i bună?</p>
                     <p rend="justify">—  I-a lui Dănuţ.</p>
                     <p rend="justify">Din fericire, batista lui Dănuţ slujise numai de instrument muzical. Monica o pături la loc.</p>
                     <p rend="justify">—  Monica, tu ai băgat de samă că dacă vezi mai multe batiste îţi vine să-ţi sufli nasul?</p>
                     <p rend="justify">—  Fiindcă tu n-ai niciodată batistă la tine! clocoti Monica.</p>
                     <p rend="justify">—  Cine are batistă? Numai tu ai!</p>
                     <p rend="justify">—  Şi Dănuţ are, protestă Monica apăsând batistele cu podul palmei.</p>
                     <p rend="justify">—  Crezi tu! Într-o săptămână le pierde pe toate! o încredinţă Olguţa autoritar.</p>
                     <p rend="justify">—  Vai! Nu-i adevărat! De ce spui aşa?</p>
                     <p rend="justify">—  Cum nu-i adevărat? Atunci de ce i-a făcut mama atâtea batiste? Ca să aibă de unde pierde!</p>
                     <p rend="justify">Monica privi în sus, în jos; întoarse capul la dreapta, la stânga…</p>
                     <p rend="justify">—  Vezi, Monica! Mie-mi vine să-mi suflu nasul când am batiste<hi rend="color(#000000)">…</hi>  şi ţie-ţi vine să plângi! Mai bine să n-ai de loc!</p>
                     <p rend="justify">În pijamaua de flanelă albă, Dănuţ părea mezinul lui Pierot.</p>
                     <p rend="justify">—  Nu te strânge subţioară, Dănuţ?</p>
                     <p rend="justify">—  Nuu!</p>
                     <p rend="justify">—  Şi să ştii, Dănuţ, ai să îmbraci pijamalele numai când ţi-o fi frig acolo. Nu-i bine să dormi gros îmbrăcat!</p>
                     <p rend="justify">Doamna Deleanu ocolea cuvântul: dormitor.</p>
                     <p rend="justify">Dănuţ nu-şi mai lua ochii din oglindă. Pantalonii pijamalei erau cei dintâi pantaloni lungi ai copilăriei lui. Îi pipăia mereu, cu o nedesluşită teamă să nu-i simtă desprinzându-se brusc de deasupra genunchilor – acolo unde era vechiul hotar al pantalonilor – şi să rămâie scurţi şi aceştia. Aveau şi dungă: omagiu spălătoresei. Graţia obrăznicuţă a genunchilor şi a pulpelor se mistuie în rigiditatea dungii.</p>
                     <p rend="justify">Dănuţ era mândru. Aşa de mândru că ar fi dorit spectatori, chiar pe cei din dormitorul internatului.</p>
                     <p rend="justify">—  Nu te taie, Dănuţ? urmă doamna Deleanu cu întrebările care făceau din cea mai desăvârşită haină un provizorat.</p>
                     <p rend="justify">Dănuţ scutură capul şi picioarele în acelaşi timp.</p>
                     <p rend="justify">—  Nu, mamă! Pantalonii cei vechi mă tăiau! îi învinui el postum.</p>
                     <p rend="justify">—  Să-i porţi sănătos! De-acuma dezbracă-te.</p>
                     <p rend="justify">—  Mamă lasă-mă să rămân azi cu pijamaua<hi rend="color(#000000)">…</hi>  Mi-i frig la picioare.</p>
                     <p rend="justify">—  Bine, Dănuţ. Cum vrei tu!</p>
                     <p rend="justify">Doamna Deleanu ieşi repede. Alba hăinuţă de flanelă era grea pentru sufletul ei.</p>
                     <p rend="justify">—  Olguţa!</p>
                     <p rend="justify">—  Ce vrei?</p>
                     <p rend="justify">—  Ai uitat cartuşele la mine.</p>
                     <p rend="justify">—  Bine. Adă-le-ncoace.</p>
                     <p rend="justify">Monica se îndreptă spre fereastră, ştergându-şi ochii ca şi cum glasul lui Dănuţ, pătrunzând prin uşa închisă, ar fi putut s-o vadă.</p>
                     <p rend="justify">Dănuţ făcu un actoricesc popas în faţa uşii. Îi venea mereu să râdă. Compunându-şi o seriozitate demnă, intră, întinzând Olguţei cutia cu cartuşe.</p>
                     <p rend="justify">—  Dacă o vedea mama! Noroc c-am ascuns-o eu!</p>
                     <p rend="justify">—  De ce te lauzi? Mama nu pune mâna pe cartuşe!<hi rend="color(#000000)">…</hi>  Cum îi cu pantalonii lungi?</p>
                     <p rend="justify">—  Îm!</p>
                     <p rend="justify">—  Diseară am să-i încerc şi eu.</p>
                     <p rend="justify">—  Tuu?! se muie Dănuţ.</p>
                     <p rend="justify">—  Eu. De ce te miri?</p>
                     <p rend="justify">—  Fetele nu poartă pantaloni!</p>
                     <p rend="justify">—  Eu am să port. Eu am şi pantaloni de călărie!</p>
                     <p rend="justify">—  De ce nu vrei tu să porţi chimonoul? se jertfi Monica.</p>
                     <p rend="justify">—  Fiindcă am poftă de pantaloni!</p>
                     <p rend="justify">—  Nu mai împuşti ciori? cercă Dănuţ s-o abată spre alte victime.</p>
                     <p rend="justify">—  Nu<hi rend="color(#000000)">…</hi>  Nu vreau s-o sperii pe mama.</p>
                     <p rend="justify">—  Atunci ce facem? se deznădăjdui Dănuţ.</p>
                     <p rend="justify">—  Ştiţi ce? Vouă vi-i frig?</p>
                     <p rend="justify">—  Da, răspunseră într-un glas Monica şi Dănuţ.</p>
                     <p rend="justify">—  Vreţi să staţi la foc?</p>
                     <p rend="justify">—  La ce foc? se miră Dănuţ.</p>
                     <p rend="justify">—  Nu te priveşte! Vrei?</p>
                     <p rend="justify">—  Vreau.</p>
                     <p rend="justify">—  Veniţi după mine<hi rend="color(#000000)">…</hi>  Şi-ncet, să n-audă nimeni!</p>
                     <p rend="justify">Cu umbletul de taină al celor care merg să se închine unor zei prigoniţi, Monica şi Dănuţ, unul după altul, urmară paşii călăuzei în papuci.</p>
                     <p rend="justify">Uitaseră necazurile şi amărăciunile posomorâtei după-amieze de toamnă.</p>
                     <p rend="justify">Dănuţ zâmbea, fiindcă-şi plimba pijamaua, şi fiindcă, împreună cu Olguţa, se îndrepta spre o ispravă nouă.</p>
                     <p rend="justify">Monica zâmbea fiindcă era-mpreună cu Dănuţ.</p>
                     <p rend="justify">Zâmbea şi Olguţa, fiindcă misteriosul foc la care îi ducea să se încălzească era, pur şi simplu, focul din bucătărie.</p>
                     <p rend="justify">Venirea copiilor în bucătărie schimbase înfăţişarea plitei. În locul meditativelor oale de toate mărimile – înghesuite acuma în fund – izbucneau râsetele albe ale grăunţelor de păpuşoi, preschimbate în c ucoşei. Pe marginea plitei, trei mere domneşti se coceau, priveghiate de babă, ca o trinitate bosumflată de repetente, strunită de ochii profesoarei şi zeflemisită de colegele mărunte.</p>
                     <p rend="justify">La gura sobei, pe trei scăunele joase, Olguţa, Monica şi Dănuţ îşi rumeneau obrajii în bătaia flăcărilor, ronţăind cucoşei fierbinţi.</p>
                     <p rend="justify">—  Îî! 'Tă-te Dumnezeu! Acuşi!<hi rend="color(#000000)">…</hi>  se răsti baba la oala nervoasă care-şi strâmbase capacul bufnind.</p>
                     <p rend="justify">Tustrei bufniră de râs.</p>
                     <p rend="justify">Baba se sfădea cu oalele, cu tingirile, cu muştele, necontenit. Aşa că cineva care ar fi ascultat din odaia de alături şi-ar fi închipuit că bucătăria-i plină de bărbaţi muţi, dresaţi de o matroană cu glas bărbătesc. Şi-ntr-adevăr, în bucătărie baba era stăpână peste tot ce era înăuntru. Zeloasă şi harnică stăpână, ca vara în livezi. Şi groasă! Atât de groasă că părea supranatural dospită în cuptorul vast din care cozonacii ieşeau opulenţi şi falnici ca paşalele de la sultan.</p>
                     <p rend="justify">Trăgând cu coada ochiului la mere, baba crăpă portiţa rolei, aruncă înăuntru o privire savantă şi repede o închise la loc.</p>
                     <p rend="justify">Dintr-acolo, căldura se revărsă parfumată.</p>
                     <p rend="justify">—  Miroase a turtă dulce, babo! se stropşi Olguţa râzând.</p>
                     <p rend="justify">—  Are cine-o mânca! oftă baba răsucind un măr.</p>
                     <p rend="justify">Pe plită, merele îmbătrâneau văzând cu ochii. Feciorelnicul lor ten se-ntunecă zbârcându-se. Suspinau înnăduşit şi lăcrimau somnoros. În schimb, aroma lor creştea mai văratică, mai îmbătătoare, ca sufletul spre cer purces al mucenicelor arse pe rug.</p>
                     <p rend="justify">Olguţa şedea la mijloc, drept în faţa flăcărilor care-i îmbrăcau faţa în aur şi aramă fluidă; Monica şi Dănuţ şedeau la dreapta şi la stânga ei.</p>
                     <p rend="justify">Pe jos, de-a lungul cuptorului, motanii şi pisicile, numai puf şi arabescuri, torceau de lene şi de cald ce le era. Mai la o parte de pisici – prudenţă sau demnitate – dormea A li. Mai toate muştele aţipiseră amorţite. Totuşi se găseau destule să-l necăjească. Urechile lui Al i – veşnic atente – pălmuiau şi trăgeau sfârle.</p>
                     <p rend="justify">Subt cuptor, într-un paneraş plin de fân, o cloşcă îşi dospea puişorii de aur. Un greier, cine ştie subt ce grindă ascuns – ţinea ison subtil corului primăvăratec.</p>
                     <p rend="justify">Şi soba duduia de flăcări şi de vânt, ca o horă.</p>
                     <p rend="justify">Intrând în bucătărie, domnul Deleanu dădu cu ochii de copii stând în jurul unei mesuţe rotunde. Mâncau mere coapte, cu mânile. Pe mesuţă, în loc de mămăligă, se răcorea o turtă dulce tăiată felii.</p>
                     <p rend="justify">—  Aici îmi erai Olguţa?</p>
                     <p rend="justify">—  Da tu ce cauţi aici, papa?</p>
                     <p rend="justify">—  Mamă Marie, spune te rog lui Ion să puie caii la trăsură<hi rend="color(#000000)">…</hi>  Ei! ş-acum să vă răfuiesc eu! se încruntă domnul Deleanu frecându-şi mânile.</p>
                     <p rend="justify">—  Rămâi cu noi, papa! se rugă Olguţa urmată de Monica şi Dănuţ.</p>
                     <p rend="justify">—  N-am loc, Olguţa!</p>
                     <p rend="justify">—  Uite-aici, lângă mine.</p>
                     <p rend="justify">Când se întoarse, baba găsi patru oaspeţi grămădiţi pe trei scaune în jurul mesuţei. Îşi acoperi râsul cu mânile.</p>
                     <p rend="justify">—  Mamă Marie, da pe mine nu mă cinsteşti cu nimica?</p>
                     <p rend="justify">—  D-apoi cu ce, conaşule?</p>
                     <p rend="justify">—  Ei!<hi rend="color(#000000)">…</hi>  c-o cafeluţă<hi rend="color(#000000)">…</hi>  Da nu de-a noastră, de-a dumitale.</p>
                     <p rend="justify">—  Lasă că are baba! se făli ea făcând cu ochiul.</p>
                     <p rend="justify">—  Muşcă, papa.</p>
                     <p rend="justify">Domnul Deleanu muşcă din mărul întins de Olguţa.</p>
                     <p rend="justify">—  Pii! Grozav de bun!<hi rend="color(#000000)">…</hi>  Aşa ceva n-am mâncat de când eram copil!</p>
                     <p rend="justify">—  Papa, ştii ce? Povesteşte-ne ceva de când erai tu mic.</p>
                     <p rend="justify">—  Hai, papa, se rugă şi Dănuţ.</p>
                     <p rend="justify">—  Şi eu te rog, moşu Iorgu.</p>
                     <p rend="justify">—  De când eram eu mic<hi rend="color(#000000)">…</hi>  Hei!</p>
                     <p rend="justify">—  Mai muşcă odată, papa. Aşa ai să-ţi aduci aminte!</p>
                     <p rend="justify">Aroma merelor coapte, parfumul cald de turtă dulce, flăcările sobei şi trei chipuri de copii care-ţi sunt dragi – nu sunt numai îndemn, ci chiar izvor de basm şi amintiri.</p>
                     <p rend="justify">În jurul mesuţei erau patru copii.</p>
                     <p rend="justify">Afară, ploaia curgea cenuşie, bătând în geamuri.</p>
                     <p rend="justify">Peste sate, şesuri, codri, dealuri şi oraşe cădea ursuzul potop al tristeţei, mucezind frunzele, sporind glodul, înteţind tusa, alungând zâmbetele.</p>
                     <p rend="justify">Dar bucătăria rumenă de flăcări, plină de copii, pisici, pui de găină şi poveşti plutea prin ploaie şi prin toamnă, ca o nouă arcă a lui Noe.</p>
                     <p rend="justify">Şi umbra babei pe zidurile albe avea o amploare biblică.</p>
                  </div>
                  <div type="div4">
                     <head>III.</head>
                     <subtitle>PĂPUŞA MONICĂI.</subtitle>
                     <p rend="justify">În odaia lui Dănuţ ardea focul încălzind lumina soarelui. Pe podele s-aliniau ghetele, pantofii, papucii şi galoşii. Patul, masa şi scaunele erau troienite de albiturile pregătite pentru cufărul din mijlocul odăii.</p>
                     <p rend="justify">—  De ce te-nghesui? mormăi Dănuţ, strângându-se mai tare.</p>
                     <p rend="justify">—  Taci<hi rend="color(#000000)">…</hi>  Ţi-am mai spus odată să taci! îl ameninţă Olguţa, scuturându-l de umăr.</p>
                     <p rend="justify">Şedeau îngrămădiţi în cufărul golit de rafturi, cu atitudini rigide de fachiri. Cufărul era al lui Dănuţ; ideea, a Olguţei. Dănuţ blestema ideea, Olguţa dispreţuia cufărul. Numai că Olguţa îşi ducea ideile până la capăt.</p>
                     <p rend="justify">—  Nu mai pot. Eu ies afară, se răzvrăti Dănuţ.</p>
                     <p rend="justify">—  Ba ai să stai.</p>
                     <p rend="justify">Dănuţ oftă acru.</p>
                     <p rend="justify">—  Măcar deschide puţin<hi rend="color(#000000)">…</hi>  să răsuflu.</p>
                     <p rend="justify">Cu multă zgârcenie, Olguţa crăpă capacul. Dănuţ îşi umplu plămânii de libertate, şi repede bătu din cap o mătanie berbecească, din pricina plafonului grăbit.</p>
                     <p rend="justify">Presiunea psihologică sporea necontenit, ca într-un submarin naufragiat pe măsură ce se scufundă.</p>
                     <p rend="justify">Din antret venea zvon de glasuri. Acolo, subt diriguirea doamnei Deleanu, Anica şi Profira umpleau celălalt cufăr: cel cu aşternutul.</p>
                     <p rend="justify">Profira icnea îndesând salteaua, ca Ion la frământatul cozonacilor. Treaba o făcea Anica; Profira trudea numai verbal.</p>
                     <p rend="justify">Alături de cufăr, Monica, îmbrăcată cu rochiţă şi bluză de postav albastru, se uita în gol… Apucând deodată, ca prin somn, mâna doamnei Deleanu, o strânse tare.</p>
                     <p rend="justify">—  Ce-i, Monica?</p>
                     <p rend="justify">—  Nu<hi rend="color(#000000)">…</hi>  Nimic, tante Alice! tresări ea.</p>
                     <p rend="justify">Îşi încleştă pumnii. Ochii i se-năspriră de mânie împotriva ei. Vroise să şi-l închipuie pe Dănuţ şi nu izbutise. Şi doar îl ştia mai bine decât se ştia pe ea! Şi doar acuma îl văzuse!<hi rend="color(#000000)">…</hi>  Atunci? După ce va pleca Dănuţ – mai era o noapte numai – să nu-l mai vadă deloc?</p>
                     <p rend="justify">         „Nu-i adevărat!”</p>
                     <p rend="justify">Cum era Dănuţ?<hi rend="color(#000000)">…</hi>  Avea ochi verzui-aurii, bucle castanii, nasul în sus. Purta hăinuţe de catifea gris care-i veneau aşa de bine.</p>
                     <p rend="justify">—  Da unde-i Dănuţ?<hi rend="color(#000000)">…</hi>  Întrebă doamna Deleanu încuind lăcata.</p>
                     <p rend="justify">Monica îşi scutură cozile şi întoase capul spre uşă de teamă să nu vadă tante Alice că Dănuţ se juca de-a ascunselea în sufletul ei.</p>
                     <p rend="justify">—  Dănuţ! Olguţa! Unde sunteţi?</p>
                     <p rend="justify">—.</p>
                     <p rend="justify">—  Vezi, nu-s dincolo, Monica?</p>
                     <p rend="justify">—  Nu-s, tante Alice!</p>
                     <p rend="justify">Monica se uită subt patul lui Dănuţ: doamna Deleanu scotoci prin dulap.</p>
                     <p rend="justify">—  Sărut mâna, coniţă.</p>
                     <p rend="justify">—  Ce-i, mamă Mario?</p>
                     <p rend="justify">—  Am venit să iau poruncă de la stăpânul meu, zâmbi ea, clipind, ce dulci să-i fac de rămas bun?</p>
                     <p rend="justify">—  Auzi, Dănuţ! îl ispiti doamna Deleanu ca pe un duh mâncăcios.</p>
                     <p rend="justify">—  Eu ies, Olguţa! explodă Dănuţ, îmbrâncind capacul.</p>
                     <p rend="justify">Zburlit, congestionat, buimăcit de lumină, stăpânul bucătăresei şi-al Monicăi încălecă marginea cufărului.</p>
                     <p rend="justify">—  Aii! se schimonosi el, muşcându-şi limba.</p>
                     <p rend="justify">—  Ce-i, Dănuţ?</p>
                     <p rend="justify">—  M-a pişcat de picior!</p>
                     <p rend="justify">—  Să te-nveţi minte să priveşti unde calci! tună Olguţa, căutându-şi nou-născutul cucui pe frunte.</p>
                     <p rend="justify">—  Bată-i norocul să-i bată copii! chihoti bucătăreasa ajutând Olguţei să iasă.</p>
                     <p rend="justify">—  Babo, să faci bezele.</p>
                     <p rend="justify">—  Lasă, Olguţa. Azi porunceşte Dănuţ.</p>
                     <p rend="justify">—  Nu vezi că tace, mamă dragă! Până ce se hotărăşte el, vine masa!</p>
                     <p rend="justify">—  Eu nu tac<hi rend="color(#000000)">…</hi>; spun<hi rend="color(#000000)">…</hi>  să<hi rend="color(#000000)">…</hi>  facă<hi rend="color(#000000)">…</hi>
                     </p>
                     <p rend="justify">—  Ce să facă? Bezele. Uite: nu poţi spune nimic! îi porunci Olguţa, ţintindu-l cu ochi de hipnotizator.</p>
                     <p rend="justify">—  Spune, Dănuţ, îl încurajă doamna Deleanu: ce-ţi place ţie mai mult? O cremă de vanilie? Clătite cu dulceaţă de căpşune? Nişte crafle<hi rend="color(#000000)">…</hi>?</p>
                     <p rend="justify">—  Bezele-s cele mai bune. Eu vreau bezele cu frişca.</p>
                     <p rend="justify">—  Cu frişcă? Cataif cu frişcă! o contrazise Dănuţ inspirat.</p>
                     <p rend="justify">—  Bezele, sfidă Olguţa.</p>
                     <p rend="justify">—  Văd eu că am doi stăpâni! Face baba şi cataif cu frişcă şi bezele cu frişcă.</p>
                     <p rend="justify">La fereastră, mărul despuiat de frunze clocotea de vrăbii. Gălăgia lor subţire şi destrăbălată semăna atât de mult cu întâia recreaţie a unei şcoli primare după sfârşitul vacanţei, că te-aşteptai mereu să răsune clopoţelul de intrare în clasă, curmând-o.</p>
                     <p rend="justify">Întrecerea la fugă pornea din faţa ogrăzii. Monica îşi înnoda cozile subt bărbie. Întinzându-şi braţele şi îndoindu-şi trupul, Dănuţ îşi verifica elasticitatea muşchilor greu încercaţi în cufăr. Ali lătra, gudurându-se pe lângă ei. Cu muchia tălpii, Olguţa trase o linie pe şosea; în dreptul pietrei care marca locul Olguţei, linia era dreaptă – se strâmba însă cotind îndărăt pe măsură ce se apropia de piatra lui Dănuţ.</p>
                     <p rend="justify">—  Nu mă ţin! protestă Dănuţ privind pieziş linia vicleană.</p>
                     <p rend="justify">—  Tare-i prost! Fă-o tu, Monica.</p>
                     <p rend="justify">Monica-şi cruţă tălpile. Luă o piatră ascuţită şi zgârie conştiincios pe şoseaua jilavă o linie tremurătoare.</p>
                     <p rend="justify">—  Un<hi rend="color(#000000)">…</hi>  doi, murmură Olguţa, istovitor de rar, încordându-şi pulpele.</p>
                     <p rend="justify">—  Trei! ţipă Dănuţ, pripindu-se.</p>
                     <p rend="justify">—  Napoi! Eu număr.</p>
                     <p rend="justify">Dănuţ îşi reluă locul, încruntat.</p>
                     <p rend="justify">—  Un, doi<hi rend="color(#000000)">…</hi>  trei.</p>
                     <p rend="justify">Porniră în pas alergător cu Ali în frunte: Monica în rând cu Dănuţ, Olguţa în urmă. Dănuţ privea casa lui moş Gheorghe spre care alergau. Monica trăgea cu coada ochiului la Dănuţ cu care alerga: Olguţa-i urma calm, ca şi cum amândoi ar fi fost înhămaţi la goana ei.</p>
                     <p rend="justify">Cozile Monicăi se desfăcură: şi le-nnodă la loc întorcând capul spre Dănuţ. Ce bine ar fi fost să alerge cu cozile în mânile lui prin frigul de aur! Nimeni nu i-ar fi întrecut.</p>
                     <p rend="justify">Dănuţ gâfâia. Întoarse capul îndărăt; Olguţa şi-l plecă în jos, zâmbind. Adunându-şi puterile, Dănuţ îşi dădu drumul. Se-mpiedică.</p>
                     <p rend="justify">Oprindu-se, Monica-i ajută să se ridice.</p>
                     <p rend="justify">—  Din cauza ta am căzut!</p>
                     <p rend="justify">Olguţa trecu pe lângă el în goana mare, cu ochii la moş Gheorghe care-i aştepta în pragul porţii.</p>
                     <p rend="justify">—  Buftea, acuma te ţii?</p>
                     <p rend="justify">Dănuţ suspină. Monica-şi încetini goana jertfindu-se pentru Dănuţ.</p>
                     <p rend="justify">—  Ai văzut, moş Gheorghe?</p>
                     <p rend="justify">—  Ca o rândunică, duduiţa moşului!</p>
                     <p rend="justify">—  Cine-i al doilea? se interesă distrat Olguţa.</p>
                     <p rend="justify">—  Dănuţ, triumfă Monica.</p>
                     <p rend="justify">Dănuţ nu mai putea vorbi: respira. Aruncând din treacăt o privire haină învinsei, intră pe poartă înaintea ei, dimpreună cu Olguţa: aşa-s biruitorii.</p>
                     <p rend="justify">—  Cine merge cu mine la scrânciob? întrebă Olguţa umplându-şi gura cu vişine uscate.</p>
                     <p rend="justify">Monica aşteptă răspunsul lui Dănuţ. Moş Gheorghe îşi scutură luleaua pregătindu-se de plecare.</p>
                     <p rend="justify">Dănuţ tăcu. Şedea întins pe laviţă, în faţa vetrei. Îi era aşa de lene că-i venea să râdă şi nu putea.</p>
                     <p rend="justify">—  Tu nu mergi, Monica?</p>
                     <p rend="justify">—  Mi-i frig.</p>
                     <p rend="justify">—  Atunci mă duc singură?</p>
                     <p rend="justify">—  Da pe moşu nu-l iei?</p>
                     <p rend="justify">Olguţa zâmbi.</p>
                     <p rend="justify">—  Da casa cine-o păzeşte?</p>
                     <p rend="justify">—  Hei! Moşnegii care stau la foc. Noi tinerii ne dăm huţa în scrânciob.</p>
                     <p rend="justify">Singură cu Dănuţ!<hi rend="color(#000000)">…</hi>  Necutezând să se aşeze pe laviţă, alături de el, Monica se aşeză pe un scăunel, lângă laviţă, cu faţa la foc. Dacă flăcările vetrei ar fi putut străbate prin sufletul Monicăi, deasupra lui Dănuţ ar fi lucit un curcubeu<hi rend="color(#000000)">…</hi>
                     </p>
                     <p rend="justify">Atâtea vitejii făptuise Făt-Frumos, că toate la un loc n-ar fi încăput într-o bibliotecă ticsită cu cărţi de poveşti. Şi totuşi nu era sătul. Pornise pe alte tărâmuri, spre alte isprăvi.</p>
                     <p rend="justify">În inima lui Dănuţ, copitele calului năzdrăvan băteau un trap eroic<hi rend="color(#000000)">…</hi>  Un vâjâit de buzdugan? Nu. O muscă. Făt-Frumos opri calul. Dănuţ deschise un ochi: pe spinarea nasului, gâdilitor, o muscă peregrină. Strâmbă nasul, musca zbură, ilară. Ochiul deschis o întovărăşi până când se aşeză pe capul Monicăi. Dănuţ închise ochiul.</p>
                     <p rend="justify">Monica avea cozi de aur ca şi Ileana Cosânzeana? Oare ce făcea Făt-Frumos când era singur cu Ileana Cosânzeana? O trăgea de cozi?</p>
                     <p rend="justify">Nu. Se sărutau. Aşa spunea povestea.</p>
                     <p rend="justify">Da de ce se sărutau?</p>
                     <p rend="justify">—  Monica, tu ştii de ce se săruta Făt-Frumos cu Ileana Cosânzeana?</p>
                     <p rend="justify">Ileana Cosânzeana ştia, dar îi bătea inima atât de tare că nu putu răspunde lui Făt-Frumos.</p>
                     <p rend="justify">O  spaimă ciudată trecu prin sufletul lui Dănuţ<hi rend="color(#000000)">…</hi>  ca şi cum Făt-Frumos ar fi rupt-o la fugă<hi rend="color(#000000)">…</hi>  Cum? Nu se temea Făt-Frumos de zmei şi de balauri şi-are să-i fie frică de o Ileană Cosânzeană?</p>
                     <p rend="justify">Deschise ochii. Întinse mâna. Apucă o coadă de-a Monicăi şi trase înspre el. Capul Monicăi se îndoi pe spate; nemaiavând sprijin, căzu pe laviţă, cu ochii închişi şi faţa palidă ca parfumul crinilor.</p>
                     <p rend="justify">Dănuţ se aplecă asupra Ilenei Cosânzeana. Simţindu-i respiraţia dulce şi caldă – de tainică zmeură – se dădu puţin îndărăt.</p>
                     <p rend="justify">Aceeaşi muscă stăruitoare şi concretă începu să colinde obrajii legendări. Lui Dănuţ îi veni inima la loc. Cu degetul alungă musca.</p>
                     <p rend="justify">         „Unde s-o sărut?” zăbovi Dănuţ, plimbându-şi vârful degetului pe conturul obrajilor. Alese vârful nasului, parcă era mai puţin primejdios, fiind punctul cel mai depărtat de restul feţii.</p>
                     <p rend="justify">Fără să vrea, simţind buzele lui Dănuţ pe vârful nasului, Monica tresări. Sărutarea alunecă şi căzu ca o floare umedă pe buzele Monicăi.</p>
                     <p rend="justify">—  Dă-mi pace! se smulse Dănuţ, trăgându-şi capul îndărăt. Nu mă mai joc cu tine de-a Făt-Frumos.</p>
                     <p rend="justify">Ileana Cosânzeana nu se jucase.</p>
                     <p rend="justify">Odaia lui Dănuţ se golise treptat. Razele soarelui luminaseră palid fundul cufărului înfăţat cu un cearceaf; străluciseră aurii pe albiturile raftului de sus; acum se stingeau roşii pe capacul închis, printre etichetele hotelurilor cosmopolite.</p>
                     <p rend="justify">Erau şi surprize în cufărul lui Dănuţ. Câte un napoleon de aur în buzunarul fiecărei hăinuţe; o puşculiţă de argint, căptuşită cu catifea violetă, plină, fireşte, cu bani de argint; o cutie cu bomboane englezeşti; pachete de şocolată „Velma Suchard”; o cutie cu tablete „Marquis”; săculeţe cu livănţică; un saşeu parfumat pentru batiste<hi rend="color(#000000)">…</hi>  O bună parte din sufletul şifonierei pleca la internat în cufărul lui Dănuţ, fără să ştie el.</p>
                     <p rend="justify">—  Anica, deschide fereastra s-aerisim puţin.</p>
                     <p rend="justify">Cu zările roşii, străpunse de asprul croncănit al ciorilor, amurgul de toamnă părea uriaşa oglindire a unui câmp de luptă acoperit de înfrângeri. Venea vânt rece dintr-acolo.</p>
                     <p rend="justify">Doamna Deleanu încuie cufărul, încercându-i încuietorile.</p>
                     <p rend="justify">—  Anica, închide dulapul.</p>
                     <p rend="justify">Era plin de jurnale mototolite ca dulapul unei camere de hotel după plecarea pasagerului.</p>
                     <p rend="justify">—  Doamne, coniţă! Mata?! Lasă, că-l trag eu.</p>
                     <p rend="justify">Doamna Deleanu împingea cufărul, din mijlocul odăii spre părete.</p>
                     <p rend="justify">—  Lasă, Anica: tu curăţă pe jos.</p>
                     <p rend="justify">—  Coniţă, întrebă Profira intrând cu lampa aprinsă, unde să-i fac patul lui conaşu Dănuţ?</p>
                     <p rend="justify">—  Cum unde? Aici<hi rend="color(#000000)">…</hi>  Ce-i, musafir?</p>
                     <p rend="justify">—  Da n-are saltea!</p>
                     <p rend="justify">—  Ţţ! Ia de la alt pat.</p>
                     <p rend="justify">Doamna Deleanu mai aruncă o privire prin odaie, oprindu-şi-o apoi asupra cufărului gata de plecare: era greu cum uneori o inimă e grea.</p>
                     <p rend="justify">Ocolind lumina lămpii, ieşi afară.</p>
                     <p rend="justify">Anica şi Profira se priviră lung.</p>
                     <p rend="justify">Le istorisea moş Gheorghe o poveste de pe vremea când Dumnezeu umbla printre oameni, însoţit de Sfântul Petru, cu chip şi strai de cerşetor.</p>
                     <p rend="justify">Tustrei îl ascultau cuminţi şi reculeşi, grămădiţi pe laviţă. Moş Gheorghe şedea pe un scăunel, cu spatele la vatră şi faţa la copii. Îl auzeau mai mult decât îi vedeau, fiindcă lumina scăzuse, viorie, albastră, apoi vânătă ca prunele – şi ferestruicele odăii erau mici. În vatră, cenuşa brumase mormanele de jar, învăluindu-le cărunt, roşeaţa.</p>
                     <p rend="justify">Răsunaseră în urechile copiilor glasurile a tot felul de oameni: şi buni, şi haini, şi nepăsători, şi milostivi. Pe toţi îi întâlnise Dumnezeu pe căile basmului, cu toţi vorbise – şi trecuse mai departe. Şi niciunul din drumeţi nu auzise inimile celor trei copii cântând prin veacuri la urechea lor, ca trei mici clopote de argint: „Vorbiţi cu Dumnezeu. Vorbiţi cu Dumnezeu. Vorbiţi cu Dumnezeu.”</p>
                     <p rend="justify">Şi basmul trecuse înainte, minunat ca umbra Dumnezeului cerşetor pe albe drumuri de ţară.</p>
                     <p rend="justify">Când vorbea Sfântul Petru lui Dumnezeu, moş Gheorghe se ridica în picioare, plecându-şi capul alb în semn de smerenie şi adâncă supunere. Şi glasul lui Sfântul Petru, şi cuviinţa lui semănau atât de mult cu glasul şi felul de-a vorbi al povestitorului, încât copiii, prin poveste, îşi aduceau aminte de moş Gheorghe şi-i zâmbeau fără să-l vadă. Dar glasul lui Dumnezeu nu semăna cu nici un glas ştiut de ei şi totuşi parcă le era prieten.</p>
                     <p rend="justify">Vorbea Dumnezeu o dulce moldovenească de ţară, în şoaptă, lămurită, însă şoaptă: atât de tainică încât trei rânduri de urechi se plecau s-o asculte, şi trei capete.</p>
                     <p rend="justify">Se lăsa noaptea în poveste, cum se lăsa şi pe ferestruicile căsuţei lui moş Gheorghe. Dumnezeu cerea adăpost şi hrană la uşa unei căsuţe dărăpănate.</p>
                     <p rend="justify">—  Intraţi, oameni buni; cum de nu. Că loc, slavă Domnului, este. Da mâncare n-am de unde să vă dau, că-s vădană nevoiaşă cu trei copii.</p>
                     <p rend="justify">Moş Gheorghe deschise uşa. Cu vântul sineliu al nopţii, Dumnezeu şi Sfântul Petru intrară în căsuţa primitoare, unde trei copii scânceau de flămânzi ce erau. Femeia cocea la foc o turtă de cenuşă ca să le-amăgească foamea.</p>
                     <p rend="justify">—  Şi când dă biata femeie să ridice sărăcia de turtă de pe foc, ce să vadă<hi rend="color(#000000)">…</hi>?</p>
                     <p rend="justify">Dilataţi şi candizi, ca soarele, ochii copiilor aşteptau.</p>
                     <p rend="justify">—  O pâne cât un soare<hi rend="color(#000000)">…</hi>  Dumnezeu făcuse minunea. Săracul de lângă vatră era chiar Dumnezeu.</p>
                     <p rend="justify">Tăcere şi întuneric.</p>
                     <p rend="justify">—  Moş Gheorghe, unde eşti? ţipă tare Olguţa.</p>
                     <p rend="justify">—  Aici-s, duduiţa moşului.</p>
                     <p rend="justify">Olguţa-şi trecu mânile peste ochi. O străfulgerase teama că moş Gheorghe-i Dumnezeu şi că l-a pierdut.</p>
                     <p rend="justify">—  Moş Gheorghe, răsună un glas la uşa tindei, curmând o lungă tăcere.</p>
                     <p rend="justify">—  Asta-i mama, le şopti Olguţa sărind de pe laviţă. Ascundeţi-vă repede! Aici-aici! Gata, moş Gheorghe!</p>
                     <p rend="justify">—  Sărut mâna, cuconiţă. De mult n-ai mai venit pe la moşu! întâmpină moş Gheorghe pe doamna Deleanu care intră cu trei paltonaşe pe braţ.</p>
                     <p rend="justify">—  Lasă, că are cine să vie! Da unde-s? Moş Gheorghe aruncă o privire prin odăiţă<hi rend="color(#000000)">…</hi>
                     </p>
                     <p rend="justify">—  O fost ei trei iezi cucuieţi, da se vede că i-o mâncat lupul!</p>
                     <p rend="justify">Amintindu-şi cum aflase lupul din poveste pe cei trei iezi – şi mai cu seamă pe unul dintre ei – Dănuţ bufni în râs. Alte râsete aclamară şoaptele lămuritoare. Dibuind cu mâna prin umbră, doamna Deleanu descoperi izvorul: trei capete înghesuite subt masa cu bucoavne. Între timp moş Gheorghe aprinse lampa. Pe zidul alb se perindară, albastre, umbrele a trei urşi ieşind din bârlog de-a buşilea.</p>
                     <p rend="justify">—  De-acum nu mai ai nevoie să mături, moş Gheorghe! zâmbi doamna Deleanu arătându-i ciorapii copiilor.</p>
                     <p rend="justify">—  Daa! se minună moş Gheorghe. Tare-s gospodari copiii moşului. Au ei cui sămăna!</p>
                     <p rend="justify">Alte hohote de râs izbucniră.</p>
                     <p rend="justify">—  De ce râdeţi? îi cercetă doamna Deleanu alergând cu privirea de la unul la altul.</p>
                     <p rend="justify">—  Să-ţi fie de bine<hi rend="color(#000000)">…</hi>  naşule! izbuti Olguţa să îngâne printre gemete de râs.</p>
                     <p rend="justify">—  Ce spui tu acolo?</p>
                     <p rend="justify">Copiii se priviră între ei. Şi din ochii lor măriţi, râsul din nou clocoti, abătându-i ca un uragan, care pe laviţă, care pe jos, cu ochii uzi de lacrimi şi mânile pe stomah.</p>
                     <p rend="justify">—  Ce-au păţit, moş Gheorghe?</p>
                     <p rend="justify">—  Copii, cuconiţă! îşi muşcă musteaţa moşneagul, abia stăpânindu-şi râsul.</p>
                     <p rend="justify">—  Naşul, mamă, naşul!</p>
                     <p rend="justify">—  Ce-aveţi cu naşul? Ce-i cu naşul? se miră doamna Deleanu, pipăindu-şi nasul, involuntar.</p>
                     <p rend="justify">Monica şi Dănuţ plângeau de-a binelea. Olguţa se văita, legănându-se ca o bocitoare.</p>
                     <p rend="justify">—  Povestea cu lupul şi cu cei trei iezi, cuconiţă! ridică din umeri moş Gheorghe, zguduit de râs.</p>
                     <p rend="justify">—  Cu lupul?</p>
                     <p rend="justify">—  Ţi-o spus-o el moşu şi matale, da erai mititică pe-atunci. Ei<hi rend="color(#000000)">…</hi>
                     </p>
                     <p rend="justify">Tusa îi înecă vorba începută. Cu mânile pe piept, împleticindu-se puţin, moş Gheorghe trecu în tindă târând tusa după el. O clipă, râsetele şi cu tusa răsunară împreună, ca un ciudat zvon de jale. Apoi râsetele se sfiiră şi conteniră brusc. Intrase parcă ceva străin în căsuţa lui moş Gheorghe, dincolo de lumina lămpii, în tindă, prin umbra neagră. Şi toţi aşteptau cu strângere de inimă sfârşitul unei lupte, parcă. Pe obrajii copiilor, ultimele lacrimi ale râsului se întristară, lunecând de-a lungul altor obraji.</p>
                     <p rend="justify">O  suliţă neagră se desprinse din flacăra lămpii şi, dreaptă, se înălţă, veghind tăcerea şi aşteptarea.</p>
                     <p rend="justify">După un timp, moş Gheorghe răsări din nou în lumină.</p>
                     <p rend="justify">—  Ei, copii, hai să plecăm. Spune-ţi bună-sara lui moş Gheorghe – şi tu, Dănuţ, ia-ţi rămas-bun<hi rend="color(#000000)">…</hi>  şi mata, moş Gheorghe, ai să faci bine ş-ai să stai în casă şi mâne, şi poimâne. până când ţi-oi spune eu. Auzi, moş Gheorghe?</p>
                     <p rend="justify">Dănuţ oftă încet: uitase că pleacă. Şi Monica uitase.</p>
                     <p rend="justify">Moş Gheorghe desprinse o iconiţă îmbrăcată în argint – cea mai scumpă din câte avea – o sărută şi o întinse lui Dănuţ.</p>
                     <p rend="justify">—  Să te aibă Dumnezeu în paza lui. Să creşti mare şi voinic<hi rend="color(#000000)">…</hi>  s-ajungi să faci fericirea stăpânilor mei<hi rend="color(#000000)">…</hi>
                     </p>
                     <p rend="justify">Vorbea răguşit, privind în pământ.</p>
                     <p rend="justify">Fără să-şi dea bine seama, Dănuţ se aplecă şi sărută mâna care-i întindea iconiţa. Aplecându-se mai adânc decât Dănuţ, moş Gheorghe-i răscumpără greşala, sărutând mânuţa copilului stăpânilor săi.</p>
                     <p rend="justify">Într-un târziu, moş Gheorghe, aşezat pe marginea laviţei, înălţă capul, aruncând o privire prin încăpere: mirosea a funingine. Lampa fila de mult. Sticla era neagră. Dând din cap, moş Gheorghe stânse flacăra şi se aşeză din nou pe marginea laviţei. Pleca Dănuţ; curând va pleca şi Olguţa<hi rend="color(#000000)">…</hi>  Apoi şi el<hi rend="color(#000000)">…</hi>
                     </p>
                     <p rend="justify">—  Mamă, de ce-s trei chei? întrebă Dănuţ intrând în ietac după doamna Deleanu.</p>
                     <p rend="justify">Trei cheiţe zăngăneau captive în inelul cheilor celor două cufere ale lui Dănuţ. Două groase şi cenuşii: una subţire, nichelată.</p>
                     <p rend="justify">—  Fiindcă ai două cufere şi un geamandan.</p>
                     <p rend="justify">—  Şi un geamandan! tresări Dănuţ.</p>
                     <p rend="justify">Doamna Deleanu zâmbi.</p>
                     <p rend="justify">—  Care, mamă? întrebă el, arătând cu nădejde şi neîncredere geamandanul de marochin albastru, aşezat pe dormeză.</p>
                     <p rend="justify">—  Sigur, Dănuţ. Ţi l-am dat ţie.</p>
                     <p rend="justify">Subt ochii nedumeriţi ai doamnei Deleanu, Dănuţ o rupse la fugă afară, smuncind uşa<hi rend="color(#000000)">…</hi>  şi se întoarse, întovărăşit de Olguţa şi Monica, gesticulând.</p>
                     <p rend="justify">—  Mamă, Olguţa nu mă crede! Uite: geamandanul care miroasă frumos. Dacă ţi-am spus!</p>
                     <p rend="justify">—  Sigur că nu te cred! Mai întâi vreau să văd.</p>
                     <p rend="justify">—  Ai văzut?</p>
                     <p rend="justify">—  Mda!<hi rend="color(#000000)">…</hi>  Da nu mai miroasă aşa frumos!</p>
                     <p rend="justify">—  Spui minciuni! Ai tu gutunar, se indignă Dănuţ, respirând cu nesaţ declamator marochinul.</p>
                     <p rend="justify">—  Nu-l deschide, Dănuţ. Ai să-l desfaci la Bucureşti.</p>
                     <p rend="justify">—  Şi eu să nu văd ce-i înăuntru? se îmbufnă Olguţa.</p>
                     <p rend="justify">—  Nu-i nimic de văzut! ridică din umeri doamna Deleanu, deschizându-l. Iacătă: batiste, o cămeşe de noapte<hi rend="color(#000000)">…</hi>
                     </p>
                     <p rend="justify">Dar Olguţa avea ochi de vameş socialist.</p>
                     <p rend="justify">—  Da acolo ce-i?</p>
                     <p rend="justify">Şi fără să aştepte răspunsul, scoase la iveală o plumieră de lac japonez.</p>
                     <p rend="justify">—  Nu pune mâna, Olguţa! se supără Dănuţ pescuind şi el o pungă de piele plină de reliefuri.</p>
                     <p rend="justify">—  Staţi, staţi! Vă arăt eu singură, oftă doamna Deleanu văzând invazia.</p>
                     <p rend="justify">Şi cu resemnarea zâmbitoare a unui artist silit să biseze desfăcu geamandanul.</p>
                     <p rend="justify">Geamandanul de marochin – el singur dar – cuprindea atâtea alte daruri, încât închiderea lui avu drept urmare deschiderea şifonierei. Altminteri, Olguţa ar fi spus că-i persecutată – necuviinţă pentru care doamna Deleanu ar fi trebuit s-o pedepsească – sau ar fi gândit numai că-i persecutată – cum ar fi gândit poate şi Monica despre Olguţa – gânduri pe care doamna Deleanu le socotea mai primejdioase decât obrăzniciile.</p>
                     <p rend="justify">Olguţa primi un pachet de şocolată şi făgăduinţa unui cuţitaş la fel cu acel din plumieră lui Dănuţ; Monica, o sticluţă elegantă, plină cu eau de c é drat.</p>
                     <p rend="justify">Dănuţ se plimba prin ietac, aruncând priviri posesive geamandanului înfăşurat în învelitoarea de pânză. Frământa cheiţele din buzunar, cu vârful degetelor, zăngănindu-le înnăduşit: căpătase ticul tuturor acelora care poartă în buzunare chei sau bani de metal.</p>
                     <p rend="justify">—  Hei! Da pe mine m-aţi uitat!<hi rend="color(#000000)">…</hi>  Nu stăm la masă? întrebă domnul Deleanu din pragul uşii, scuturându-şi scrumul ţigării pe covor<hi rend="color(#000000)">…</hi>
                     </p>
                     <p rend="justify">—  Ai-ia-ia! Otravă mi-ai dat, Olguţa! se schimonosi domnul Deleanu, mozolind bucata de şocolată.</p>
                     <p rend="justify">—  Mama mi-a dat-o! se apără Olguţa râzând… Papa, când faci aşa, semeni cu motanii! Mai fă o dată.</p>
                     <p rend="justify">—  Ia lăsaţi şocolata. Aşa vă stricaţi pofta de mâncare. La masă!</p>
                     <p rend="justify">Din pricina însufleţirii copiilor, a focului din sobă şi a darurilor, ajunul plecării lui Dănuţ, părea un ajun de Crăciun. Aşteptai parcă să răsune la ferestre glasuri subţiri, cântând vechea vestire:</p>
                     <p rend="justify">Stea-ua sus ră-sa-a-re, Ca o tai-nă ma-a-a-a-re<hi rend="color(#000000)">…</hi>
                     </p>
                     <p rend="justify">Dar după ce ieşiră toţi, luând şi lampa, la geamurile palide-n lumina lunii răsunară trilurile greierilor toamnei.</p>
                     <p rend="justify">Din voluptăţile prelungite răsare melancolia ca un înger păzitor, bolnav de rău de mare. De astă dată răsărise din frişca bezelelor – pentru Olguţa – şi din a cataifului, pentru Dănuţ. Afară de domnul Deleanu, toţi erau gravi şi taciturni în jurul mesei. Monica abia gustase din cataif; doamna Deleanu, de loc. Nici Profira. În schimb, ochii ei, când întâlneau faldul de frişcă revărsat pe vrejii rumeori ai cataifului, deveneau umani, ca ai cânilor flămânzi.</p>
                     <p rend="justify">—  Mamă, pot să mă scol? întrebă Dănuţ ocolind privirea cataifului şi a Olguţei.</p>
                     <p rend="justify">—  Da. Sculaţi-vă cu toţii<hi rend="color(#000000)">…</hi>  puneţi-vă paltonaşele şi plimbaţi-vă pe-afară.</p>
                     <p rend="justify">Monica se apropie de doamna Deleanu, îi sărută mâna şi vorbi încet, privind în jos:</p>
                     <p rend="justify">—  Tante Alice, dă-mi voie, te rog, să mă culc.</p>
                     <p rend="justify">—  Nu ţi-i bine, Monica?</p>
                     <p rend="justify">—  Ba da<hi rend="color(#000000)">…</hi>  Da mă doare capul.</p>
                     <p rend="justify">—  Să nu fi răcit cumva!<hi rend="color(#000000)">…</hi>  Bine, culcă-te. Dănuţ, ia-ţi rămas bun de la Monica.</p>
                     <p rend="justify">—  De ce? se opri Dănuţ din drum, amar.</p>
                     <p rend="justify">—  Fiindcă tu pleci dis-de-dimineaţă. Monica are să doarmă atunci<hi rend="color(#000000)">…</hi>  Hai, sărutaţi-vă, copii!</p>
                     <p rend="justify">Monica întinse buzele; Dănuţ, obrazul.</p>
                     <p rend="justify">         „Nu mai mănânc niciodată cataif”, se jură Dănuţ în gând, ferindu-şiobrazul de buzele Monicăi, a căror suflare îi adusese încă o dată aminte de nesuferita dulceaţă a cataifului.</p>
                     <p rend="justify">Şi se ţinu de cuvânt, deocamdată, lăsând obrazul Monicăi să plece nesărutat şi roşu subt ochii lui blazaţi.</p>
                     <p rend="justify">Monica încuie uşile. Aprinse lumânarea. Trase un scaun lângă şifonieră şi, înălţându-se în vârfuri, luă de deasupra un pacheţel învălit în hârtie de mătasă. Aşeză scăunelul la loc. Şi-n loc să se dezbrace ea, începu să-şi dezbrace păpuşa: Monica cea mică.</p>
                     <p rend="justify">Două nopţi de-a rândul, după ce adormea Olguţa, Monica lucrase rochiţa de matasă albă – din pacheţelul ascuns deasupra şifonierei – pe care trebuia s-o îmbrace păpuşa în locul rochiţei negre purtate necontenit de la moartea bunicii… până în ajunul plecării lui Dănuţ.</p>
                     <p rend="justify">Îi puse mai întâi şosetele şi papucii albi, luaţi din picioruşele dăruite de doamna Deleanu. Când veni rândul rochiţei, degetele Monicăi tremurară mai tare<hi rend="color(#000000)">…</hi>  Dacă-i venea rău? Dacă-i era prea scurtă?</p>
                     <p rend="justify">         „Dă, Doamne, să-i stea bine! Dă, Doamne să-i stea bine!”</p>
                     <p rend="justify">Îi încheie ultimul nasture de la spate şi o aşeză pe măsuţa de noapte în lumina lumânării.</p>
                     <p rend="justify">         „Vai, ce frumoasă-i!”</p>
                     <p rend="justify">Dolofană, prea rumenă şi ţapănă de stângăcie, păpuşa părea o miniatură de ţărăncuţă în rochie de mireasă, la fotograf.</p>
                     <p rend="justify">         „Monica, tu ştii de ce se săruta Făt-Frumos cu Ileana Cosânzeana?”</p>
                     <p rend="justify">Fiindcă Ileana Cosânzeana era frumoasă<hi rend="color(#000000)">…</hi>  frumoasă cum era păpuşa gătită cu rochiţa albă.</p>
                     <p rend="justify">Obrajii Monicăi ardeau. Inima-i bătea repede. Şi mai-mai că-i venea să plângă în faţa păpuşei fiindcă prea era frumoasă, pe când ea<hi rend="color(#000000)">…</hi>
                     </p>
                     <p rend="justify">Se uită în oglindă. Văzându-şi rochiţa întunecată, ghetele prăfuite, plecă ochii în jos. Capul nu şi-l privise.</p>
                     <p rend="justify">Prea era frumoasă păpuşa<hi rend="color(#000000)">…</hi>  Şi Dănuţ, şi Dănuţ – pieptul Monicăi se zbătea ca după fugă – şi Dănuţ se va îndrăgosti de păpuşa ei.</p>
                     <p rend="justify">Scuturându-şi cozile începu să se dezbrace repede, în goană. Îşi puse cămeşa de noapte, îşi despleti părul, luă păpuşa de câte-o mână şi, răstignind-o pe trupul ei, se privi din nou în oglindă.</p>
                     <p rend="justify">Păpuşa avea rochiţă albă<hi rend="color(#000000)">…</hi>
                     </p>
                     <p rend="justify">Monica avea cămeşa albă<hi rend="color(#000000)">…</hi>
                     </p>
                     <p rend="justify">Păpuşa avea bucle blonde<hi rend="color(#000000)">…</hi>
                     </p>
                     <p rend="justify">Monica zâmbi, şi se roşi, respirând adânc.</p>
                     <p rend="justify">Păpuşa-i semăna. Avea ochii negri, gene compacte, o gropiţă în mijlocul bărbiei. Avea şi ea bucle blonde<hi rend="color(#000000)">…</hi>  dar scurte. Săraca păpuşă! Ea nu putea face din părul ei hăţuri lui Dănuţ.</p>
                     <p rend="justify">—  Da eşti aşa de frumos îmbrăcată! o consolă Monica.</p>
                     <p rend="justify">Înseninată, luă lumânarea de pe măsuţa de noapte, aşezând-o pe masa de scris. Totul era pregătit de cu ziuă: şi condei cu peniţă nouă, şi cerneală, şi scrisoare: o scrisoare din acele mici, cât o foiţă de ţigară, colorată, cu un trifoi pe plic.</p>
                     <p rend="justify">Încet, cu o pasionată caligrafie, scrise pe hârtiuţa liniată: „Monica îl iubeşte pe Dănuţ din toată inima”<hi rend="color(#000000)">…</hi>
                     </p>
                     <p rend="justify">Opt vechi cuvinte pe o hârtiuţă: opt ceruri tropicale imens înstelate.</p>
                     <p rend="justify">Rochiţa albă a păpuşei avea o singură taină, candidă: un buzunărel pentru scrisoarea de dragoste. Sufletul Monicăi era la fel cu rochiţa păpuşei.</p>
                     <p rend="justify">Olguţa şi Dănuţ mergeau alături prin ogradă. Tăceau, explorând buzunarele paltonaşelor, în care mai găseau resturi din iarna trecută. Dănuţ descoperise un bilet de intrare la patinaj şi două bomboane acre încrustate în fundul căptuşelii sparte; Olguţa frământa un ghemotoc de hârtie de cositor care învelise odinioară nişte castane zăhărite.</p>
                     <p rend="justify">Paltoanele miroseau a naftalină. Aerul intra rece şi ascuţit pe nări, înroşindu-le. Suflările abureau. Subt paşii lor pământul suna tomnatec.</p>
                     <p rend="justify">Linia dealurilor hotărnicea noaptea cu plutitoare ondulări ca o cădere de voaluri lente de pe goliciunea lunară.</p>
                     <p rend="justify">Două umbre trecură pe la poartă – ireal de albastre în argintul profund. Cânii se repeziră, hămăind. Intonată cu glas de bas răguşit, o sudalmă naţională autentifică decorul.</p>
                     <p rend="justify">—  Tu nu ştii să te baţi! ridică din umeri Olguţa, oprindu-se brusc.</p>
                     <p rend="justify">—  Cum nu ştiu?</p>
                     <p rend="justify">—  Nu ştii.</p>
                     <p rend="justify">—  Ai să mă-nveţi tu?!</p>
                     <p rend="justify">—  Sigur, afirmă Olguţa cu tărie.</p>
                     <p rend="justify">—  Hm!</p>
                     <p rend="justify">Totuşi, inima lui Dănuţ – de altă părere decât buzele – bătu ma i tare.</p>
                     <p rend="justify">Olguţa îl privi cu solicitudine compătimitoare.</p>
                     <p rend="justify">—  Dacă-ţi trage cineva o palmă, ce faci?</p>
                     <p rend="justify">—  Îi trag şi eu.</p>
                     <p rend="justify">—  Şi dacă-ţi trage un pumn?</p>
                     <p rend="justify">—  Trag şi eu.</p>
                     <p rend="justify">—  Şi dacă-ţi trage încă unul?</p>
                     <p rend="justify">—  Îi mai trag şi eu.</p>
                     <p rend="justify">—  Şi dacă te-apucă de mâni?</p>
                     <p rend="justify">—  Mă smuncesc.</p>
                     <p rend="justify">—  Şi dacă-ţi dă cu piciorul?</p>
                     <p rend="justify">—  Fug, răspunse Dănuţ sincer din cauza repezelii.</p>
                     <p rend="justify">—  Vezi?!</p>
                     <p rend="justify">—  Adică nu! reveni Dănuţ furios. Lasă-mă-n pace! Ştiu eu ce să fac!</p>
                     <p rend="justify">—  Bine, atunci dă-mi o palmă.</p>
                     <p rend="justify">Dănuţ o măsură.</p>
                     <p rend="justify">—  Vrei să ne batem? întrebă el împăciuitor.</p>
                     <p rend="justify">—  Nu. Vreau să-ţi arăt.</p>
                     <p rend="justify">—  Şi dacă-ţi dau o palmă nu te superi?</p>
                     <p rend="justify">—  Nu, fiindcă nu poţi!</p>
                     <p rend="justify">—  Zău?!</p>
                     <p rend="justify">—  Încearcă.</p>
                     <p rend="justify">—  Ai să te superi!</p>
                     <p rend="justify">—  N-am să am de ce! zâmbi Olguţa.</p>
                     <p rend="justify">—  Ei!</p>
                     <p rend="justify">—  Ei, ei! încearcă.</p>
                     <p rend="justify">Dănuţ îşi pregăti mâna pentru o palmă sinceră, ţintind obrajii Olguţei. Când braţul lui Dănuţ porni, piciorul Olguţei îi pusese piedica. Dănuţ căzu în mâni, pălmuind pământul.</p>
                     <p rend="justify">—  Asta-i porcărie!</p>
                     <p rend="justify">Râzând, Olguţa se plecă să-l ridice, cu braţele desfăcute.</p>
                     <p rend="justify">—  Dă-mi pace!</p>
                     <p rend="justify">Îndepărtându-se câţiva paşi, Dănuţ luă o piatră cu degetele tremurătoare de mânie – o aruncă în Olguţa şi fugi în goana mare spre scări.</p>
                     <p rend="justify">—  Nu m-ai lovit! ţipă Olguţa după el. Laşule. Buftea!</p>
                     <p rend="justify">Dănuţ n-o mai auzea. Intrase în ietacul doamnei Deleanu.</p>
                     <p rend="justify">Şchiopătând, Olguţa porni spre casă. Piatra o lovise drept în fluierul piciorului.</p>
                     <p rend="justify">Monica era culcată. Olguţa se dezbrăcă pe tăcute, fără să-şi privească piciorul îndurerat. Înainte de-a stinge lumânarea se uită lung spre uşa lui Dănuţ.</p>
                     <p rend="justify">—  Monica, dacă eşti prietena mea – sprâncenele Olguţei se îmbinară – să nu mai vorbeşti cu Buftea – explodară buzele ei – niciodată! Auzi, Monica? Nu vreau eu să mai vorbeşti cu Buftea.</p>
                     <p rend="justify">Lumânarea stinsă fumega înecăcios. Subt oghial, Olguţa îşi masa piciorul.</p>
                     <p rend="justify">Monica se prefăcuse numai că doarme: genele-i tremuraseră. Să nu mai vorbească cu Dănuţ?<hi rend="color(#000000)">…</hi>  Ca niciodată, uitase să îşi spună rugăciunea, fiindcă în sufletul ei, scăldate-n aur, murmurau coruri de înviere: „Monica îl iubeşte pe Dănuţ din toată inima”.</p>
                     <p rend="justify">Tăiatul unghiilor de către doamna Deleanu, şi mai ales al pieliţelor, fusese totdeauna o caznă umilitoare pentru Dănuţ; de data aceasta, binecuvântată. Uitase că s-a isprăvit vacanţa; că mâne dis-de-dimineaţă, când somnul e mai dulce va pleca de acasă pentru tare multă vreme; că va fi intern la Bucureşti; uitase. Totul era abstract: numai răzbunarea Olguţei era concretă fără să i se arate, ca cineva care-ţi stă la spate şi se face nevăzut numai când întorci capul.</p>
                     <p rend="justify">Nouă unghii deveniseră ovale şi roze. Polissoir-ul aluneca pe-a zecea. Dănuţ ar fi vrut să aibă o sută. Pe măsură ce unghia se rumenea, Dănuţ vedea stingându-i-se steaua polară.</p>
                     <p rend="justify">Dar doamna Deleanu zăbovea. Ea singură hotărâse ca Dănuţ să plece dimineaţa la Iaşi, împreună cu domnul Deleanu, şi de acolo, în seara aceleeaşi zile, spre Bucureşti.</p>
                     <p rend="justify">—  Are să-ţi pară rău, Alice. Mai ţine-l acasă o zi şi sară mi-l aduci la gară; nu-i păcat să-şi piardă o ultimă zi, petrecută acasă, pentru vizite?</p>
                     <p rend="justify">—  Nu. E datoria lui să-şi ia rămas bun de la rude. O zi mai mult sau mai puţin<hi rend="color(#000000)">…</hi>
                     </p>
                     <p rend="justify">—  Bine. Te-ai molipsit şi tu de la Grigore!</p>
                     <p rend="justify">Acum îi părea rău. Da, dacă trenul de sară cu care Dănuţ avea să plece la Bucureşti nu s-ar fi oprit la gara Medelenilor, ar fi fost mai uşor parcă să-l îndemne să-şi îndeplinească datoriile, cu sacrificiul unei zile petrecute acasă. Dar aşa!</p>
                     <p rend="justify">—  Dănuţ<hi rend="color(#000000)">…</hi>  dacă vrei, dacă ţii tu mult, nu mai pleci mâne dimineaţă. Stai cu mama toată ziua, şi sara mergem la gară să-l aşteptăm pe tata. Vrei Dănuţ?</p>
                     <p rend="justify">—  Nu. Plec cu tata, vorbi Dănuţ pe nerăsuflate.</p>
                     <p rend="justify">—  Ce? Nu v-aţi culcat? se miră domnul Deleanu intrând în ietac. Ştiţi că-s unsprezece? Acuşi trebuie să ne sculăm. Hai la culcare.</p>
                     <p rend="justify">Doamna Deleanu, cu degetul lui Dănuţ într-o mină şi polissoir-ul în cealaltă, ridică ochii, deschise buzele… şi le închise la loc: „Aşa-s bărbaţii!”</p>
                     <p rend="justify">—  Haidem, Dănuţ. Nouă nu ne e somn.</p>
                     <p rend="justify">Papucii erau pe covoraşul din faţa patului; cămeşa de noapte pe pat. Dănuţ îşi căutase papucii subt pat; cămeşa de noapte în dulap. Olguţa nu era nici subt pat, nici în dulap. Mai rămânea numai uşa dinspre odaia ei.</p>
                     <p rend="justify">—  Mamă, eu n-am avut niciodată cheia la mine începu Dănuţ cu ton plângător.</p>
                     <p rend="justify">—  Ce cheie, Dănuţ?</p>
                     <p rend="justify">—  Cheia de la odaia mea.</p>
                     <p rend="justify">—  Da ce vrei să faci cu ea?</p>
                     <p rend="justify">—  Să-nchid uşa, mamă<hi rend="color(#000000)">…</hi>  De ce stă cheia la Olguţa? Eu îs mai mare.</p>
                     <p rend="justify">—  De ce nu mi-ai spus?</p>
                     <p rend="justify">—  Am uitat.</p>
                     <p rend="justify">—  Tare mai eşti copil, Dănuţ! îl dezmierdă doamna Deleanu. Uite cheia, şopti ea închizând uşa la loc.</p>
                     <p rend="justify">I-o întinse râzând. Dănuţ încuie uşa, învârtind cheia de două ori.</p>
                     <p rend="justify">—  Mamă, nu ne culcăm? respiră el, congediindu-şi paznicul inutil.</p>
                     <p rend="justify">Întinzându-se în pat, Dănuţ simţi ceva tare alături de el, subt oghial. Sări din pat: i se păruse că mişcă. Aprinse lumânarea.</p>
                     <p rend="justify">—  Aa!</p>
                     <p rend="justify">În locul şoarecelui de care se temuse, descoperi păpuşa îmbrăcată în rochie de mireasă.</p>
                     <p rend="justify">—  Aha! Îţi baţi joc de mine! ridică el pumnul spre uşa închisă. Lasă eă-ţi arăt eu! Râzi tu, râzi.</p>
                     <p rend="justify">Are să vadă Olguţa! Să-i pună o păpuşă în pat! Da ce-i el? Fată?<hi rend="color(#000000)">…</hi>  N-are decât să se bată dacă î-i poftă! Da să nu-l insulte.</p>
                     <p rend="justify">Din geamandanul de marochin, Dănuţ luă plumiera, din plumieră, cuţitaşul cu limbi tăioase. Apoi se aşeză pe marginea patului, cu păpuşa între genunchi. Şi-ncet cu-ncetul, buclele blonde, de curând parfumate cu eau de c é drat începură să cadă pe cămeşa lui Dănuţ, tunse sarcastic.</p>
                     <p rend="justify">Păpuşa năpârlise de-a binelea. Buclele împachetate într-un jurnal mai pâlpâiră o dată, blonde, în blondul flăcărilor sobei. Dănuţ, bine învelit în oghial, din căldura patului zâmbi flăcărilor şi uşii închise de două ori cu cheia.</p>
                     <p rend="justify">Subt pat, păpuşa, în care aştepta dragostea Monicăi, proaspătă şi delicată ca întâia cireaşă de mai, dormea complect transfigurată de tunsoare şi de barbişonul şi musteţile „Hardtmuth no. 1”.</p>
                     <p rend="justify">Dănuţ plânge. Olguţa îl ajunge din urmă şi-l loveşte în spate cu pumnul şi piciorul. Dănuţ nu spune nimic. Ştie bine că merită să fie lovit.</p>
                     <p rend="justify">—  Tu plângi? îl întrebă Olguţa, punându-i mâna pe umăr, pacific.</p>
                     <p rend="justify">—  Lasă, Dănuţ! Hai să ne împăcăm.</p>
                     <p rend="justify">Se sărută amândoi. Dănuţ ar vrea să-i spuie ceva<hi rend="color(#000000)">…</hi>  da nu-şi aduce aminte ce!</p>
                     <p rend="justify">Şi plimbarea prin ogradă reîncepe: de data aceasta însă, merg la braţ amândoi, ca doi fraţi model. Dănuţ vede că Olguţa-i aliata lui, şi-i pare foarte rău că trebuie să-i ascundă ceva. Dacă nu-şi aduce aminte ce!</p>
                     <p rend="justify">—  De ce să pleci tu la Bucureşti? Asta-i persecuţie!</p>
                     <p rend="justify">—  Dacă vrea mama! oftează Dănuţ din greu.</p>
                     <p rend="justify">—  Da nu vreau eu.</p>
                     <p rend="justify">Amândoi fug de-acasă la moş Gheorghe. Noaptea e grozavă, dar Dănuţ nu se teme fiindcă Olguţa e lângă el.</p>
                     <p rend="justify">Au ajuns. Ciudat! Căsuţa lui moş Gheorghe luceşte în noaptea neagră ca o lună.</p>
                     <p rend="justify">Bat la uşă. Lui Dănuţ îi sare inima. Uşa se deschide de la sine, şi-n tindă răsare moş Gheorghe. Olguţa şi Dănuţ cad în genunchi, înaintea lui Dumnezeu, fiindcă moş Gheorghe e chiar Dumnezeu.</p>
                     <p rend="justify">Îi sărută mâna.</p>
                     <p rend="justify">Olguţa spune că Dănuţ e persecutat, că vor să-l trimeată intern la Bucureşti şi că de asta au fugit de-acasă. Dumnezeu îi primeşte în casă.</p>
                     <p rend="justify">Olguţa şi Dănuţ stau pe laviţă; Dumnezeu, pe scăunaş. Deodată, răsare un înger cu zmeul lui Dănuţ în mână. E chiar zmeul cel mare de la începutul vacanţei, cu sfoara tăiată de Olguţa.</p>
                     <p rend="justify">Dumnezeu se uită la Dănuţ. Dănuţ zâmbeşte iertător.</p>
                     <p rend="justify">Răsare un alt înger cu păpuşa Olguţei în mâni. Dănuţ tremură.</p>
                     <p rend="justify">Dumnezeu ia păpuşa pe genunchi, îi trece mâna peste faţă şi-n locul chipului cu musteţi şi barbişon, zâmbeşte Monica. Numai că n-are păr.</p>
                     <p rend="justify">Dumnezeu vâră mâna în sobă, ia un pumn de flăcări şi-l răstoarnă pe capul tuns al Monicăi.</p>
                     <p rend="justify">Dănuţ închide ochii. Oare a ars Monica?<hi rend="color(#000000)">…</hi>  Nu. I-au crescut cozile la loc.</p>
                     <p rend="justify">Dumnezeu dăruieşte păpuşa lui Dănuţ şi zmeul Olguţei<hi rend="color(#000000)">…</hi>  Vra să zică Monica a rămas păpuşa<hi rend="color(#000000)">…</hi>
                     </p>
                     <p rend="justify">S-aud bătăi în uşă. Îi caută de-acasă. Olguţa se încruntă. Dănuţ se cutremură. Numai Dumnezeu zâmbeşte.</p>
                     <p rend="justify">Ce-i de făcut? Casa e înconjurată. Herr Direktor, tata şi cu mama bat în uşă din răsputeri.</p>
                     <p rend="justify">Fără să-i pese de cei care bat, Dumnezeu ia o iconiţă din cui, îi preface pe toţi trei în sfinţişori zugrăviţi şi aşază iconiţa la loc. De-acuma poate să-i caute!</p>
                     <p rend="justify">Herr Direktor îşi pune monoclul şi se uită prin odaie.</p>
                     <p rend="justify">Dănuţ face cu ochiul sfintelor de pe iconiţă. Sfintele se prăpădesc de râs.</p>
                     <p rend="justify">Herr Direktor se uită la ei, vede icoana, şi-şi face cruce. Sfinţii îşi trag coate şi se încruntă aşa de sever, că Herr Direktor mai face o cruce.</p>
                     <p rend="justify">L-au păcălit pe Herr Direktor.</p>
                     <p rend="justify">Iacă şi mama! Şi ea se uită la ei<hi rend="color(#000000)">…</hi>  cam lung.</p>
                     <p rend="justify">Sfinţii clipesc.</p>
                     <p rend="justify">Mama ia icoana, s-apleacă asupra ei – Dănuţ simte lămurit parfumul mamei – şi sărută pe frunte tocmai pe Dănuţ<hi rend="color(#000000)">…</hi>
                     </p>
                     <p rend="justify">—  Hai, Dănuţ, scoală-te, şopti doamna Deleanu, dezmierdând pe frunte cea din urmă deşteptare în casa părintească, a copilului cu bucle castanii.</p>
                     <p rend="justify">Deşi s-apropia dimineaţa, casa părea deşteptată în negru miez de noapte.</p>
                     <p rend="justify">Femeile intrară în antret cu lămpile aprinse, urmate de Ion şi de Pricop, celălalt argat de la grajd. Cu toate semnele şi poruncile date în şoaptă de doamna Deleanu, cizmele lui Ion şi ale lui Pricop bocăneau aspru pe podele, primejduind somnul fetiţelor.</p>
                     <p rend="justify">Anica şi Profira, îmbrăcate gros, cu capetele înfăşurate în tulpane negre, erau încă buimăcite de somnul neisprăvit.</p>
                     <p rend="justify">Dănuţ, cam palid în hainele de catifea albastră, cu guler tare, rabattu şi elegantă lavalieră, se uita distrat în jurul lui. Mesteca mereu, cu un aer nemulţumit; vărsase din greşeală prea multă apă de dinţi în paharul cu apă: îl usturau gingiile.</p>
                     <p rend="justify">Curentul făcu să tresară şi să tremure flacăra lămpilor. Cufărul cu aşternutul fu scos afară. Ali intră în casă pe uşa deschisă. Nimeni nu-l goni.</p>
                     <p rend="justify">Oamenii ridicară cufărul din odaia lui Dănuţ, în tăcerea de şoapte, curmată doar de bocănitul cizmelor, umbrele oamenilor care duceau cufărul erau lugubre.</p>
                     <p rend="justify">În podul cu vechituri, la lumina slabă a lumânării, Dănuţ ştergea cu radierul musteţile şi barba păpuşii. Nimic nu se schimbase în pod de când se despărţise de Robinson Crusoe. Acelaşi miros, aceeaşi pace, aceiaşi sâmburi de piersică uscaţi şi prăfuiţi.</p>
                     <p rend="justify">Subt hărnicia radierului, obrajii păpuşei îşi recăpătară tenul feminin. Bărbia-şi arătă din nou gropiţa; buzele-şi pierdură aroganţa zâmbetului muşchetăresc, regăsindu-l pe acel suav. Numai lipsa buclelor mai amintea urgia care se abătuse asupra ei.</p>
                     <p rend="justify">Cuprinzând-o c-o mână de mijloc, Dănuţ o îndepărtă puţin, privind-o. În sufletul lui Dănuţ era visul nopţii, şi-n visul nopţii păpuşa se oglindi.</p>
                     <p rend="justify">         „Păcat c-am tuns-o”, dădu din cap Dănuţ.</p>
                     <p rend="justify">Păpuşa din vis semăna cu Monica – era chiar Monica; păpuşa din mână, de când era tunsă, nu mai semăna cu păpuşa din vis. Şi lui Dănuţ îi părea rău, fiindcă abia acum îşi aducea aminte că în vis Dumnezeu îi dăduse lui păpuşa care semăna cu Monica, şi îi bătuse inima ciudat, dar nimeni nu ştiuse, fiindcă-i era ruşine de Olguţa. Oftând, Dănuţ îi făcu loc în lada cu cărţi, alături de Robinson Crusoe. Păpuşa cu rochiţa de mătasă albă, singură între atâtea cărţi, avea cocheta dezolare a unei domniţe în bejenie. De acuma şi pe ea o aştepta colbul, ca o bătrâneţă între străini. Dănuţ închise capacul.</p>
                     <p rend="justify">Noaptea păpuşii începu o dată cu cântecul cucoşilor – şi insomnia – fiindcă Dănuţ uitase să închidă ochii de sticlă în care aflase melancolic de ce se săruta Făt-Frumos cu Ileana Cosânzeana când erau singuri.</p>
                     <p rend="justify">La loc de cinste în capul mesei, samovarul de aramă sclipea şi fumega obez. În şoldurile lui gălbuie se oglindea sofrageria, masa şi cei trei comeseni, comic deformaţi de rasa mongolică parcă. Aşteptând să i se răcorească ceaiul, Dănuţ ronţăia îngândurat cornuleţele presărate cu chimion, abia scoase din rolă: bucătăreasa se sculase înaintea tuturora.</p>
                     <p rend="justify">Doamna Deleanu desena cu degetul pe faţa de masă capul lui Dănuţ.</p>
                     <p rend="justify">Domnul Deleanu îşi sorbea ceaiul cu lapte, controlându-şi uneori nodul cravatei. Era bine dispus. După o lungă, necurmată şi tihnită vacanţă la ţară, în familie, Bucureştiul<hi rend="color(#000000)">…</hi>
                     </p>
                     <p rend="justify">Apucând maşinal sticla cu rom, turnă în paharul lui Dănuţ cam mult<hi rend="color(#000000)">…</hi>  aşa cum torni din sticlă, când la spate cântă lăutarii.</p>
                     <p rend="justify">—  Nu-nu-nu! Asta nu!</p>
                     <p rend="justify">—  Lasă-l, Alice! E băiat mare, ce Dumnezeu!</p>
                     <p rend="justify">Băiat mare! Departe de-al măguli, aceste două cuvinte îl înfricoşau, ca un tren negru care-l ducea de-acasă între străini. În ceaiul cu rom căzură lacrimi.</p>
                     <p rend="justify">Treptat, zorii, profirii ca sănătatea tinereţii, bucurară ferestrele. Doamna Deleanu se sculă de la masă şi începu să privească afară.</p>
                     <p rend="justify">În tăcerea deplină, samovarul bufnea şi şuiera ca o ironică locomotivă.</p>
                     <p rend="justify">—  Bună dimineaţa şi sărut mâna!</p>
                     <p rend="justify">—  Ei, moş Gheorghe! Ce bine-mi pare! se lumină Dănuţ văzându-l pe capră.</p>
                     <p rend="justify">—  Moş Gheorghe! îl dojeni doamna Deleanu cu degetul ridicat; parcă ne-a fost vorba să stai în casă?</p>
                     <p rend="justify">—  Da, duduie! D-apoi cu sumanul ista sau în casă nu-i totuna?</p>
                     <p rend="justify">Toţi servitorii ieşiră pe scări. Copitele cailor dansau pe loc. Dănuţ se aşeză la mijloc între domnul şi doamna Deleanu. Anica şi Profira păiuriră pledul de o parte şi de alta.</p>
                     <p rend="justify">—  Parcă-i un prinţişor! exclamă tare bucătăreasa.</p>
                     <p rend="justify">Dănuţ îşi trăgea mănuşile de piele. Doamna Deleanu zâmbi pentru el. Caii se smunciserăDănuţ făcu un semn cu mâna spre casă şi servitori, şi o clipă numai zări în pragul uşei pe Monica – visa? – cu părul desfăcut şi chimonoul prea larg, ţinându-şi mânile pe gură<hi rend="color(#000000)">…</hi>
                     </p>
                     <p rend="justify">Câmpiile erau albe de brumă; cerul vânăt; zarea răsăritului tumultoasă de aur roşu.</p>
                     <p rend="justify">Ali se luase după trăsură. La intrarea în sat, dulăii ciobăneşti se repeziră crunţi spre el. Palid, Dănuţ se ridică în picioare.</p>
                     <p rend="justify">—  Mamă, uite, mamă! Hai să-l luăm în trăsură, se rugă el dezmierdând mâna doamnei Deleanu.</p>
                     <p rend="justify">—  Opreşte, moş Gheorghe!</p>
                     <p rend="justify">Ali se urcă în trăsură, ocrotit de şuierul biciului, grămădindu-se pe pled la picioarele lui Dănuţ. Trapul cailor răsuna din nou. Satul rămase în urmă. Şi vacanţa<hi rend="color(#000000)">…</hi>
                     </p>
                     <p rend="justify">Unu Ilă Duduilă Eşti coş Toporaş<hi rend="color(#000000)">…</hi>
                     </p>
                     <p rend="justify">—  Bun aer! exclamă domnul Deleanu. Când mă gândesc la infecţia din Bucureşti!</p>
                     <p rend="justify">—  St! Doarme! şopti doamna Deleanu, luând pe braţe capul îngreuiat al lui Dănuţ.</p>
                     <p rend="justify">Pe la moara murgului Trece iată turcului<hi rend="color(#000000)">…</hi>
                     </p>
                     <p rend="justify">Într-un capăt al băncii de pe peronul gării, Dănuţ şi doamna Deleanu şedeau alături ţinându-se de mână. Aşezat pe marginea celuilalt capăt, domnul Deleanu răsfoia grăbit teancul de citaţii, copii şi extracte, ascultând explicaţiile domnului Şteflea cu privire la procesul ajuns la Curtea de apel<hi rend="color(#000000)">…</hi>  Domnul Deleanu cerea de la clienţii săi, când se întâmpla să-i asculte, claritate şi preciziune, însuşiri care lipseau cu desăvârşire domnului Şteflea. Dialogurile dintre ei erau o necontenită ciocnire între un expres şi-un tren de marfă.</p>
                     <p rend="justify">—  Dă, cucoane Iorgule, pe mine aşa mă taie capul. Cum adică?<hi rend="color(#000000)">…</hi>  Da aduc martor tot judeţul!</p>
                     <p rend="justify">—  Domnul meu! îl întrerupse glacial domnul Deleanu, ridicând ochii de pe hârtii Domnul Şteflea îşi şterse fruntea năduşită şi oftă. Doamna Deleanu vorbea lui Dănuţ pe şoptite.</p>
                     <p rend="justify">—  Să scrii mamei cum ajungi<hi rend="color(#000000)">…</hi>  tot-tot-tot ce faci. Auzi, Dănuţ?</p>
                     <p rend="justify">Îi mai îndreptă odată lavaliera şi bereta.</p>
                     <p rend="justify">—  Domnule Şteflea! începu domnul Deleanu categoric.</p>
                     <p rend="justify">Domnul Şteflea se înclină cu deferentă.</p>
                     <p rend="justify">—  Eu stau la Iaşi până diseară. Azi îţi fixez termenul de judecată şi văd dosarul. Diseară ai să mă aştepţi la trenul de Bucureşti. Am să-ţi spun ce trebuie să faci.</p>
                     <p rend="justify">O  sonerie vibră teatral prin pacea câmpenească a peronului. Doi ţărani se sculară. Doamna Deleanu se ridică. Mâna lui Dănuţ îi încleştă mâna.</p>
                     <p rend="justify">Trenul intra în gară, lung, murdărind lumina dimineţii. Vagonul de clasa întâi se opri dincolo de peron. Alergară într-un suflet. La ferestre clipeau somnoros chipuri palide şi unsuroase.</p>
                     <p rend="justify">—  Hai, Ioane, îl grăbi domnul Deleanu, îmbrâncind cu piciorul în vagon geamandanele. Şi tu de ce nu bagi de seamă?</p>
                     <p rend="justify">Dănuţ înghiţi în sec. Îl lovise peste picioare.</p>
                     <p rend="justify">—  Dănuţ, Dănuţ! îl chemă doamna Deleanu mergând alături de trenul pornit.</p>
                     <p rend="justify">Abia avu vreme să-i sărute mâna întinsă.</p>
                     <p rend="justify">—  Mamă, îngână Dănuţ, ştergându-şi ochii, nu-l lăsa pe Ali; ia-l în tră<hi rend="color(#000000)">…</hi>  În trăsură, ţipă el nemaivăzând-o.</p>
                     <p rend="justify">În urma trenului o cioară coborî între şine, ciugulind prin prund.</p>
                     <p rend="justify">—  Duduiţă, vorbi moş Gheorghe ridicând de jos batista doamnei Deleanu, mai avem pe cineva acasă.</p>
                     <p rend="justify">Prea mare fusese sofrageria pentru tăcerea în trei, din timpul dejunului şi al mesei; prea mare salonaşul doamnei Deleanu, pentru tăcerea de după masă, cu noaptea la ferestre.</p>
                     <p rend="justify">—  Hai la culcare, copii.</p>
                     <p rend="justify">Olguţa şi Monica îi sărutară mâna. Doamna Deleanu nu le mai însoţi în odaie. Se despărţiră în antret.</p>
                     <p rend="justify">Se făcuse grijitură mare în odaia lui Dănuţ. Uşa cu panoplia ruso-japoneză era dată în lături. Mirosul de terebentină al podelelor proaspăt ceruite, pătrundea răcoros în odaia fetiţelor, ca o indiferenţă.</p>
                     <p rend="justify">Înainte de a se dezbrăca, Olguţa închise uşa. Monica se aşeză îmbrăcată pe marginea patului, privind în jos.</p>
                     <p rend="justify">—  Tu nu te culci? o întrebă Olguţa.</p>
                     <p rend="justify">—  Ba da.</p>
                     <p rend="justify">Începu să-şi scoată rochiţa, cu mişcări ostenite. Olguţa se sui în pat. Monica-şi spuse rugăciunea mai repede ca de obicei.</p>
                     <p rend="justify">—  Noapte bună, Olguţa!</p>
                     <p rend="justify">—  Noapte bună, Monica!</p>
                     <p rend="justify">Olguţa suflă în lumânare. Monica rămase în picioare între paturi, prin întuneric, multă vreme… Ţinându-şi suflarea se apropie de patul Olguţei.</p>
                     <p rend="justify">—  Ce faci? tresări Olguţa. simţind o lacrimă pe obraz.</p>
                     <p rend="justify">—  Olguţa, vorbi Monica zguduită de suspine, te-am trădat<hi rend="color(#000000)">…</hi>  Eu îl iubesc pe Dănuţ.</p>
                     <p rend="justify">—  Sigur. Tu eşti prietena mea<hi rend="color(#000000)">…</hi>  Şi eu îl iubesc.</p>
                     <p rend="justify">Îngrăşat de confort, îmbrobonat de lumini rotunde, mirosind a piele C. F-R.-istă şi a fum de havană, vagonul de dormit gemea şi scârţâia molatec de-a lungul kilometrilor.</p>
                     <p rend="justify">Pe fotoliul din fundul coridorului, conductorul, cu chipiul pe ceafă şi tunica desfăcută la gât, îşi făcea socotelile, muind mereu în gură creionul chimic.</p>
                     <p rend="justify">În cabina mică – no.10-11 – domnul Deleanu juca o partidă de é cart é cu un confrate bucureştean. Alături, pe măsuţă, tresărea o sticlă de „Cherry Brandy”; două pahare cu monograma companiei de „Wagon-Lits” cântau ciocnindu-se cristalin.</p>
                     <p rend="justify">În faţa cabinei, aşezat pe strapontinul de lângă fereastră, Dănuţ privea afară cu fruntea rezemată de sticla rece. Nimeni nu-i mai spunea: „Du-te la culcare, Dănuţ”, sau: „Cum? Nu te-ai culcat?” deşi trecuse ora când copiii „trebuie să se culce”.</p>
                     <p rend="justify">—  Pă asta, nene, greu s-o câştigi!</p>
                     <p rend="justify">Huruitul roţilor şi vorba muntenească a partenerului domnului Deleanu ţineau tovărăşie gândurilor lui Dănuţ.</p>
                     <p rend="justify">Locomotiva ţipă ascuţit. Trenul îşi încetini mersul.</p>
                     <p rend="justify">—  Papa, am ajuns! se ilumină Dănuţ văzând la fereastra vagonului oprit figura familiară a domnului Şteflea.</p>
                     <p rend="justify">—  Ce, nene, te-aşteaptă clienţi pă la gări?</p>
                     <p rend="justify">—  Un imbecil care mă pisează!</p>
                     <p rend="justify">Cu cărţile de joc în mână, domnul Deleanu ridică geamul din dreptul lui Dănuţ, dădu câteva ordine laconice domnului Şteflea şi, grăbit, îşi reluă partida. Domnul Şteflea rămase aiurit la geam. Dănuţ îşi frângea mânile. Să fi putut, i-ar fi dat domnului Şteflea şi turbinca lui Ivan<hi rend="color(#000000)">…</hi>  Dacă nu ştia ce să-i spuie! Gorniţa de plecare răsună, dramatic.</p>
                     <p rend="justify">Deznădăjduit, Dănuţ scoase cutia cu bomboane de mintă şi o întinse pe geam. Domnul Şleflea o luă nedumerit şi rămase cu ea în mână, privind-o<hi rend="color(#000000)">…</hi>  Trenul pornise. Dănuţ, aplecat pe fereastră, flutură batista îndelung spre şeful gării, care prea târziu alerga după tren să restituie cutia cu bomboane.</p>
                     <p rend="justify">Pierzându-l din ochi, Dănuţ se aşeză din nou pe strapontin şi, ca şi cum şeful gării i-ar fi fost singura şi ultima bucurie de-a lungul drumului amar, începu să plângă.</p>
                     <p rend="justify">O  doamnă, din uşa cabinei alăturate, privise toată scena. Se apropie de Dănuţ cu un pachet de şocolată.</p>
                     <p rend="justify">—  Cum te cheamă, puiule?</p>
                     <p rend="justify">—  Dănuţ! suspină el ridicându-se în picioare.</p>
                     <p rend="justify">—  Bravo, nene! Halal fecior! Îţi seamănă! clipi confratele către domnul Deleanu, arătându-i cu degetul idila de pe coridor.</p>
                     <p rend="justify">Trei gânduri urmăreau prin noapte acelaşi tren căutând pe-acelaşi călător.</p>
                     <p rend="justify">IV</p>
                     <p rend="justify">         „MOŞ GHEORGHE, NU TRAGI DIN LULEA?”</p>
                     <p rend="justify">La tante Julie, La tante Sophie, La tante Melanie Et l'oncle Leon<hi rend="color(#000000)">…</hi>  (1)</p>
                     <p rend="justify">—  Ah! Papa! Iar ai greşit! îl dojeni Olguţa zburlindu-i părul cu podul palmei.</p>
                     <p rend="justify">Domnul Deleanu, aplecat peste umărul Olguţei, asupra pupitrului descifra, cu glas de bariton răguşit, şansoneta adusă de la Bucureşti o dată cu răguşeala. Olguţa îl acompania la pian.</p>
                     <p rend="justify">—  Vezi, papa, tu cânţi: şi-sol-mi-do – în loc să cânţi: s i-lasi-do. Ascultă-mă pe mine.</p>
                     <p rend="justify">Începu din nou, şuierând melodia şi bătând tactul cu piciorul. Domnul Deleanu fredona cu buzele închise, dând din cap.</p>
                     <p rend="justify">—  Ei, papa, iar?! Ce-are să spuie mama?</p>
                     <p rend="justify">Domnul Deleanu îşi luă o figură de şcolar prins cu lecţia neînvăţată.</p>
                     <p rend="justify">—  De ce greşeşti tu, papa, tocmai la l`oncle Leon?</p>
                     <p rend="justify">—  Mare mister! se încruntă domnul Deleanu. Eu cred că tante Melanie îmi pune piedică!</p>
                     <p rend="justify">Olguţa bufni de râs.</p>
                     <p rend="justify">1  Mătuşa Julie, / Mătuşa Sophie, / Mătuşa Melanie / Şi unchiul Leon (fr.).</p>
                     <p rend="justify">—  Vai, papa! Dac-ai şti tu cine-i tante Melanie, n-ai spune una ca asta!</p>
                     <p rend="justify">—  Da tu de unde-o cunoşti?</p>
                     <p rend="justify">—  Aşa!<hi rend="color(#000000)">…</hi>  Mi-o închipui eu<hi rend="color(#000000)">…</hi>  Ştii, papa, are ochelari pe vârful nasului şi se uită pe deasupra lor, o invocă Olguţa, sculptând-o cu degetele în aer.</p>
                     <p rend="justify">—  Şi ce mai are?</p>
                     <p rend="justify">—  Aa! Un neg<hi rend="color(#000000)">…</hi>  un neg păros deasupra buzei! Şi-i slabă ca un ţâr…</p>
                     <p rend="justify">—  Cu ochelari, adaugă domnul Deleanu.</p>
                     <p rend="justify">—  Stai, papa! Are musteţi!</p>
                     <p rend="justify">—  I-auzi!</p>
                     <p rend="justify">—  Zău, papa! Mă jur! Când mănâncă ouă fierte îi rămâne gălbenuş pe musteţi. Asta-i greţos! Vai, ce urâtă-i!<hi rend="color(#000000)">…</hi>  Papa, tante Melanie e nevasta lui oncle Leon, săracul de el.</p>
                     <p rend="justify">—  Ce-ţi spuneam eu! Vrea să divorţeze şi m-a angajat pe mine avocat.</p>
                     <p rend="justify">—  Nu primi, papa. Oncle Leon are dreptate. Tante Melanie e o zgripţuroaieă. Ea îl persecută.</p>
                     <p rend="justify">—  Ce-i de făcut?</p>
                     <p rend="justify">—  S-o persecutăm şi noi pe ea.</p>
                     <p rend="justify">—  Atunci hai să mai cântăm odată.</p>
                     <p rend="justify">—  Hai.</p>
                     <p rend="justify">Şi din nou, glasul de soprană şi cel de bariton silabisiră pomelnicul ritmat al tântelor.</p>
                     <p rend="justify">Dimineaţa intra pe ferestre ca un viscol de polen, aurind sclipitor covoare şi oglinzi. Monica şedea pe divan lângă sobă, ţinând pe genunchi o carte din „Biblioth è que rose”.</p>
                     <p rend="justify">—  Săraca Olguţa! oftă ea adânc din cap.</p>
                     <p rend="justify">Din întâmplare, Monica aflase adevărata pricină a contramandării plecării la Iaşi, dar făgăduise doamnei Deleanu să nu spuie nimic Olguţei.</p>
                     <p rend="justify">Et l'oncle Leon.</p>
                     <p rend="justify">—  Bravo, papa!</p>
                     <p rend="justify">—  Cu aşa profesoară ajung departe!</p>
                     <p rend="justify">—  Ştii ce, papa? Hai să te-nvăţ acompaniamentul!</p>
                     <p rend="justify">—  Vrei să mor?</p>
                     <p rend="justify">—  Hai, papa<hi rend="color(#000000)">…</hi>  c-un deget măcar.</p>
                     <p rend="justify">Vrând-nevrând, domnul Deleanu se aşeză la pian.</p>
                     <p rend="justify">Olguţa începu să-i călăuzească degetele nedibace printre clapele uniforme.</p>
                     <p rend="justify">Uşa salonului se deschise încetişor. Anica-şi vârî numai capul, aşteptând. Monica ieşi afară.</p>
                     <p rend="justify">—  A venit doctorul?</p>
                     <p rend="justify">—  Da, duduie, înghiţi Anica ştergându-şi ochii cu pestelca<hi rend="color(#000000)">…</hi>  Cere coniţa spirtul din dulap şi un prosop curat.</p>
                     <p rend="justify">Cu prosopul şi sticla în mână, Anica o luă la goană pe scări. Monica intră în salon cu fruntea încreţită şi ochii grei.</p>
                     <p rend="justify">La tante Julie, La tante Sophie, La tante Melanie Et l'oncle Leon<hi rend="color(#000000)">…</hi>
                     </p>
                     <p rend="justify">Doamna Deleanu ieşi cu doctorul în tindă.</p>
                     <p rend="justify">—.?</p>
                     <p rend="justify">—  Dă, doamnă<hi rend="color(#000000)">…</hi>  azi… mâne: e o chestie de ore.</p>
                     <p rend="justify">—  Să-l transportăm la Iaşi, la spital<hi rend="color(#000000)">…</hi>
                     </p>
                     <p rend="justify">—  Păcat de cheltuială! Nu rezistă.</p>
                     <p rend="justify">—  Anica, du-l pe domnul doctor la curte… Domnule doctor, vorbi doamna Deleanu trecându-şi mâna peste frunte, fetiţa mea îl iubeşte pe moş Gheorghe<hi rend="color(#000000)">…</hi>  Aş vrea să nu ştie<hi rend="color(#000000)">…</hi>  O lăsăm să creadă că eşti un client al bărbatului meu, venit pentru afaceri.</p>
                     <p rend="justify">—  Voyons! N-aveţi nici o închietudine, zâmbi doctorul ridicând mâna. În cinci minute suntem cei mai buni amici. J'en fais mon afjaire (1).</p>
                     <p rend="justify">1  Ia te uită!<hi rend="color(#000000)">…</hi>  Mă descurc eu (fr.).</p>
                     <p rend="justify">Văzându-l pe doctor, ţăranii aşezaţi pe prispă se ridicară în picioare, salutându-l adânc.</p>
                     <p rend="justify">—  Scapă, domnule doftor? întrebă unul.</p>
                     <p rend="justify">—  Ceva moştenire? glumi doctorul ascuţindu-şi privirea. N-aveţi nici o grijă. Mult nu mai are.</p>
                     <p rend="justify">Urmat de Anica, doctorul trecu înainte; trăsura-l aştepta la poartă cu Ion pe capră.</p>
                     <p rend="justify">—  Spurcăciune! scuipă printre dinţi Oţăleanca, urmându-l c-o privire duşmănoasă pornită din ochii uzi de lacrimi curate.</p>
                     <p rend="justify">Moş Gheorghe cercă să închege un zâmbet mucalit cu colţul buzei şi coada ochiului; zâmbetul răsări trist pe faţa topită în jurul ochilor amari de suferinţă.</p>
                     <p rend="justify">Doamna Deleanu se aşeză pe marginea laviţei, binişor.</p>
                     <p rend="justify">—  Vrei ceva, moş Gheorghe?</p>
                     <p rend="justify">—  Duduie, şopti el rar, frământându-şi degetele subţiate, di ci m-o mai împuns?</p>
                     <p rend="justify">—  Fiindcă aşa trebuie, moş Gheorghe. Asta-ţi dă sănătate.</p>
                     <p rend="justify">—  Sărut mâna… da eu aş zice să vie părintele. Ochii lui moş Gheorghe stăruiră umili subt privirea doamnei Deleanu care, încet, întoarse capul.</p>
                     <p rend="justify">—  Bine, moş Gheorghe, are să vină şi părintele<hi rend="color(#000000)">…</hi>  dacă vrei.</p>
                     <p rend="justify">Un oftat greu curmă tăcerea.</p>
                     <p rend="justify">—  Te doare, moş Gheorghe?</p>
                     <p rend="justify">—.</p>
                     <p rend="justify">Ochii moşneagului, îndreptaţi spre ferestrele luminoase, se umplură de lacrimi.</p>
                     <p rend="justify">—  Am să ţi-o aduc mai încolo, moş Gheorghe. Odăiţa în care Olguţa descoperea fructele din livada Oţălencei, după aromă, de cum intra pe uşă, mirosea acum a iod, a eter şi a spirt ars.</p>
                     <p rend="justify">—  Bună ţuică, domnule Deleanu.</p>
                     <p rend="justify">—  Bătrână.</p>
                     <p rend="justify">—  Bună şi bătrâneaţa la ceva! clipi doctorul. Şi întorcându-se către Olguţa: A la v ô tre, mademoiselle!</p>
                     <p rend="justify">Olguţa îl privi cu ochi de miop şi-şi vârî din nou nasul în carte, obraz în obraz cu Monica.</p>
                     <p rend="justify">—  Monica, ai băgat de seamă? Clientul se rade pe frunte! şopti ea, prefăcându-se că ceteşte.</p>
                     <p rend="justify">Profira ieşi cu tablaua, aruncând doctorului o privire scârbită: mâncase toate aperitivele.</p>
                     <p rend="justify">—  Şi cu ce se delectează, mă rog, domnişoarele? Dacă nu-s indiscret? le întrebă doctorul aşezându-se pe divan alături de ele.</p>
                     <p rend="justify">—  Les malheurs de Sophie(1), recită repede Monica, titlul cărţii, strângându-se în Olguţa.</p>
                     <p rend="justify">—  Les malheurs? A! Nu! Cu-aşa cetitoare trebuie să schimbăm titlul. Eu propun: Les bonheurs de Sophie(2).</p>
                     <p rend="justify">Spiritual, aspiră aer pe nas. Olguţa se încruntă.</p>
                     <p rend="justify">—  Şi vra să zică, Sofia dumneavoastră e nenorocită? Ia puneţi-mă şi pe mine la curent cu nenorocirile ei.</p>
                     <p rend="justify">—  Cum nu, se oferi Olguţa, privindu-l drept în ochi.</p>
                     <p rend="justify">—  Vous avez la parole. (3)</p>
                     <p rend="justify">—  Sofia noastră, începu Olguţa descoperindu-şi fruntea, combativ, era o fetiţă ca şi noi<hi rend="color(#000000)">…</hi>
                     </p>
                     <p rend="justify">—  Frumoasă, cuminte şi amatoare de poveşti, îi luă doctorul vorba din gură.</p>
                     <p rend="justify">—  Şi binecrescută, adăugă scurt Olguţa.</p>
                     <p rend="justify">—  Bucuria părinţilor, încheie doctorul.</p>
                     <p rend="justify">—  De unde ştii mata?</p>
                     <p rend="justify">1 Nenorocirile Sophiei, roman al contesei de Segur (1799-1874) (fr.).</p>
                     <p rend="justify">2 Bucuriile Sophiei (fr.).</p>
                     <p rend="justify">3  Aveţi cuvântul (fr.).</p>
                     <p rend="justify">—  Aa! Ce nu ştiu eu?! Îmi spune degetul cel mic.</p>
                     <p rend="justify">—  Daa? Te rog să spui mata degetului cel mic – care? de la mâna stângă, de la mâna dreapta<hi rend="color(#000000)">…</hi>  sau de la picior?</p>
                     <p rend="justify">—  Iacătă-l!</p>
                     <p rend="justify">Olguţa îl privi cu deosebită şi lungă atenţie.</p>
                     <p rend="justify">—  Te rog să-i spui mata că spune minciuni şi drept pedeapsă să-i tai unghia.</p>
                     <p rend="justify">Unghiile doctorului erau tăiate – sau, mai exact mâncat e – scurt. Numai degetul cel mic al mânii drepte era privilegiat cu prisosinţă, datorită pesemne unei concepţii estetice.</p>
                     <p rend="justify">—  Ha-ha! Şi de ce spune minciuni, domnişoară?</p>
                     <p rend="justify">—  Fiindcă Sofia noastră nu era bucuria părinţilor.</p>
                     <p rend="justify">—  Nu-mi vine a crede!</p>
                     <p rend="justify">—  Ascultă mata şi ai să vezi.</p>
                     <p rend="justify">—  Je suis tout oreilles. (1)</p>
                     <p rend="justify">—  Odată, vine un domn în vizită la părinţii Sofiei<hi rend="color(#000000)">…</hi>
                     </p>
                     <p rend="justify">Domnul Deleanu, subit, se aşeză pe divan, la picioarele Olguţei.</p>
                     <p rend="justify">—  Sofia tocmai cânta la pian. Ce să facă? Se scoală şi ea să-l primească pe musafir, fiindcă era o fetiţă binecrescută. Dar musafirul n-o lăsa în pace. În loc să stea de vorbă cu părinţii Sofiei – cum stau oamenii mari – el vorbea cu Sofia<hi rend="color(#000000)">…</hi>
                     </p>
                     <p rend="justify">—  Olguţa, eu aş propune să ne aşezăm la masă, se amestecă domnul Deleanu.</p>
                     <p rend="justify">—  N-o aşteptăm pe mama?<hi rend="color(#000000)">…</hi>  Şi-atunci, urmă Olguţa îndârjită, Sofia nu s-a mai putut ţine şi i-a spus în faţă: „Domnule musafir, nu pot să te sufăr: fiindcă te razi pe frunte, fiindcă miroşi ca o farmacie şi fiindcă nu-mi dai pace”.</p>
                     <p rend="justify">Tăcere gâtuită.</p>
                     <p rend="justify">Uşa se deschise. Doamna Deleanu intră cu o prefăcută însufleţire.</p>
                     <p rend="justify">1 Sunt numai urechi (fr.).</p>
                     <p rend="justify">—  O veste bună: o scrisoare de la Dănuţ.</p>
                     <p rend="justify">—  Ia să văd, sări Olguţa.</p>
                     <p rend="justify">—  Haidem la masă<hi rend="color(#000000)">…</hi>  Ei, cum vă-mpăcaţi? întrebă doamna Deleanu pe doctor.</p>
                     <p rend="justify">—  Admirabil! Ne tachinăm deja. Ştiţi: „Qui s'aime se taquine(1) l „.</p>
                     <p rend="justify">Domnul Deleanu îşi muşcă musteaţa, strănutând.</p>
                     <p rend="justify">Din plicul deschis se revărsă pe farfuria doamnei Deleanu un teanc de fotografii.</p>
                     <p rend="justify">—  Dănuţ! Uite: Dănuţ! se bucură doamna Deleanu.</p>
                     <p rend="justify">—  Ia să vedem, mamă.</p>
                     <p rend="justify">—  Tuns! se-ntristă doamna Deleanu, privind cu de-amănuntul fotografia proaspătului l icean.</p>
                     <p rend="justify">Singur doctorul îşi mânca omleta cu brânză şi verdeţuri.</p>
                     <p rend="justify">—  Mamă, uite: scrie ceva pe dos.</p>
                     <p rend="justify">—  Pentru Monica de la Dănuţ”, ceti doamna Deleanu slova caligrafică<hi rend="color(#000000)">…</hi>  Poftim, Monica.</p>
                     <p rend="justify">Zugrumată de emoţie, Monica şi luă fotografia fără s-o privească, o aşeză pe genunchi pipăind-o cu degetele, înghiţi, şi-şi trecu şervetul peste obrajii aprinşi.</p>
                     <p rend="justify">—  Pentru papa de la Dănuţ”.</p>
                     <p rend="justify">—  Hei! Ca o ridiche! Căpăţânosul tatei!</p>
                     <p rend="justify">—  Asta-i pentru mine. „Pentru Olguţa de la Dănuţ.”</p>
                     <p rend="justify">—  Mamă, da aceea pentru cine-i?</p>
                     <p rend="justify">—  Pentru moş Gheorghe<hi rend="color(#000000)">…</hi>” ceti repede, oprindu-se prea târziu, doamna Deleanu.</p>
                     <p rend="justify">—  Bravo, Dănuţ! jubilă Olguţa. Eu i-o duc lui moş Gheorghe.</p>
                     <p rend="justify">Toţi se posomorâră. Numai doctorul zâmbi, clipind cu înţeles cătră doamna Deleanu.</p>
                     <p rend="justify">—  Staţi, mă rog, interveni el mestecând. Daţi-mi şi mie o fotografie. Nu-s eu prietenul juneţii?</p>
                     <p rend="justify">1  Cine se iubeşte se tachinează (fr.).</p>
                     <p rend="justify">—  Poftim omletă, ripostă crunt Olguţa îndesând farfuria înspre el.</p>
                     <p rend="justify">—  Chiar aşa. Hai să mâncăm, se scutură doamna Deleanu.</p>
                     <p rend="justify">—  Ce scrie, mamă? Ceteşte scrisoarea.</p>
                     <p rend="justify">—  Dragă mamă, mi-e foarte dor de voi toţi, de moş Gheorghe şi de Ali”<hi rend="color(#000000)">…</hi>
                     </p>
                     <p rend="justify">O pauză lungă.</p>
                     <p rend="justify">—  Lasă, Alice. Ceteşte fiecare după masă.</p>
                     <p rend="justify">Dacă n-ar fi fost doctorul la dejun, omleta s-ar fi întors aşa cum venise, fără ca bucătăreasa să se mire.</p>
                     <p rend="justify">—  Mamă, eu mă duc la moş Gheorghe să-i duc fotografia, anunţă Olguţa urmărind cu o privire cruntă pe doctorul care intra în salon.</p>
                     <p rend="justify">—  Lasă, mai târziu, Olguţa. Moş Gheorghe-i dus la pădure. Mergi cu tata când s-o întoarce.</p>
                     <p rend="justify">—  Mergi şi tu, papa?</p>
                     <p rend="justify">—  Nu ţi-am promis? Îi facem noi doi o vizită!</p>
                     <p rend="justify">—  Şi ne dăm în scrânciob?</p>
                     <p rend="justify">—  Vai!</p>
                     <p rend="justify">—  Şi pe client îl lăsăm acasă, nu?</p>
                     <p rend="justify">—  Nici vorbă!</p>
                     <p rend="justify">—  Bravo, papa! respiră Olguţa. Nu pot să-l sufăr. Ai văzut cum mănâncă?</p>
                     <p rend="justify">Doamna Deleanu întinse Olguţei scrisoarea lui Dănuţ.</p>
                     <p rend="justify">—  Ceteşte-o cu Monica. E vorba de nişte gavanoase! cercă ea să zâmbească.</p>
                     <p rend="justify">Auzind cuvântul gavanoase, rostit de doamna Deleanu, Olguţa tresări. Luând-o pe Monica de mână, se grăbi spre odaia ei, în care nu se făcuse încă foc fiindcă Olguţa pretindea că-i prea cald.</p>
                     <p rend="justify">Doamna Deleanu începu să plângă.</p>
                     <p rend="justify">—  Biata Olguţa! dădu din cap domnul Deleanu.</p>
                     <p rend="justify">Olguţa cetea cu glas tare scrisoarea lui Dănuţ; lângă ea, Monica urmărea cu privirea şirurile neregulate pe care ar fi vrut să le alinte şi să le sărute.</p>
                     <p rend="justify">         „. Băieţii de aici mă râd fiindcă vorbesc moldoveneşte. Chiar m-au poreclit «Şoldoveanu» şi «domnul Măi». Mie nu-mi pasă. Numai mi-i ciudă că spun minciuni! Spune şi tu, mamă dragă, dacă-i adevărat că eu spun: «şi mai făşi» înloc să spun «ce mai faci<hi rend="color(#000000)">…</hi>?»„.</p>
                     <p rend="justify">—  Nu-s eu acolo, că v-aş arăta eu şi mai fac! se stropşi Olguţa la nevăzuţii munteni, prigonitori ai lui Dănuţ.</p>
                     <p rend="justify">—  Da nu-i adevărat, Olguţa. Dănuţ nu spune-aşa! sări şi Monica, aprinsă de mânie.</p>
                     <p rend="justify">—  Sigur dă nu spune! Da-s proşti muntenii! Ştii, ei îs cam surzi! explică Olguţa compătimitoare. Când vorbeşti cu un muntean trebuie să ţipi, altfel nu te-nţelege. N-ai auzit? Ei nu spun măi ca noi. Ei ţipă: băăă!</p>
                     <p rend="justify">         „Da nici eu nu m-am lăsat”, urmă Dănuţ îndărătnic.</p>
                     <p rend="justify">—  Bravo ţie! aprobă Olguţa pe neştiute.</p>
                     <p rend="justify">Monica primi omagiul.</p>
                     <p rend="justify">         „Ieri, când intram în clasă, un băiat spunea arătând pe nişte băieţi din altă clasă: «Mă, ei are liber, al dracului!” Atunci eu am sărit şi i-am spus că nu ştie să vorbească româneşte, fiindcă în româneşte subiectul se acordă cu predicatul, ş-atunci trebuia să spuie: ei au liber». Toţi băieţii râdeau şi spunea u că el are dreptate, fiindcă eu sunt şoldovean căpăţânos. Eu n-am spus nimica”<hi rend="color(#000000)">…</hi>
                     </p>
                     <p rend="justify">—  Foarte rău! dezaprobă Olguţa.</p>
                     <p rend="justify">—  Ce era să facă săracu Dănuţ? îl apără Monica.</p>
                     <p rend="justify">—  Să-i insulte şi să-i bată.</p>
                     <p rend="justify">         „.da în ora de română, l-am întrebat pe domnul Ilie Popescu cu m se spune. El mi-a dat dreptate. Da eu nu mai pricep nimic! Chiar el spune tot aşa: «Ei are»! Spune tu, mamă dragă, şi-a bătut joc de mine sau nici el nu ştie româneşte?”</p>
                     <p rend="justify">—  Ilie Popescu, eşti un prost! Se cunoaşte şi după nume că-i prost; nu-i aşa, Monica?</p>
                     <p rend="justify">—  De ce, Olguţa? El i-a dat dreptate lui Dănuţ.</p>
                     <p rend="justify">—  Nu trebuie să ţii cu proştii, Monica. Ei n-are dreptate niciodată.</p>
                     <p rend="justify">         „De când m-am tuns mi-i foarte frig. Şi nu ştiu de ce, da mi-i ruşine cu capul gol! Ce-ar mai rî d e Olguţa să mă vadă aşa!”</p>
                     <p rend="justify">—  Săracu Buftea! zâmbi Olguţa, privind fotografia din mânile Monicăi. Parcă-i dat cu var pe cap!</p>
                     <p rend="justify">Olguţa reîncepu lectura. Monica nu-şi mai lua ochii de pe fotografie. Asculta şi privea. Dănuţ, în uniformă cu pantaloni lungi avea o poziţie foarte fotografică: un picior înainte, ca la comanda militărească „pe loc 'paus!”; o mână voivodal înfiptă în şold, cealaltă, purtătoarea chipiului, atârnând ţapănă de-a lungul coapsei; capul strâmbat în sus. Surâdea serafic mânei nevăzute a fotografului. Roşi, obrajii Monicăi îşi însuşiră zâmbetul.</p>
                     <p rend="justify">Scrisoarea se isprăvea cu următorul post-scriptum:”. Şi eu am mâncat dulceaţă din gavanoasele de la Olguţa. Bună mai era, mamă dragă! Numai la noi acasă se face aşa bună dulceaţă!”</p>
                     <p rend="justify">—  Bravo, Dănuţ! Aşa aş fi scris şi eu.</p>
                     <p rend="justify">Olguţa admira retorica măiestrie cu care Dănuţ îmbinase spovedania jafului dulceţilor păstrate pentru iarnă, cu slăvirea lor şi măgulirea păgubaşului – fără să-şi dea seamă că acel „bună mai era, mamă dragă!” departe de a fi un vicleşug, pentru Dănuţ era o naivă şi deplină doină.</p>
                     <p rend="justify">După împărtăşanie, moş Gheorghe privise lung aburii albăstrii ai fumului de tămâie plu tind înfloriţi prin odaie. De la o vreme aţipise. Acum dormea cu faţa în sus. Braţele-i atârnau în lături, grele. Şi trupul, şi chipul păstrau parcă întipărirea resemnată a unei răstigniri.</p>
                     <p rend="justify">Doamna Deleanu îl veghea, aşezată pe un scăunel alături de laviţă, cu coatele sprijinite pe genunchi şi fruntea cufundată în palme.</p>
                     <p rend="justify">Veghea şi Oţeleanca. Neîndrăznind să stea jos, subt acelaşi acoperământ cu doamna Deleanu, şi fiind ostenită de lunga şedere în picioare, îngenunchease în faţa icoanelor.</p>
                     <p rend="justify">Doctorul, întins pe prispă, la aer curat, cetea un roman franţuzesc, făcând reflecţii specific româneşti.</p>
                     <p rend="justify">Pe când era de-o samă cu Olguţa, doamna Deleanu căpătase de la moş Gheorghe un dar nepieritor, ca trandafirii Iericonului: zâmbetul copilăriei. Fără de moş Gheorghe nu l-ar fi cunoscut. Nu doar că n-o iubeau părinţii! Dar mama doamnei Deleanu, greu zdruncinată de la naştere, trăise mai mult prin străinătate. Venirile ei acasă – din ce în ce mai rare – nu aduceau decât o faţă mai istovită, un zâmbet mai chinuit şi o poruncă de linişte sfătuită de doctori şi rostită de Fiţa Elencu în faţa mormanelor de jucării proaspăt aduse. Conu Costache Dumşa, prins de viaţa politică, dezmierda distrat, uneori numai – ş-atunci c-un oftat de mâhnire – capul fetiţei timide cu care avea să i se stingă numele. În schimb, străjeri neclintiţi ai copilăriei ei în căminul părintesc, fuseseră ochii Fiţei Elencu, verzi, ca un mucegai nimicitor al oricărei frăgezimi. Mai târziu, dascăli şi guvernante, tot subt diriguirea Fiţei Elencu, o învăţară să fie bătrână la minte, deşteaptă, posomorâtă şi savantă şi în alte limbi decât cea românească.</p>
                     <p rend="justify">Moş Gheorghe-i ţinuse loc de mamă şi bunic. El alungase tot atâtea lacrimi pe cât deşteptase zâmbete şi-nviorări pe chipul palid al feţei istovite de învăţătură şi singurătate.</p>
                     <p rend="justify">Şi ea fusese odată „duduiţa moşului”. Acum era Olguţa<hi rend="color(#000000)">…</hi>  Şi moşul copilăriei lor se ducea<hi rend="color(#000000)">…</hi>
                     </p>
                     <p rend="justify">Degetele doamnei Deleanu mângâiară uşor părul alb al moşneagului.</p>
                     <p rend="justify">Alte amintiri, de mai târziu, înlocuiră pe-ale copilăriei; şi acestea tot de moş Gheorghe legate şi de căsuţa lui.</p>
                     <p rend="justify">Fiţa Elencu prinsese la Iaşi – era mult de-atunci – o scrisoare de dragoste de la tânărul Iorgu Deleanu, profesorul de filosofie al nepoatei sale.</p>
                     <p rend="justify">—  Ce-i asta, Alice? întrebase ea cu scrisoarea în mână şi un zâmbet oţeţit în ochi.</p>
                     <p rend="justify">Inima nepoatei simţise greutatea întregei planete.</p>
                     <p rend="justify">—  Ia să vedem noi ce-a scris domnul profesor, începuse Fiţa Elencu aşezându-se într-un fotoliu<hi rend="color(#000000)">…</hi>  „Draga mea Alice” Bre, bre!<hi rend="color(#000000)">…</hi>  Vra să zică, scumpa mea nepoată, un slugoi, un Deleanu oarecare, are cutezanţa să te tutuiască pe tine, odraslă de neam boieresc! Frumos! Tare frumos! Ştii tu, fetiţo, pentru ce-s făcute bicele?<hi rend="color(#000000)">…</hi>  Nu ştii. Ei, să te-nveţe mătuşa-ta, că-i mai bătrână. Bicele, dragă nepoată, sunt făcute pentru tălpile groase, ca să le facă mai subţiri<hi rend="color(#000000)">…</hi>  şi mai simţitoare. Şi cum mai spune? „Dragă!” Un adiectiv foarte necuviincios!<hi rend="color(#000000)">…</hi>  Şi ce mai spune? „Mea!” Cum se poate! Nu-ţi pare ţie, scumpa mea nepoată, că acest posesiv nesăbuit porneşte dintr-o minte cu totul smintită? Că altfel nu-i cu putinţă să îndrăznească un fecior de robi să fure un cuvânt aşa de boieresc!<hi rend="color(#000000)">…</hi>  Mata, fetiţo, încheiase Fiţa păturind scrisoarea ca pe un document de mare preţ, ai să mergi cu mine la ţară, şi acolo am să-ţi spun eu „draga mea Alice” până ce ţi-i sătura de dragoste, ca să nu mai simţi nevoia să ţi-o spună slugile.</p>
                     <p rend="justify">Fiţa se ţinuse de cuvânt aşa de vertiginos, încât tânărul Iorgu Deleanu găsise numai o uşă închisă în casa unde preda lecţii de filosofie. Pe când nepoata Fiţei învăţa la Medeleni să-şi stăpânească lacrimile subt atenta priveghere a ochilor verzi, tânărul Iorgu Deleanu le lăsă să curgă în voie, la Iaşi, căpătând bile din ce în ce mai roşii la examenele de drept.</p>
                     <p rend="justify">Într-o bună zi, vine la curte mama Anica, nevasta lui moş Gheorghe.</p>
                     <p rend="justify">—  Sărut mâna, duduie, oftase ea ca să-şi ascundă zâmbetul, o căzut la pat moşneagul.</p>
                     <p rend="justify">Fără să mai aştepte încuviinţarea Fiţei, „duduiţa moşului” pornise într-un suflet. Moş Gheorghe o întâmpinase – mohor it de vesel ce era – în tindă.</p>
                     <p rend="justify">În loc de boală – tânărul Iorgu Deleanu.</p>
                     <p rend="justify">Moş Gheorghe ştia bine cine-i şi ce poate Fiţa Elencu. Totuşi nu pregetase.</p>
                     <p rend="justify">O  după amiază întreagă, Moş Gheorghe şi mama Anica pândiseră pe geam pentru fericirea de la spatele lor. O noapte întreagă dormiseră pe prispă, fiindcă în odăiţa lor dormea somn fericit, somn tineresc „dragul duduiţei”.</p>
                     <p rend="justify">Cresc uneori în faţa caselor copilăriei masivi şi blânzi stejari, al căror zvon de frunze, al căror cor de cuiburi, cu zilele şi anii tot mai scump îţi este, fiindcă în frunză şi în cuiburi trăiesc şi cântă amintiri şi fiindcă umbra lor e dulce ca o dragoste. Şi dacă se întâmplă ca securea să-i abată, căderea lor e-o prăbuşire de trecut, şi golul lipsei lor vaier de jale.</p>
                     <p rend="justify">În tăcerea odăiţei nu s-auzea decât suflarea hurducată şi şuierătoare a lui moş Gheorghe. Cu hârşcâit de ferestrău, moartea dobora un blând stejar.</p>
                     <p rend="justify">Doamna Deleanu plângea.</p>
                     <p rend="justify">Oţăleanca se închina la icoane.</p>
                     <p rend="justify">Când povestea sau când pleda, domnul Deleanu era stăpânit de un zbucium meridional care-l făcea să nu-şi găsească astâmpăr. Odată, la Curtea cu juri, înfierbântat de oratorie şi de întreruperi, părăsise, încetul cu încetul, banca apărării; şi începuse să înainteze<hi rend="color(#000000)">…</hi>  Ajunsese în mijlocul sălii, între acuzat şi juraţi.</p>
                     <p rend="justify">Fără să-şi dea seama, valsa mereu, înaintând spre masa Curţii, până când preşedintele sunase clopoţelul:</p>
                     <p rend="justify">—  Domnule avocat, îmi permiteţi să chem aprodul să mute masa Curţii<hi rend="color(#000000)">…</hi>  ca să aveţi loc!</p>
                     <p rend="justify">—  Mă iertaţi, domnule preşedinte, replicase domnul Deleanu, oprindu-se. Adevărul te poartă înainte, ca un asalt spre dreptate. Mulţumesc onoratei curţi că m-a trimes la timp îndărăt.</p>
                     <p rend="justify">De astă dată, subiectul povestirei era în cel mai desăvârşit acord cu temperamentul povestitorului. Isprăvile celor „trei muşchetari” nu erau numai povestite, ci şi redate prin gest şi atitudine. Spada neînvinsă a lui „d'Artagnan”, redusă la proporţiile pitice ale coupe-papier-ului de pe birou, doborâse atâţia guarzi de-ai cardinalului Richelieu, încât domnul Deleanu, când înainta, de bună credinţă, dădea la o parte cu piciorul imaginare cadavre. Coupe-papier-ul nu mai avea pic de praf: după fiecare duel, domnul Deleanu îl ştergea de sânge.</p>
                     <p rend="justify">Abat-jour-ul lămpii, răsturnat pe covor, arăta că slujise de fetru ceremonioaselor saluturi schimbate între bravii Athos, Porthos, Aramis şi al patrulea muşchetar al treimei: gasconul d'Artagnan.</p>
                     <p rend="justify">Ceaşca de cafea neagră era mânjită pe dinăuntru de drojdie, fiindcă – deşi golită de pe la mijlocul povestirei – domnul Deleanu o răsturna pe gât, muşchetăreşte, sorbind din ea închipuirea acelor savuroase vinuri care răscumpărau – în scurtele popasuri – truda şi încercările celor patru bravi.</p>
                     <p rend="justify">Monica şi Olguţa aveau mişcări de rândunele, urmărind zigzagurile povestitorului prin larga încăpere.</p>
                     <p rend="justify">—  Porthos îi vede, da ce-i pasă lui de patru-cinci-şase guarzi de-ai şnapanului de cardinal! C-un brânci numai, răstoarnă cal cu călăreţ cu tot<hi rend="color(#000000)">…</hi>
                     </p>
                     <p rend="justify">Un scaun căzu trosnind.</p>
                     <p rend="justify">—.înşfacă pe călăreţ<hi rend="color(#000000)">…</hi>
                     </p>
                     <p rend="justify">Cea mai nimerită întruchipare a călăreţului cardinalicesc era statuia justiţiei cu balanţele veşnic strâmbe. Domnul Deleanu înşfacă justiţia de bronz.</p>
                     <p rend="justify">—.şi-ncepe să facă mulineuri: trei guarzi cad morţi, doi răniţi, ceilalţi fug.</p>
                     <p rend="justify">Ultimul guard – Justiţia – căzu din greu pe covor, în aplauzele Olguţei. Caritabilă, Monica ridică Justiţia punând-o la locul ei pe birou.</p>
                     <p rend="justify">Ca un „Hristos a înviat” rostit de preot şi apoi de mii de guri, roşeaţa soarelui – din nor în nor, din zare în zare – iluminase cerul.</p>
                     <p rend="justify">Ograda casei lui moş Gheorghe, încetul cu încetul se umpluse de ţărani. Veniseră să afle veşti despre cel mai bătrân şi cel mai bun dintre ei. Unii şedeau jos la pământ, alţii pe prispă, alţii în picioare, tăcuţi şi solemni ca la moartea unui voievod.</p>
                     <p rend="justify">Moş Gheorghe deschise ochii: erau turburi. Îi închise iar. O luptă fără trupuri se încinse în tăcerea odăiţei<hi rend="color(#000000)">…</hi>  Moş Gheorghe deschise din nou ochii. Gândurile se mişcau anevoie ca nişte care troienite prin nebulosul îngheţ al iernii.</p>
                     <p rend="justify">Doctorul îi luă pulsul. Întâlnind chipul străin, ochii lui moş Gheorghe se înturnară. Privi prin încăpere<hi rend="color(#000000)">…</hi>  o recunoscu<hi rend="color(#000000)">…</hi>  Începu să caute<hi rend="color(#000000)">…</hi>  Ochii doamnei Deleanu întâlniră privirile muribundului.</p>
                     <p rend="justify">Doamna Deleanu îşi trecu mâna peste frunte: uitase.</p>
                     <p rend="justify">—  Du-te acasă, şopti ea Oţălencei. făcându-i semn să se apropie, şi ad-o pe Olguţa.</p>
                     <p rend="justify">Cu multă trudă, moş Gheorghe îşi urni capul din loc: aplecându-şi-l sărută mâna doamnei Deleanu.</p>
                     <p rend="justify">Alexandre Dumas scrisese aventurile celor trei muşchetari; domnul Deleanu le istorisea prin viu grai. Pornind poate de la adagiul juridic: „La plume est serve, la parole est libre(1) l „ – povestitorul imensifica romantismul romancierului. Domnul Deleanu nu mai era avocatul Iorgu Deleanu, ci al ci ncilea muşchetar inedit: verbalul viteaz Tartarin de Tarascon.</p>
                     <p rend="justify">Aşa că muşchetarii luptau cu oştiri întregi pe care, fireşte, le biruiau neglijent. În plin galop, Porthos smulgea buchete de stejari – sau alţi giganţi vegetali – pe care le arunca în capetele urmăritorilor, fără ca armăsarul de subt el – de cea mai romantică rasă – să bage de seamă adaosul miilor de kilograme.</p>
                     <p rend="justify">D'Artagnan trecea singur prin rândurile duşmane – ca Isus pe valurile mării – împărţind în dreapta şi-n stânga trăsnete de spadă şi interjecţii româneşti.</p>
                     <p rend="justify">Iar când toţi patru muşchetari luptau delaolaltă, vântul celor patru spade dezrădăcina pădurile. Dacă şnapanul de Richelieu ar fi fost mai practic, ar fi apelat la patriotismul muşchetarilor în loc să-i prigonească. Şi muşchetarii – flamberge au vent(2) – ar fi făcut mulineuri din zori şi până-n seară, purtând astfel cu vântul galic al spadelor toate corăbiile Franţei pe mări şi oceane<hi rend="color(#000000)">…</hi>
                     </p>
                     <p rend="justify">De-acum înainte, haiducii naţionali aveau serioşi rivali în stima Olguţei.</p>
                     <p rend="justify">1 Condeiul este sclav, cuvântul este liber (fr.)</p>
                     <p rend="justify">2  Cu panaşul fluturând în vânt (fr.).</p>
                     <p rend="justify">Anica bătu de câteva ori în uşă. Neprimind nici un răspuns, intră.</p>
                     <p rend="justify">—  O lovitură la stânga: bang! Adversarul o parase<hi rend="color(#000000)">…</hi>
                     </p>
                     <p rend="justify">Olguţa se încruntă: palpita.</p>
                     <p rend="justify">—  O lovitură la dreapta<hi rend="color(#000000)">…</hi>  Ce vrei? întrebă d'Artagnan dând cu ochii de Anica.</p>
                     <p rend="justify">—  Afară! ţipă Olguţa. Spune, papa.</p>
                     <p rend="justify">—  Adversarul era chiar Athos?</p>
                     <p rend="justify">—  Eeei!</p>
                     <p rend="justify">Anica nu-şi lua ochii de la domnul Deleanu care urma aprins povestirea. Văzând că nu-i luată în samă, înaintă spre birou.</p>
                     <p rend="justify">—  A trimes cuconiţa după duduia Olguţa.</p>
                     <p rend="justify">—  Adversarul lui Porthos era chiar Aramis!</p>
                     <p rend="justify">—  Aaa!</p>
                     <p rend="justify">—  Lui moş Gheorghe-i rău de tot, vorbi tare Anica.</p>
                     <p rend="justify">—  Ce-ai spus? sări Olguţa.</p>
                     <p rend="justify">Anica fugise. Olguţa se uită la domnul Deleanu cu fruntea încreţită.</p>
                     <p rend="justify">—  Ce-a spus, papa?</p>
                     <p rend="justify">Domnul Deleanu, trezit, cuprinse cu palmele capul Olguţei, strâns de tot, sărutându-l pe frunte. Olguţa clipi, se smunci, deschise uşa şi o rupse la fugă.</p>
                     <p rend="justify">Văzând-o pe Olguţa, ţăranii din ogradă se descoperiră ridicându-se în picioare. Olguţa trecu în goană printre ei, privindu-i zăpăcită.</p>
                     <p rend="justify">—  Moş Gheorghe! ţipă ea din tindă, gâfâind.</p>
                     <p rend="justify">Oţăleanca intră după ea. Doamna Deleanu şi doctorul se ridicară în picioare. Olguţa se uită când la unul, când la altul, fără să primească nici un răspuns.</p>
                     <p rend="justify">În vârful picioarelor intrară domnul Deleanu, Monica şi Anica. Tinda se umpluse de capete. Toţi tăceau apăsător.</p>
                     <p rend="justify">Obrajii Olguţei albiră. Se apropie de laviţă, privindu-l pe Moş Gheorghe cu spaimă şi neîncredere. Moş Gheorghe nu mai putea nici să-i vorbească, nici să-i zâmbească. Abia o zărea poate – cu aburul de suflet rătăcit în ochi.</p>
                     <p rend="justify">—  Moş Gheorghe, nu tragi din lulea? îl întrebă Olguţa tainic, aplecându-se asupra lui ca să n-o audă nimeni.</p>
                     <p rend="justify">Pleoapele moşneagului se zbătură pe albul ochilor. Olguţa luă luleaua de pe masa cu bucoavne. Toţi se fereau din calea ei. Aşeză luleaua în mâna lui moş Gheorghe, zăbovind îndelung cu mî nuţa ei rece pe îngheţul degetelor albe.</p>
                     <p rend="justify">Se duse din nou la masa cu bucoavne, luă cutia cu chibrituri, se apropie de laviţă. Aprinse chibritul. Luleaua căzu din degetele ţapene<hi rend="color(#000000)">…</hi>  Chibritul ardea pâlpâind în mânuţa tremurătoare.</p>
                     <p rend="justify">Oţăleanca întinse lumânarea şi o aprinse de la chibritul pe sfârşite, stingând totodată flacăra care ardea degetele Olguţei.</p>
                     <p rend="justify">—  Dumnezeu să-l ierte!</p>
                     <p rend="justify">—  Pentru ce? întrebă rugându-se Olguţa, cu o sfâşietoare duioşie.</p>
                     <p rend="justify">Dar toţi plecară capetele.</p>
                     <p rend="justify">Şi icoanele din părete tăceau severe.</p>
                     <p rend="justify">O amiază rece, cu cerul îmbătrânit de nouri suri.</p>
                     <p rend="justify">Deasupra satului suna clopotul, amintind cerului depărtat intrarea în pământ a unui om. Pe uliţa cea mare şi prin faţa ogrăzilor nu se vedea ţipenie de om în vrâstă; numai copii de cei mărunţi care vorbesc cu gâzele, se sfădesc eu vrăbiile şi se supără pe copaci. Satul părea al copiilor.</p>
                     <p rend="justify">La cimitir, sătenii cu capetele plecate îndărătul familiei Deleanu ascultau clopotul jalnic.</p>
                     <p rend="justify">Când începuse slujba la mormânt, Olguţa se descoperise. Pletele ei negre fluturaseră în vântul aspru laolaltă cu pletele flăcărilor şi-ale moşnegilor.</p>
                     <p rend="justify">Preotul era bătrân. Cimitirul, blând. Vorbele slujbei semănau cu-acele amuţite în bucoavnele căsuţei deşarte.</p>
                     <p rend="justify">         „Moş Gheorghe, unde eşti?”</p>
                     <p rend="justify">—  Fie-i ţărâna uşoară.</p>
                     <p rend="justify">Şi deasupra mormântului ţăranii adânciră crucea de stejar.</p>
                     <p rend="justify">Dacă ar fi văzut moş Gheorghe ochii duduiţei lui, încercănaţi ca niciodată şi pironiţi fără de lacrimi asupra mormântului – „Aici-s, duduiţa moşului” – privirea lor l-ar fi împovărat mai greu decât ţărâna umedă care-l pecetluise între morţi.</p>
                     <p rend="justify">Îndărătul caselor boiereşti începuse praznicul de pomenire pregătit de doamna Deleanu după datini.</p>
                     <p rend="justify">Cu mâna ei, Olguţa vărsă din cană în ulciorul fiecăruia. Doamna Deleanu şi Monica împărţeau paharele cu rachiu de pe tablaua purtată de Oţăleanca.</p>
                     <p rend="justify">Anica, Profira şi Safta – bucătăreasa oamenilor de pe moşie – aduceau felurile de bucate.</p>
                     <p rend="justify">Sfiala posomorâtă adusă de la cimitir nu ţinu mult. Mai întâi vorbiră amintirile bătrânilor. Pe urmă izbucniră glumele tinerilor: la început în şoaptă, la ureche, apoi făţiş. Rachiul, supa fierbinte şi priveliştea bunătăţilor calde înteţiră voioşia.</p>
                     <p rend="justify">Olguţa se încruntă. O vorbă aprigă îi aprinse ochii<hi rend="color(#000000)">…</hi>  dar porni spre casă, strângându-şi buzele uscate. În faţa scărilor se opri, ca alungată de cineva. Se îndreptă spre grajd. Acolo nimeni nu râdea…</p>
                     <p rend="justify">Acolo, pe capra trăsurii neclintite, fără de cai, fără de hăţuri, un copil plângea cu mânile pe ochi.</p>
                     <p rend="justify">Şi dumnezeul minunatelor poveşti nici nu trimese îngeri să se-nhame zburători; nici nu cuprinse de la spate pumnii uzi, dându-le hăţuri, nici nu şopti c-un zâmbet blând: „Mână mata, duduiţă”.</p>
                     <p rend="justify">—  Stai jos, părinte.</p>
                     <p rend="justify">Vârând mâna subt rasă, preotul scoase la iveală un plic.</p>
                     <p rend="justify">—  Cucoane Iorgule, acum doi ani, moş Gheorghe – Dumnezeu să-l ierte – mi-o încredinţat o hârtie pentru domnia-ta. Iacăt-o.</p>
                     <p rend="justify">Domnul Deleanu luă plicul de pânză cu peceţi roşii. Pe-o faţă de coală, mâna lui moş Gheorghe aşternuse tremurătoare chirilice. După o scurtă aruncătură de ochi, domnul Deleanu se uită la preot.</p>
                     <p rend="justify">—  Părinte, eu am cam uitat slova asta. Fii bun şi ceteşte.</p>
                     <p rend="justify">Preotul îşi puse ochelarii şi dădu glas voinţelor din urmă ale celui dus. Începea moş Gheorghe, luându-şi rămas bun de la stăpânii săi şi mulţumindu-le pentru pânea care o mâncase la casa lor şi pentru bunătatea cu care-l învredniciseră. Apoi arăta întrebuinţarea ce roagă să se dea banilor pe care i-a agonisit. Apoi<hi rend="color(#000000)">…</hi>:”Eu Gheorghe Iernilă, las cu limbă de moarte casa şi gospodăria me copiilor lui cuconu Iorgu Deleanu, adicătelea, duduii Olguţa şi lui cuconaşu Dănuţ. Şi li hie casa şi pământul mieu loc de gioacă după moartea me precum le-o fost şi cât am trăit. Iară sipetul braşovenesc, ce am dar de la răposatul cuconu Costache Dumşa, îl lăs cu tot ce-i în el duduii Olguţa. Am adunat în sipet oleacă de zestre, din munca me, pentru duduia Olguţa. Şi vă roagă moşu cu plecăciune şi supunere să faceţi duduii Olguţa haină de mireasă din mătăsurile adunate în sipet. Că dacă n-am avut eu parte s-o văd mireasă, măcar de-atâta bucurie să am parte, că mult am iubit-o”<hi rend="color(#000000)">…</hi>
                     </p>
                     <p rend="justify">Între timp, doamna Deleanu intrase în birou căutând-o pe Olguţa. Vorbele testamentului se îmbinau în mintea ei cu dialoguri din alţi ani, lămurindu-le.</p>
                     <p rend="justify">         „Cât, moş Gheorghe, că-i bun şi ieftin.” „Ba mătasă, sărut mâna, că-i scumpă şi frumoasă”.</p>
                     <p rend="justify">         „Şi pentru ce, moş Gheorghe? Că doar fată de măritat n-ai?” „Şi hie! Ştie el moşu!” „Şi mi-i iertat mie, ca slugă veche a neamului dumneavoastră şi ca om bătrân, să ridic ochii la stăpâna me, duduia Olguţa, şi să zic: «Duduita moşului, să nu-ţi hie ruşine să primeşti săstre de la o slugă, că munca şi dragostea îs sfinţite chiar de Domnul nostru Dumnezeu<hi rend="color(#000000)">…</hi>»„.</p>
                     <p rend="justify">Numai doamna Deleanu ştia – din întâmplare – că Olguţa îmbrăcase într-ascuns rochiţa de doliu a Monicăi pentru înmormântarea slugei care-şi închinase munca anilor din urmă unei albe rochii de mireasă.</p>
                     <p rend="justify">Noaptea de toamnă era umedă şi amară, ca izgonită din fundul unui ocean.</p>
                     <p rend="justify">Pe peronul gării, doamna Deleanu, domnul Deleanu şi fetiţele, strânşi în jurul geamandanelor, şedeau tăcuţi ca o familie de emigranţi.</p>
                     <p rend="justify">Trenul intră în staţie cu o întârziere de un ceas. Se suiră repede. Pe coridorul neluminat un glas bărbătesc întrebă căscând:</p>
                     <p rend="justify">—  Ce gară mai e şi asta, domnule? Când dracu o să mai ajungem cu-atâta stat pe loc!</p>
                     <p rend="justify">Olguţa strânse pumnii.</p>
                     <p rend="justify">Gorniţa sună scurt. Trenul porni din anonima gară a vacanţelor sure oraşele cu nume atât de cunoscute.</p>
                     <p rend="justify">SFÂRŞIT</p>
                  </div>
               </div>
            </div>
            <div type="div2" rend="P10">
               <head>Vol.2-3</head>
               <div type="div3">
                  <head>Partea întâia</head>
                  <subtitle>SFÂRŞITUL UNUI AN ŞCOLAR.</subtitle>
                  <p rend="justify">Deşi plină de şcolari, vasta clădire a Liceului Lazăr din Bucureşti amuţise. Din ea nu s-auzeau decât zvonurile de-afară: gemătul lung al tramvaielor; vociferările ritmice ale oltenilor cu zarzavaturi, fructe şi cărbuni; şi în răstimpuri, prin flacăra albă a verii, corul crud şi anarhic al vrăbiilor din Cişmigiu.</p>
                  <p rend="justify">Mai bine de cinci sute de peniţi porniseră cruciada ultimelor teze ale anului, alungate de aceeaşi teroare – corigenţa sau repetenţa – călăuzite de acelaşi fanatism: cucerirea vacanţei fără de griji.</p>
                  <p rend="justify">În toate clasele, mirosul acid al cernelii stăpânea – mai presus de celelalte – ca prezenţa unui destin. De pe catedre, dominând şirurile spinărilor aplecate, zeii didactici – îndeobşte sluţi, neraşi, cu ochelari călări pe triste nasuri – aveau expresia enigmatică a zeilor autentici.</p>
                  <p rend="justify">Fiţuicile circulau pe subt pupitre, se tupilau subt sugătorile imprimate cu tabla înmulţirii, pândeau subt filele caietelor liniate şi emoţionate – agere şi clandestine ca şopârlele – răsărind dintr-o manşetă cu inscripţii microscopice, din crăpăturile atavice ale băncilor sau din alte tainiţe intime. Când şi când, uşa vreunei clase se deschidea cu o încetineală leşinată şi se închidea patetic, izgonind pe coridor un mic Oedip în uniformă, prins cu fiţuica în caiet, cu cartea pe genunchi sau aplecat famelic pe caietul vecinului. Şi corul antic al tăcerii murmura-n urechile urechiţe în prezent şi viitor: „Repetent… repetent… repetent…”</p>
                  <p rend="justify">Alteori, o uşă izbucnea în lături şi se-nchidea pocnind ca un aplauz formidabil, făcând loc şcolarului palid de emoţie, care cu gestul scenic al Damei cu camelii, ţinea pe faţă batista copios carminată cu sângele unei sticluţe de cerneală roşie…</p>
                  <p rend="justify">Clasa VIl-a modernă analiza poezia Melancolie – „Părea că printre nouri s-a fost deschis o poartă, prin care trece albă regina nopţii moartă” – cu o viteză păgubitoare în primul rând ortografiei, călcată la toate virajurile gramaticale, ca o vulgară găină sau gâsca pe şosea.</p>
                  <p rend="justify">Tinerii comentatori ai melancoliei eminesciene se desfătau ca la lectura unor stihuri de Topârceanu, rezervându-şi masca melancoliei pentru tezele ştiinţifice, îndeosebi pentru cea de la matematici.</p>
                  <p rend="justify">Profesorul de literatură se uita pe fereastră fredonând mintal o arie din Văduva veselă. Purta o lavalieră la fel cu a lui Maximilian din Fire de artist, şi avea numai douăzeci şi şase de ani. Pe bulevard treceau cu paşi dănţuitori fete cu bluze de vară… şi pe caiete „regina nopţii moartă”.</p>
                  <p rend="justify">         „Dan Deleanu, cl. VII-a m.”</p>
                  <p rend="justify">Iscălitura din josul paginei scrisă în cursive torenţiale, era abia schiţată, ca pe recipisa unei telegrame urgente.</p>
                  <p rend="justify">Dănuţ se uită la ceasul-brăţară, descoperindu-l cu o bruscă mişcare a braţului: unghiul drept al minutarelor arăta trei jumătate. Se aplecă la urechea camaradului de bancă.</p>
                  <p rend="justify">— Mircea…</p>
                  <p rend="justify">— …? clipiră ochii bruni, smulgându-se din decorul nocturn al Melancoliei cu un reflex de lună şi o iluminare parcă.</p>
                  <p rend="justify">— …eu plec. Ia-mi tu geanta. Ne întâlnim acasă.</p>
                  <p rend="justify">— Nu m-aştepţi? se alarmă Mircea, întorcând condeiul.</p>
                  <p rend="justify">— Nu pot. Nu mai pot. Vreau să ştiu tot. Să se sfârşească odată.</p>
                  <p rend="justify">— Cum? Te duci acolo?</p>
                  <p rend="justify">— Da.</p>
                  <p rend="justify">— Şi scrisoarea?</p>
                  <p rend="justify">— Rupe-o.</p>
                  <p rend="justify">— Asta nu! Eu o duc.</p>
                  <p rend="justify">— Am spus nu.</p>
                  <p rend="justify">— Dan!</p>
                  <p rend="justify">— Nu te-amesteca.</p>
                  <p rend="justify">— Dan, te-ai jurat! se încruntă Mircea cu ochi serioşi şi o subită roşeaţă în obraji.</p>
                  <p rend="justify">— Am să-mi calc jurământul… Nu te uita aşa! … Tu… „n-ai iubit”, continuă în gând Dănuţ, intimidat şi exasperat de dispreţul ironic al camaradului său.</p>
                  <p rend="justify">—  Pentru o astfel de femeie?</p>
                  <p rend="justify">— Mircea!</p>
                  <p rend="justify">— Ssst! şuşuiră glasuri indignate.</p>
                  <p rend="justify">Izbind pupitrul şi aruncând o privire de sfidare întregei clase, Dănuţ se ridică din bancă, spătos, zvelt şi ondulat în uşoara uniformă de camgar. Înaintă spre catedră, febril, urmărit de priviri nedumerite: Dănuţ era printre premianţii clasei. Şi e o axiomă pentru orice elev bun că o oră e cu totul neîndestulătoare pentru întocmirea unei teze destinate notelor majore, mai ales la română unde „scrii tot ce-ţi trece prin cap”.</p>
                  <p rend="justify">— Ai şi isprăvit, Deleanu? întrebă profesorul, ritmându-şi întrebarea şi gestul – din distracţie – pe aria de operetă fredonată până atunci.</p>
                  <p rend="justify">— Da, domnule profesor.</p>
                  <p rend="justify">Aruncă spre uşă o privire semnificativă.</p>
                  <p rend="justify">— Cum s-ar zice: „veni, vidi, vici…” intonă profesorul cu familiaritatea cantabilă a chelnerilor de berărie când se avânta plesnind din şervet, c-un „vine, vineeee…”</p>
                  <p rend="justify">— Hî! zâmbi Dănuţ condescendent.</p>
                  <p rend="justify">— Ce zici, Deleanu, despre Eminescu al nostru? Genial poet: ai? Are un ce aparte…</p>
                  <p rend="justify">Dănuţ strânse pumnii cu o vigoare sportivă.</p>
                  <p rend="justify">— Îmi permiteţi să plec, domnule profesor… Ştiţi, căldurile! răsuflă el, trecându-şi batista peste faţa năduşită glacial.</p>
                  <p rend="justify">— Poftim, poftim.</p>
                  <p rend="justify">Dănuţ se înclină scurt şi se smunci spre uşă, lăsând în urmă-i plutirea de parfum turburătoare şi impudică a adolescenţilor impregnaţi de intimitatea unei femei cochete.</p>
                  <p rend="justify">Profesorul aspiră cu nări viguroase parfumul evocator şi, netezindu-şi mustăcioara cu un deget, începu să fredoneze o arie din Fetiţa dulce. Totodată deschise caietul zvârlit pe marginea catedrei şi, aruncând o privire distrată pe teza indescifrabilă – cu satisfacţia înduioşată a chefliilor care nu se uită la bacşiş – puse un zece apăsat cu creion roşu, notă care ignora şi conţinutul tezei, şi Melancolia, dar care aplauda superlativ pulpele grăsune şi dessous-urile roze ale Floricăi Florescu în Fetiţa dulce.</p>
                  <p rend="justify">         „Mircea Balmuş, Cl. VII-a m.”</p>
                  <p rend="justify">Toată revolta lui Mircea se descarcă în iscălitura aruncată în mijlocul filei, subt teza neisprăvită, făcând, alături de corectitudinea fină a rândurilor de mai sus, efectul dezordonat al trăsnetului într-un impecabil parc englezesc.</p>
                  <p rend="justify">— Şi dumneata, Balmuş? Ce-aţi păţit azi? se minună profesorul, consultându-şi ceasul.</p>
                  <p rend="justify">— Sunt cam indispus, domnule profesor, răspunse Mircea aşezându-şi teza sacrificată peste teza lui Dănuţ.</p>
                  <p rend="justify">Trecu în goana mare prin coridorul pustiu. Coborî scările, vârtej. Îl ajunse pe Dănuţ dincolo de bulevard.</p>
                  <p rend="justify">— Dan! Dan!</p>
                  <p rend="justify">— Ce mai vrei?</p>
                  <p rend="justify">— Eşti supărat pe mine!</p>
                  <p rend="justify">Se priviră ochi în ochi. Dănuţ sfida.</p>
                  <p rend="justify">Ceva mai înalt şi mult mai voinic decât Mircea şi decât toţi camarazii lui – chiar decât repetenţii mustăcioşi – Dănuţ avea în schimb o faţă copilăroasă, cu toate că în jurul ochilor i se inelau, viorii, cearcănele drăgostii. Izgonită din trup, copilăria stăruia delicat în rotunjimea lină a obrajilor, în puritatea feminină a bărbiei şi a gâtului, şi în entuziasmul fraged al mâniei cu reflexe de violetă pe fruntea cu o vină răzvrătită. Mişcările sportive şi conturul hotărât al trupului îi dădeau o energie aparentă, atenuată, dacă nu dezminţită, de dulceaţa molatecă a ochilor castanii. Roşeaţa mânilor se învecina cu izbucnirea lacrimilor pe obrajii lui Dan – încă Dănuţ.</p>
                  <p rend="justify">— Ascultă, Mircea, începu el îndoindu-şi cu un gest familiar liceenilor cozorocul chipiului; Adina, orice s-ar întâmpla, şi orice-ai gândi tu, nu-i o femeie. Bonjour.</p>
                  <p rend="justify">Cotind pe o stradă laterală se îndepărtă cu paşi elastici, întrecând pe rând pe toţi trecătorii.</p>
                  <p rend="justify">         „Asta înseamnă că eu sunt un măgar!” monologă Mircea.</p>
                  <p rend="justify">Un tramvai, venind dinspre Cotroceni, se opri la halta apropiată. Mircea se repezi într-acolo. C-un picior pe scară şovăi. Întoarse capul în direcţia lui Dănuţ. Îi zări mersul aplecat şi nervos ca şi scrisul.</p>
                  <p rend="justify">         „Du-te cu tramvaiul; du-te cu tramvaiul”, şoptea îndârjita demnitatea lui Mircea.</p>
                  <p rend="justify">Totuşi, numai demnitatea lui luă tramvaiul. El se luă după Dănuţ, săltând cele două genţi şcolare care-i împovărau braţul.</p>
                  <p rend="justify">         „Ca un hamal!” se batjocori singur ştergându-şi cu podul palmei broboanele de năduşeală.</p>
                  <p rend="justify">         „Aşa îţi trebuie”, gândi el, întrebuinţând pronumele la persoana doua, ca şi cum în felul acesta ar fi stabilit o distanţă între Mircea Balmuş, care se lăsa jignit fără să reacţioneze, şi glasul critic care, neatârnat, înfiera această nedemnitate.</p>
                  <p rend="justify">Arşiţa se abătuse ca o migrenă colectivă asupra trecătorilor congestionaţi şi lenţi. Cinii scoteau limba; oamenii batistele. Pe acoperişul caselor s-ar fi putut prăji cafeaua.</p>
                  <p rend="justify">Soarele ardea atât de intens încât pierise, alb, ca un viscol, în cerul scânteietor.</p>
                  <p rend="justify">Bucureştiul aştepta noaptea ca o ploaie.</p>
                  <p rend="justify">Vioiciunea agresivă a lui Dănuţ şi graba lui Mircea după el, contrastau atât de categoric cu ritmul lânced al străzii, încât un trecător triplat de pântec, cu un carton de îngheţată într-o mină, umbrela deschisă în cealaltă şi o popească batistă atârnată de guler ca o bavetă, se întoarse după ei, exclamând suav:</p>
                  <p rend="justify">— Oh! Tinereţe! Tinereţe! …</p>
                  <p rend="justify">Zărind vitraliul albastru al vestibulului, Dănuţ începu să alerge de-a binelea. Smunci în lături portiţa de fier. Cinele îl cunoştea. Îl cunoştea şi băcanul de peste drum.</p>
                  <p rend="justify">— Asta-i ăl dă inimă! Hă-hă!</p>
                  <p rend="justify">La auzul epitetului aruncat în gura mare, ca o exclamaţie la teatru, din galerie, Mircea nu îndrăzni să treacă prin faţa băcăniei. Se opri pe loc, profund umilit.</p>
                  <p rend="justify">Dănuţ sună autoritar, lung, privind duşmănos tăbliţa de metal înşurubată în zid, deasupra cutiei de scrisori.</p>
                  <p rend="justify">MICHEL STEPHANO.</p>
                  <p rend="justify">Căpitan din Marina Comercială.</p>
                  <p rend="justify">Tăbliţa aceasta îi amintea sarcastic ziua şi clipa cea mai încântătoare a vieţii lui… Luase premiul întâi la concursul de patinaj, subt ochii Adinei, în aclamaţiile frenetice ale Liceului Lazăr. O după-amiază întreagă patinaseră împreună, înfruntând viscolul. Spre sară o întovărăşise acasă, călăuzind-o cu braţul în jurul mijlocului prin troienile viforoase.</p>
                  <p rend="justify">În faţa uşii, Dănuţ se descoperise ceremonios.</p>
                  <p rend="justify">— Je vous băise les mains, madame1.</p>
                  <p rend="justify">— Comment? Vous n'entrez pas, cher monsieur? 2</p>
                  <p rend="justify">Îi venise să fugă cu fericirea inimii lui… Atunci zărise, la lumina becului electric, tăbliţa. Şoptise, cu ochii plecaţi şi glasul răguşit.</p>
                  <p rend="justify">—  J'ai peur, madame, de déranger monsieur votre mari! 3</p>
                  <p rend="justify">— Mais je suis seule, mon petit page… Il est ŕ l'étranger4.</p>
                  <p rend="justify">Dănuţ ameţise, îngropat parcă subt trandafiri. Toţi fulgii ninsorii oglindeau sclipirea dinţilor mărunţi.</p>
                  <p rend="justify">Intrase…</p>
                  <p rend="justify">Acum aştepta.</p>
                  <p rend="justify">Şi-i venea să smulgă şi să calce în picioare tinicheaua tutelară a acestui ridicol Michel Stephano „qui était toujours ŕ l'étranger5.</p>
                  <p rend="justify">Sună din nou: ascuţită vibraţie a soneriei. Nici un răspuns. Bătu cu pumnul în lemnul uşii, apoi în geamuri. Parcă se zărea o mişcare printre perdeluţele uşii din faţă. Uitându-se mai bine, nu zări nimic, apoi zări oglindindu-se în geamuri – holbată diform de curiozitate – figura băcanului şi, faţă în faţă, umilitoare, uniforma lui de licean.</p>
                  <p rend="justify">Scutură clanţa, aprig, ca pe o mina sensibilă. Nimic. Casa cu storurile trase era mută, închisă, ostilă.</p>
                  <p rend="justify">În goana mare înconjură faţada şi intră prin atenanse. Îl întâmpină brusc, răsărind de după bufet, pe jumătate speriată, pe jumătate cochetă şi zâmbitoare, Aneta. Îşi friza cu degetele neliniştite, când danteluţele şorţului, când şuviţele bretonului.</p>
                  <p rend="justify">— Nu-i acasă, domnişorule: plecă la Sinaia.</p>
                  <p rend="justify">Dănuţ se făcu palid.</p>
                  <p rend="justify">— A plecat?</p>
                  <p rend="justify">— Da, domnişorule.</p>
                  <p rend="justify">— Nu se poate… Minţi. De ce nu mi-ai deschis?</p>
                  <p rend="justify">— Dormeam, domnişorule.</p>
                  <p rend="justify">— Minţi. Ce-i acolo? Pentru cine? vociferă Dănuţ, arătând cu degetul pe bufet portocalele tăiate alături de două pahare aburite.</p>
                  <p rend="justify">— Pentru mine, domnişorule. Mă jur, na! Să nu mai ajung… Dacă ţi-e poftă răcoreşte-te c-o lemonată.</p>
                  <p rend="justify">— Aneta!</p>
                  <p rend="justify">— Zău, domnişorule!</p>
                  <p rend="justify">— Minţi! Am să-ţi arăt că minţi. Toţi spuneţi minciuni, numai minciuni…</p>
                  <p rend="justify">— Stai, domnişorule. Nu se poate… e închis, gângavi Aneta, aşezându-se energic în faţa uşii.</p>
                  <p rend="justify">Dănuţ o apucă de umăr vroind s-o înlăture. Aneta îl cuprinse de mijloc, înnodându-l cu braţele, lipindu-şi obrazul de faţa lui. Se scutură, dar braţele ei îl strângeau din răsputeri.</p>
                  <p rend="justify">— Ce-i asta?! … Vai, Dănuţ! Avec les bonnes! Oh! mon petit!</p>
                  <p rend="justify">Aneta îşi frământa şorţul, legănându-se uşor din şolduri, în atitudinea clasică a subretelor de operetă surprinse de stăpânele lor umblându-le la pudră.</p>
                  <p rend="justify">— Asta-i o infamie! gemu Dănuţ, smulgând de gulerul tunicii, sufocat. Vreau să-ţi vorbesc.</p>
                  <p rend="justify">— Poftim.</p>
                  <p rend="justify">— În faţa Anetei!!</p>
                  <p rend="justify">— Aneta, du-te afară.</p>
                  <p rend="justify">Dănuţ se aşeză pe un scaun de lângă masă, cu mâna pe frunte.</p>
                  <p rend="justify">— Te rog, descopere-te!</p>
                  <p rend="justify">Lovind cu podul palmei în cozoroc îşi aruncă jos chipiul şi, înfrânt de căldură, de alergătură şi de atâtea emoţii, îşi lăsă braţele pe masă şi capul pe braţe aşteptând dezlegarea tuturor nenorocirilor.</p>
                  <p rend="justify">În liniştea bruscă, muştele încleiate pe spirala atârnată de lampă murmurau cu o surdă frenezie.</p>
                  <p rend="justify">Adina Stephano îşi pături una peste alta aripile chimonoului brodat cu crizanteme ruginii, acoperindu-şi trupul gol şi bătăile inimii.</p>
                  <p rend="justify">Deşi abia lunecase din aprigi dezmierdări, era proaspătă şi luminoasă ca o mandarină descojită. Părea pulverizat cu ilarităţi de aur vaporos chipul roz, cu nasul mic şi ştrengăreşte cârn, şi buza cea de sus tot cârna, şi părul roş şi-atât de creţ, încât Dănuţ spunea că graseiază ca şi glasul.</p>
                  <p rend="justify">Era mică: abia întrecea umărul lui Dănuţ, cu tocuri cu tot, dar prea vivace pentru a da răgaz ochiului să o cuprindă. Şi avea ochii miraţi, de mari ce erau, verzi, umezi, răcoroşi.</p>
                  <p rend="justify">Aruncă o privire asupra lui Dănuţ: niciodată nu-l văzuse în uniformă. Îşi culcase fruntea pe braţe ca un şcolar furat de somn pe când îşi face lecţia. Capul aplecat – numai reliefuri castanii – descoperea curba inocentă a gâtului şi o gropiţă împrejmuită de vârtejurile părului.</p>
                  <p rend="justify">Se aplecă asupra lui. O sărutare, castă la început, stărui, înfrigurând spinarea aplecată. Dănuţ se scutură. Adina se dezlipi, privind cu capul aplecat pe o parte, urma roşie, ca o veveriţă gata să culeagă încă o alună, dar speriată şi desfătată de picurul celor care cad… Se răzgândi. Îşi strânse din nou chimonoul desfăcut. Întâlnind oglinda bufetului se aplecă, întinzând buzele, ciufulindu-şi părul pe tâmple, pieptănându-şi sprâncenele, cu gesturi iuţi, mărunte, mandolinate parcă.</p>
                  <p rend="justify">Obrajii lui Dănuţ ardeau ca şi respiraţia. O simţea mişcându-se după clămpănitul minuscul al papucilor cu tocuri înalte. Căldura de fâneaţa a parfumului atât de cunoscut, insinuându-i-se pe faţă, îi destăinuia goliciunea întâiului trup de femeie pe care adolescenţa lui îşi culcase obrajii şi trupul naiv.</p>
                  <p rend="justify">Cunoştea vânătaie tainice: umbrele întârziate ale sărutărilor grele. Cunoştea dezmierdările lungi de-a lungul pulpelor îmbietoare până acolo unde pieliţa e dulce, grasă şi fierbinte ca a renclodelor în arşiţa de iulie. Şi cunoştea dura elasticitate a sânilor zvâcnind în mânile lui mai goi decât orice goliciune, rotunzi ca însuşi fructul dezmierdării mânilor crispate. Şi cunoştea vârtejul curbelor acelui trup îngrozitor de alb, pe care ar fi vrut să-l topească în trupul lui ca pe-o zăpadă în pământ, şi care totuşi rămânea al ei.</p>
                  <p rend="justify">Se auzea zăngănitul linguriţii în paharul cu oranjadă, batjocoritor parcă.</p>
                  <p rend="justify">Dănuţ sări în sus.</p>
                  <p rend="justify">— Ruşine! Să-ţi fie ruşine! Asta-i cruzime! N-ai inimă!</p>
                  <p rend="justify">— Fiindcă beau oranjadă?</p>
                  <p rend="justify">Apucând-o cu violenţă, Dănuţ o ridică în braţe, şi, blând, o aşeză pe genunchii lui.</p>
                  <p rend="justify">— Adina, de ce nu ţi-e milă de mine?</p>
                  <p rend="justify">Şi cu veşnica mişcare a copiilor alintaţi, îşi alipi obrajii de sânii ei.</p>
                  <p rend="justify">— Spune-mi că nu-i adevărat… Te rog, Adina. Fii bună şi spune-mi că nu-i adevărat.</p>
                  <p rend="justify">Şi obrazul, frământându-se, căuta goliciunea sânilor şi a adevărului dorit.</p>
                  <p rend="justify">— Dănuţ, dar ce-i cu tine? Ce să nu fie adevărat? Nu mai înţeleg nimic! … Hai, prostuţule! Nu eşti tu pajul meu rău şi cuminte? …</p>
                  <p rend="justify">Îi vorbea în obraz, gâdilându-l cu suflarea caldă şi cu genele. Vorbele ei graseiate erau zâmbitoare, naive şi cu parfum de miere.</p>
                  <p rend="justify">— Adina, nu mă mai iubeşti! se tângui Dănuţ. Spune-mi drept, adevărat… Jură-te, Adina! Te rog ju…</p>
                  <p rend="justify">O sărutare se adânci ascuţit în buzele lui. Două minute îi încleştară părul, sălbatec. Un tremur de frunzişuri subt lună îi străbătu adânc. Gâfâiau.</p>
                  <p rend="justify">Braţul lui Dănuţ îi încolăci trupul pe subt chimono. Căpătându-şi suflarea, începu să o sărute la întâmplare, nebuneşte, cum se tăvălesc prin iarba primăverii, subt întâia ploaie, animalele tinere.</p>
                  <p rend="justify">—  Sunt un prost! Sunt un prost! cânta bucuria lui cu ochi turburi.</p>
                  <p rend="justify">Cu ea în braţe, dănţuind, porni spre uşă.</p>
                  <p rend="justify">Dezmeticindu-se, Adina se smunci deodată.</p>
                  <p rend="justify">— Stai aici, dragă Dănuţ… Cuminte, Dănuţ… Dănuţ! Nu se poate! Nu vreau! ţipă ea spăimântata, în pragul uşii, zvârcolindu-se.</p>
                  <p rend="justify">La ţipătul ei, uşa salonului, învecinată cu a ietacului – se deschise teatral.</p>
                  <p rend="justify">— Ce-i tinere? întrebă un domn scund, plinuţ, congestionat, cu monoclu înarmat. Vrei s-o răpeşti pe doamna?</p>
                  <p rend="justify">— Ce cauţi dumneata? Cine eşti dumneata? întrebă Dănuţ cu ochii măriţi, dând drumul Adinei din braţe pe jumătate dezgolită.</p>
                  <p rend="justify">— Dar dumneata?</p>
                  <p rend="justify">Dănuţ îşi scutură capul. Clipi. Înghiţi uscat.</p>
                  <p rend="justify">Domnul zâmbea ironic, trăgându-şi maşinal manşetele. Revăzându-l, după o tăcere în care inima se prăbuşea cu fiecare bătaie, Dănuţ izbucni, cu pumnii încleştaţi.</p>
                  <p rend="justify">— Ieşi afară!</p>
                  <p rend="justify">— Tinere! Mi se pare că nici proprietar, nici chiriaş nu eşti! … Ori poate mă înşel? adăugă el potrivindu-şi monoclul cu un zâmbet strâmb.</p>
                  <p rend="justify">— Ieşi afară!</p>
                  <p rend="justify">— Tinere!</p>
                  <p rend="justify">— Ieşi afară! răspică Dănuţ c-un fel de stranie implorare în glas.</p>
                  <p rend="justify">— Ieşi dumneata, dacă nu-ţi place compania mea!</p>
                  <p rend="justify">— Ieşi afară! gemu Dănuţ, tremurând. Te-am insultat. Trimite-mi martori. Mă numesc Dan Deleanu, strada Pitar-Moşu, 20.</p>
                  <p rend="justify">— Bravo, cavalere! Dar după câte văd mai ai o adresă: la liceu! Hai? Acolo nimeresc mai uşor!</p>
                  <p rend="justify">— Laşule!</p>
                  <p rend="justify">— Mucosule, adu-ţi aminte că ai urechi fragede!</p>
                  <p rend="justify">— Ramolitule!</p>
                  <p rend="justify">— Afară, neruşinatule! zbieră domnul, înaintând spre Dănuţ cu braţ răzbunător.</p>
                  <p rend="justify">Dar înainte ca să-l fi ajuns, Adina îl acoperise pe Dănuţ cu trupul şi cu braţele.</p>
                  <p rend="justify">— Nu-ţi dau voie! Afară din casa mea! Afară!</p>
                  <p rend="justify">— Casa dumitale? Aha!</p>
                  <p rend="justify">O îmbrânci în lături cu toată puterea şi, brutal, după întâia victorie, îl înşfăcă pe Dănuţ de tunică.</p>
                  <p rend="justify">Dănuţ îl măsură adânc şi smuncindu-se îndărăt, îl pălmui din două părţi, scurt, formidabil. Monoclul căzu. Pecetluit cu o roşeaţă care evoliţa spre vinat – pe amândoi obrajii – domnul se uita la Dănuţ ca la mina dentistului după ce ţi-a scos măseaua.</p>
                  <p rend="justify">Urmă un scurt răstimp de tăcere, ca după explozii. Revenindu-şi în fire, domnul se repezi la Dănuţ suflând astmatic, cu pumnii ridicaţi. Un pumn în plin piept îl aruncă la pământ.</p>
                  <p rend="justify">Adina cu pumnii în gură şi ochii măriţi de spaimă, ca ai copiilor când se deşteaptă din somn auzind stafiile care umblă în pod, tremura, ghemuită în părete, cu ochii la Dănuţ, pe când domnul, de jos, îşi relua monoclul şi-şi pipăia nodul cravatei indemne, cu aerul corect şi grav al celor răsturnaţi de o trăsură, când îşi iau din nou în primire demnitatea.</p>
                  <p rend="justify">— Ieşi afară! răsună glasul lui Dănuţ ca un refren automat.</p>
                  <p rend="justify">Domnul se ridică tuşind. Se grăbi spre vestibul, tamponându-şi fruntea cu batista. Dănuţ îl urmărea cu o privire de supravieţuitor al unui cataclism. În capul gol un singur gând răsuna, tenace şi absurd: „Să nu-şi uite ceva; să nu-şi uite ceva”…</p>
                  <p rend="justify">De două ori răsună metalic cheia răsucită în broasca uşii de dinafară. Apoi, o voce înecată de tuşă, în falset.</p>
                  <p rend="justify">— Peşte…</p>
                  <p rend="justify">Uşa pocni, pălmuind tăcerea.</p>
                  <p rend="justify">Dănuţ porni spre ietac. În faţa uşii se opri mirat. Se întoarse îndărăt. Se opri, zăpăcit, distrat, cu un tic în colţul buzelor.</p>
                  <p rend="justify">Cu gâtul aplecat, porni încet spre sofragerie, călcând prin cioburile inimii lui.</p>
                  <p rend="justify">Adina îl urmă, furişându-se pe lângă zid. Un papuc îi căzu din picior. Îl lepădă şi pe celălalt, urmându-l pe Dănuţ, desculţă ca o penitentă.</p>
                  <p rend="justify">— Dănuţ! răsună duios şi plângător glasul din urmă.</p>
                  <p rend="justify">Întoarse capul. O văzu spăimântata, cu ochii încremeniţi şi îngheţaţi, cu buzele tremurând, cu umerii ghemuiţi, cu picioarele goale, aşa de mică-mică şi de dezarmată, că izbucni în plânset, hohotind, şi fugi.</p>
                  <p rend="justify">— Opreşte la a treia casă… cea cu trandafiri, vorbi Mircea birjarului cu glas scăzut, făcându-i semn să cotească la stânga.</p>
                  <p rend="justify">Tăcuseră tot drumul în trăsura cu coşul tras, ca după o înmormântare.</p>
                  <p rend="justify">Mircea sări, strecură în mina birjarului moneda pregătită şi, cu o solicitudine îngrijorată, întinse mâna lui Dănuţ a cărui faţă era blândă şi distrată.</p>
                  <p rend="justify">— Bonjourr… bonjourr… Hai, Nae; hai, Nae…, Sictirrr… Sictirrr…</p>
                  <p rend="justify">Birjarul, cu biciul ridicat, râdea cu hohote, privind cu capul întors papagalul al cărui glas de cocotă beţivă îl invectiva. La glasul papagalului răsări, în haine negre austere, cu chip tragic de cabotin scos la pensie, Nae, feciorul lui Herr Direktor. Ţinea într-o mină fascicola 155 din Contesa fără nume.</p>
                  <p rend="justify">Se înclină protocolar în faţa băieţilor, oglindindu-le trecerea în chelia de un roz serviabil. Îi urmări apoi cu privirea, şi o severă surprindere îi adânci cutele care închideau în paranteză colţurile gurii: domnul Dan, fără de chipiu, cu nasturii de la tunică smulşi!</p>
                  <p rend="justify">— Hm! Hm!</p>
                  <p rend="justify">— Sictirr, sictirr! huruia îndrăcit papagalul cătră birjarul extaziat.</p>
                  <p rend="justify">— Pleacă odată, domnule! invită Nae pe birjar, cu un gest scandalizat. Nu vezi că te înjură pasărea? … Taci, Coco, taci odată!</p>
                  <p rend="justify">—  Sictirrr, sictirrr…</p>
                  <p rend="justify">— Taci, Coco, că te-o apuca damblaua, Coco, Coculeană! îl imploră Nae, scoţând din buzunarul jiletcei o bucăţică de zahăr.</p>
                  <p rend="justify">Dar Coco, care absorbise odinioară sictirurile tuturor haimanalelor din „Făgădăul” lui Nae, nu mai contenea. Şi glasul papagalului suna mai uricios pornind din trupul cu penaj de perlă, mugur tânăr şi mărgean.</p>
                  <p rend="justify">Din pragul uşii, Mircea întoarse capul şi aruncă o privire de definitivă scârba papagalului în care vedea icoana Bucureştiului copleşit de lux, strident şi trivial.</p>
                  <p rend="justify">Herr Direktor, tatăl adoptiv al lui Dănut, avea o concepţie despre majoritate, sau, mai exact, despre minoritate, mult mai largă decât a codului civil şi a codului penal. Potrivit acestei concepţii originale, Dănuţ fusese declarat major – de către Herr Direktor – la cincisprezece ani. Isprăvise cele patru clase ale cursului inferior, la Şcoala luterană, în chip onorabil: media şapte şi oarecare fracţiuni, la învăţătură, hors-concours la sporturi, inclusiv bătaie, de unde o reducere simţitoare a notelor la „conduită”.</p>
                  <p rend="justify">La sfârşitul anului şcolar, Herr Direktor venise cu automobilul cel nou – tip 1911 – la internatul unde cu patru ani în urmă adusese o „fetiţă” cu haine de băiat, care-l strângea de mina lăcrămând şi suspinând.</p>
                  <p rend="justify">Şoferul – acelaşi blond Herr Kulek – încărcase bagajele sumare ale unui tânăr licean, a cărui frunte larg deschisă subt şapca pe-o ureche, şi ai cărui umeri larg croiţi – în armonie cu fruntea – oglindiră în ochii lui Herr Direktor, şi-n monoclul său imagina crudă a bărbăţiei temerară-n gânduri şi fermă în pumni.</p>
                  <p rend="justify">Spre uimirea lui Dănuţ, automobilul nu se oprise la uşa apartamentului din strada Scaune, unde Dănuţ îşi avea odaia alături de ietacul lui Herr Direktor, ci la poarta unei case sprintene cu terasă la etaj, ogradă pavată şi grădină cu chioşc de verdeaţă. Casa albă părea pudrată în scânteierea soarelui de vară; trandafirii agăţători izvorâţi parcă din adâncul ei, cădeau din marginea terasei acoperind faţada cu cochetul lor torent. Semăna atât de mult cu o vilă casa din Pitar-Moşu, încât ochii se mirau întâlnind împrejurimea urbană, în loc de mare albăstrie sau munte verde.</p>
                  <p rend="justify">Herr Direktor zâmbise, aprinzând o ţigară, la întrebarea mută a lui Dănuţ. În uşa casei, Nae, mai protocolar ca oricând – acuma sintetiza autonomia unei case cu două rânduri – se înclinase în unghi drept, în timp ce papagalul, iritat de trecerea unei trăsuri, inaugurase rulada democratică a sictirului în noul cartier.</p>
                  <p rend="justify">În apartamentul de jos, Dănuţ recunoscuse mobila din strada Scaune – confort de piele şi covoare – şi mirosul de tutun, de lemn de cireş şi de colonie „4711” al hainelor lui Herr Direktor. Din hall o scară de stejar cu trepte largi, acoperite de un covor adânc ducea la…</p>
                  <p rend="justify">— Garsoniera tinărului Dan Deleanu, anunţase Herr Direktor, cu o ciudată emoţie în glas.</p>
                  <p rend="justify">Hall parchetat, cu ziduri boltite, prelungit – şi prefăcut oarecum în terasă – dincolo de vitraliul cu două uşi, înzestrat cu o masă pătrată, patru scaune şi un mic bufet, toate de lemn brun, în contrast calculat cu zăpada iernilor şi trandafirii verilor de pe terasa ocrotită de soare printr-o vastă aripă de pânză, mobilă.</p>
                  <p rend="justify">— Când ai invitaţi, poate servi, cu oarecare bunăvoinţă, de sofragerie… explicase Herr Direktor rostul mobilierului.</p>
                  <p rend="justify">La stânga, ietacul cu proporţii de salon, substanţial şi sever mobilat; alături, încăpătoare odaie de baie – despărţită în două printr-o perdea – al cărei scop mixt îl învederau halterele metalice înşurubate în zidul ripolinat şi balonul de box suspendat agresiv între plafon şi podea, alături de toate cele trebuitoare igienei şi cochetăriei bărbăteşti.</p>
                  <p rend="justify">La dreapta hall-ului, odaia de lucru: fotolii şi canapea de piele castanie, spaţioase; birou american cu capac mobil: bibliotecă, pendulă cu barometru; iar pe păretele din spatele biroului, trei panoplii: una cu arme şi unelte de vânătoare; alta cu florete, spade, măşti de scrimă şi mănuşi; şi cea din mijloc, mai puţin marţială, alcătuită din două rachete de tenis cu presele lor şi o reţea cu mingi albe.</p>
                  <p rend="justify">Dar mai era o surpriză în noua garsonieră – aceasta pregătită de mama lui Dănuţ. Gheorghiţă a Marandei, flăcăul cel mai dezgheţat de pe moşia Medeleni, după ce ucenicise trei ani – iarna, la Iaşi, vara, la Medeleni, la semnalul soneriei răsărise ca din pământ, cu păr bălan, nas ascuţit, ochi albaştri şi zâmbet blond din pricina mustăcioarei abia mijite, purtând cu dezinvoltură straiele nemţeşti şi lunecând cu presteţă pe luciul parchetului, la care contribuise intens.</p>
                  <p rend="justify">— Să trăieşti, conaşule! De-amu îs aici la mata.</p>
                  <p rend="justify">Aducea în garsoniera din Pitar-Moşu dulceţi făcute la Iaşi pentru tânărul gospodar bucureştean, solicitudine prietenoasă de copil de ţară şi dulce grai moldovenesc.</p>
                  <p rend="justify">Apartamentul lui Dănuţ avea şi o intrare separată.</p>
                  <p rend="justify">— Iată cheia, i-o oferise Herr Direktor cu oarecare solemnitate adecvată acestui simbol.</p>
                  <p rend="justify">Îl bătuse pe umăr.</p>
                  <p rend="justify">— De-acum înainte eşti tu singur stăpân pe viaţa şi în casa ta… În apartamentul de jos locuieşte un vechi şi devotat prietin al tău – ceva mai bătrân decât tine! suspinase Herr Direktor.</p>
                  <p rend="justify">Gheorghiţă a Marandei destupase o sticlă de şampanie, după canoane…</p>
                  <p rend="justify">De-atunci, Dănuţ fusese stăpân în casa lui, iar Herr Direktor, un vechi şi devotat prietin al său, pe care Dănuţ îl consulta şi-l respecta spontan…</p>
                  <p rend="justify">         …Atent pe terasă la orice zgomot, Gheorghiţă a Marandei, auzind trăsura şi văzându-şi stăpânul, se repezi pe scări. Luă genţile şi chipiul lui Mircea, înregistră cu o discretă nedumerire ţinuta lui Dănuţ şi dădu raportul, urcând scările în urma băieţilor.</p>
                  <p rend="justify">— Sus aşteaptă conaşu Tonel…</p>
                  <p rend="justify">Un zâmbet, prizat de nasul ascuţit, îi aprinse mustăcioara blondă. Auzind numele celui care-i aştepta, Mircea ridică din umeri şi din sprâncene.</p>
                  <p rend="justify">— Am pregătit de ceai.</p>
                  <p rend="justify">— S-s-s-salve, mă! U-u-unde-aţi şt-tt-terso?</p>
                  <p rend="justify">Dănuţ schiţă un semn de salutare spre Tonel şi intră în ietac, docil, împins uşor din urmă de mâna lui Mircea.</p>
                  <p rend="justify">Tonel, „Tontonel” sau „Mototonel” – calambur onomatopeic derivat din substantivul, detunător şi vertiginos, motocicletă – avea o rondă faţă de măr domnesc, pe care un copil ar fi desemnat, primitiv cu cărbunele ochii, sprâncenele şi mustăcioara lineară. Bâlbâia, împodobind cu triluri cacofonice, orişice silabă, dar era impermeabil: zeflemelele şi poreclele colegilor dintr-a şaptea modernă, şi chiar ale „puştilor” din cursul inferior, nu-l atingeau.</p>
                  <p rend="justify">— Ş-ş-ş-şi ce? B-băiat frumos s-s-sânt; suc-c-c-ces la dame am!</p>
                  <p rend="justify">Tezele cele grele i le făcea Mircea sau Dănuţ; de oral era exonerat, cu excepţia matematicilor, obiect din pricina căruia fusese lăsat de două ori repetent în cursul inferior şi la care era corigent îndeobşte în cursul superior. Avea în schimb o tunătoare voce de bariton utilizată de direcţia „Liceului Lazăr” la producţii. Tonel o mai utiliza şi pentru „cu-cuceri-rea damelor”.</p>
                  <p rend="justify">Se „înamorase” de trei fete deodată – avea lirismul plural ca şi silabele – vecinele lui Dănuţ, şi venea zilnic pe terasă – cu tunică de postav cloche, pantaloni de tenis, tot cloche şi guler de-o înălţime eroică. De-acolo le pândea galant, aruncân-du-le câte trei trandafiri sau alte flori de sezon şi frivolizând gestul benedicţiunii ortodoxe prin executarea unor „bezele” cu trei degete, până când însera sau până când îl expulza „bu-bucherul de Balmuş”.</p>
                  <p rend="justify">— M-m-mă Balmuş, ce-ce-ce porc pa-pa-pa-papa-galul ăsta! Şi-sictireşte, mă, c-c-c-ca un porc! A-a-aud f-f-fetele, mă! S-s-strică p-p-pontul lui Tonel, mă!</p>
                  <p rend="justify">— Tonel, du-te acasă şi învaţă pe mine… Ai să rămâi repetent, Tonel! adăugă Mircea văzându-i grimasa sceptică.</p>
                  <p rend="justify">— D-d-de ce, mă?</p>
                  <p rend="justify">— Fiindcă avem teză la istorie şi nu ştii o iotă.</p>
                  <p rend="justify">— D-d-d-da ştie Balmuş! făcu din ochi Tonel.</p>
                  <p rend="justify">— M-am săturat! gesticulă exasperat Mircea. Nu te mai las să copiezi! Du-te şi-nvaţă odată! Eşti om bătrân! Nu ţi-e ruşine!</p>
                  <p rend="justify">— S-s-s-serios, mă!</p>
                  <p rend="justify">— P-pe-pe-pe-pe parola ta?</p>
                  <p rend="justify">Mircea ridică din umeri.</p>
                  <p rend="justify">— A-a-a-atunci s-ss-ss-să nu mai vorbeşti cu mine! … C-cc-cc-copii eu de la Deleanu! Ce-ce-ce crezi tu, m-m-mă H-h-hardtmuth? mai aruncă el din pragul scării, agitându-şi şapca bufantă.</p>
                  <p rend="justify">Ceaiul era pregătit pe terasă. Samovarul aprins părea că râde cu hohote în faţa paharelor.</p>
                  <p rend="justify">Mircea intră în ietac.</p>
                  <p rend="justify">— Dan…</p>
                  <p rend="justify">— Unde eşti, Dan?</p>
                  <p rend="justify">Nu-l vedea din pricina penumbrei dese: obloanele ferestrelor erau închise.</p>
                  <p rend="justify">Dănuţ şedea pe marginea patului cu umerii plecaţi şi mânile uitate pe genunchi ca o carte deschisă pe care se lasă noaptea.</p>
                  <p rend="justify">—  Mircea…</p>
                  <p rend="justify">Se opri mirat, neştiind ce să mai spuie.</p>
                  <p rend="justify">— Ce-avem pe mine?</p>
                  <p rend="justify">— Teză la istorie… Vrei să învăţăm?</p>
                  <p rend="justify">— Da, articulă distrat şi maşinal Dănuţ.</p>
                  <p rend="justify">Şi deodată se ridică săltat, îşi cuprinse obrajii cu palmele, privi sperios toată încăperea; ochii i se dilatară treptat ca într-o zvâcnire de coşmar.</p>
                  <p rend="justify">— Mircea! răsună glasul sugrumat.</p>
                  <p rend="justify">Mircea simţi un fior rece de-a lungul spinării.</p>
                  <p rend="justify">Dănuţ începu să-şi clatine capul cu o deznădejde care nu mai încăpea în bătăile inimii şi ale tâmplelor. Faţa i se încreţi crispată, transfigurându-se în mască. Ochii i s-adânciră. Buzele supte, se-ncălecară.</p>
                  <p rend="justify">Se prăbuşi pe pat, plângând cu hohote mari.</p>
                  <p rend="justify">Răsuna în uşă, mai demult, o bătaie stăruitoare; auzind-o, Mircea întredeschise uşa, mascând cu trupul încăperea.</p>
                  <p rend="justify">— Gheorghiţă, nu mai luăm ceai, şopti el ca dintr-o odaie cu moarte. Strânge tot. Lui Dan nu i-i tocmai bine. Nu mai primi pe nimeni.</p>
                  <p rend="justify">Închise uşa cu cheia.</p>
                  <p rend="justify">În penumbra deplină, jelania înnăbuşită se zbătea ca vântul în casele pustii.</p>
                  <p rend="justify">Mircea se aşeză pe marginea patului, sfios şi stângaci alături de durere.</p>
                  <p rend="justify">— Mircea, dragă Mircea… Am să-nnebunesc, Mircea! … Mircea dragă, Mircea, ce să mă fac? …</p>
                  <p rend="justify">Şi lacrimile curgeau, curgeau şiroaie pe obrajii clătinaţi.</p>
                  <p rend="justify">— Mircea, dacă mi-i milă de ea! … Era aşa de mică, mică… săraca, săraca… Şi picioarele ei desculţe! … Mircea dragă, am să-nnebunesc.</p>
                  <p rend="justify">Şi palmele se târau de-a lungul obrajilor, şi degetele se-ngropau în ochi şi, alungate, se-ngropau în păr; şi inima bătea, bătea dând viaţă şi putere deznădejdii.</p>
                  <p rend="justify">— Şi mi-i dragă, Mircea… Şi mi-i dragă, dragă… Şi-i toată în mine…</p>
                  <p rend="justify">Şi iarăşi hohote de plâns spulberară vorbele.</p>
                  <p rend="justify">Mut, Mircea-i dezmierdă capul.</p>
                  <p rend="justify">         …încetul cu încetul o sumbră istovire potoli trupul zbuciumat.</p>
                  <p rend="justify">Curând, din timp în timp, cadenţa hohotelor tot mai înecate, mai înnăbuşite, un geamăt răsuna tânguitor şi muzical.</p>
                  <p rend="justify">Apoi tăcerea se limpezi purtând în ea ca un susur de şipot depărtat, o suflare de copil adormit plângând.</p>
                  <p rend="justify">Din toată furtuna nu mai rămăsese decât un singur val duios şi monoton: mina lui Mircea alintând, cu aceeaşi mişcare, fruntea năduşită şi părul răscolit al lui Dănuţ.</p>
                  <p rend="justify">Apoi intrară vulgare, zgomotele de toate zilele alungind umbra coşmarului şi delicatul calm: şuierul foşnitor al furtunului cu care rândaşul ungur stropea grădina şi îndemnul lui Coco:</p>
                  <p rend="justify">— Pis-piss; pis-piss… Hai, Ioşca, hai, Ioşca! …</p>
                  <p rend="justify">O uşoară, abia simţită bătaie în uşă curmă intimitatea veghei şi visării lui Mircea. Cu scurte opriri întrebătoare, îşi trase mâna din degetele lui Dănuţ, care i-o încleştaseră prin somn.</p>
                  <p rend="justify">— Ce-i, Gheorghiţă? întrebă el, închizând uşa ietacului.</p>
                  <p rend="justify">— Vă pofteşte domnu director la dumnealui.</p>
                  <p rend="justify">Coborând scările, Mircea-şi trecu mânile pe ochi, îşi pieptănă părul…</p>
                  <p rend="justify">— Bună ziua, Mircea, îl întâmpină cordial Herr Direktor, examinând alternativ pe Nae, care încremenise încordat cu sticla de colonie într-o mână şi pantalonii smochingului în cealaltă. Să-mi aduci peria de haine, Nae; cam prăfuiţi pantalonii! S-aştepţi soneria.</p>
                  <p rend="justify">— Am înţeles.</p>
                  <p rend="justify">Dispăru cu un rictus amar.</p>
                  <p rend="justify">— Încep să fac burtă! Trebuie să reacţionăm, monologă Herr Direktor, trăgând cu ochiul la Mircea… Lui Dan nu-i e bine? întrebă el pe neaşteptate, scoţând ţigara din gură.</p>
                  <p rend="justify">— …îm!</p>
                  <p rend="justify">— Bolnav?</p>
                  <p rend="justify">— O… indispoziţie…</p>
                  <p rend="justify">— Sufletească?</p>
                  <p rend="justify">Mircea ridică din umeri.</p>
                  <p rend="justify">Se roşise. Herr Direktor îl bătu amical pe obraji.</p>
                  <p rend="justify">— Eşti cam slăbuţ, Mircea! Prea multă învăţătură! Apropo: Cum se face că Tonel nu-i pe terasă? L-am zărit dând târcoale!</p>
                  <p rend="justify">— L-am trimes să mai înveţe puţin.</p>
                  <p rend="justify">— A! Da! Studiază geamurile de-alături! … Aş putea să-l văd pe Dan?</p>
                  <p rend="justify">— Acuma doarme.</p>
                  <p rend="justify">— Doarme? Umberufen! bătu Herr Direktor în speteaza scaunului, trăgând totodată un fum adânc. Atunci totu-i în regulă!</p>
                  <p rend="justify">Auzind desconsiderarea durerii prietenului său, Mircea avu o mişcare de revoltă. Herr Direktor îl luă de bărbie, zâmbind.</p>
                  <p rend="justify">— Măi băieţi, nu vă supăraţi. Asta-i deosebirea între optsprezece şi patruzeci şi cinci de ani… Când încep insomniile gratuite, regreţi şi durerile, şi somnul tinereţii… Dar experienţa moşnegilor e jignitoare pentru cei tineri: şi aveţi dreptate.</p>
                  <p rend="justify">Zâmbetul lui Herr Direktor şi tonul – de la egal la egal – dezarmară complet pornirea lui Mircea. Revirimentul era aşa de vădit încât Herr Direktor îl privi lung.</p>
                  <p rend="justify">— Mircea dragă – iartă-mă că mă amestec – un singur cusur ai tu, după părerea mea: sufletul tău vorbeşte cu glas tare… Îl aude oricine, cu condiţia să n-aibă vată în urechi. Şi fetele, dragă Mircea, aud extraordinar. Bagă de seamă!</p>
                  <p rend="justify">Obrajii lui Mircea ardeau. Îşi plecase genele şi umbra lor răsfrânta părea carbonizată subit de roşul intens al obrajilor.</p>
                  <p rend="justify">Se înclină şi, muşcându-şi buzele, sui repede scările.</p>
                  <p rend="justify">Herr Direktor îl urmări cu privirea, zâmbind amuzat.</p>
                  <p rend="justify">— Tot îi bine când au ce auzi!</p>
                  <p rend="justify">Gheorghiţă aştepta în hall. Văzându-l, Mircea întoarse capul şi trecu grăbit pe terasă. Ar fi vrut să fie singur pe lume: să nu-l vadă şi să nu-l ştie nimeni.</p>
                  <p rend="justify">         „Sufletul tău vorbeşte cu glas tare; îl aude oricine…”</p>
                  <p rend="justify">Vra să zică… vra să zică… şi domnul Deleanu, şi Dănuţ… şi chiar… „Dar nu-i adevărat”, se apără sufletul rupând şi îndepărtând pe „chiar”, cu spaimă şi pudoare, de numele care dezlănţuia vii jocuri de ape şi fugi de căprioare în suflet, şi pe obraji culori de rodie.</p>
                  <p rend="justify">Se oprise pe marginea terasei, cu capul aplecat. Şi mânile, cu degetele întinse răsfirat în evantai, destăinuiau cu claritate gestul sufletului.</p>
                  <p rend="justify">Nerostit, „numele” trecuse… Era departe… Bătăile inimii îl urmăreau… O osteneală fragedă închidea florile sufletului…</p>
                  <p rend="justify">Chipul lui Mircea avea conturul delicat şi zâmbetul ciudat în colţul gurii, al unor desenuri de Vinci. Părul brun, pieptănat cu cărare la o parte, îşi înclina şuviţele răsfirate pe o frunte dreaptă ca o înălţare. Linia obrajilor se subţia spre bărbie, suptă parcă de zâmbetul necontenit – zâmbet? – care concentra faţa în jurul buzelor subţiri. Şi subt frunte, osteniţi de genele prea grele, ochii negri aveau evlavia gravă a ochilor deprinşi să se închine la icoane în biserici nalte şi întunecoase.</p>
                  <p rend="justify">         „Sufletul tău vorbeşte cu glas tare; îl aude oricine…”</p>
                  <p rend="justify">— Fiindcă roşesc uşor!</p>
                  <p rend="justify">Şi se roşi din nou, fiindcă era adevărat.</p>
                  <p rend="justify">— La revedere, Mircea! îi strigă Herr Direktor, urcându-se în automobil. Spune-i lui Dan să nu m-aştepte la masă. Dacă vreţi vă trimit maşina să vă plimbaţi.</p>
                  <p rend="justify">— Nu, mulţumesc… M-aşteaptă acasă.</p>
                  <p rend="justify">Şi ca să nu-l mai vadă ochii străbătători ai lui Herr Direktor, se ghemui pe un fotoliu de paie, la adăpostul balustradei cu trandafiri.</p>
                  <p rend="justify">Huruiala claxonului silueta abrupt drumul automobilului spre Calea Victoriei.</p>
                  <p rend="justify">         „Sufletul tău vorbeşte cu glas tare; îl aude oricine…”</p>
                  <p rend="justify">Cu un gest meditativ şi familiar, Mircea îşi scoase creionul din buzunarul de la piept, vâri în gură capătul neascuţit şi începu să-l frământe.</p>
                  <p rend="justify">Acest tic al „şefului clasei” era notoriu în clasa şaptea modernă. În fiecare dimineaţă – cu perseverenţa caracteristică glumelor şcolare – apărea pe tabela proaspăt spălată, următoarea inscripţie: „Aspru interzis fumatul… creioanelor!!!”</p>
                  <p rend="justify">Aceleaşi trei semne de exclamare punctau entuziast gluma care provoca aceleaşi reflecţii şi aceleaşi râsete.</p>
                  <p rend="justify">— Când te vei retrage în Thebaida, scârbit de cele lumeşti, îi proorocea Dănuţ, Dumnezeu va trebui să deschidă o librărie în deşert pentru alimentarea anahoretului Creion.</p>
                  <p rend="justify">Iar Olguţa, pusă la curent întâmplător despre deprinderea celui mai bun prieten al lui Dănuţ, într-o scrisoare îi adăugase o nouă poreclă.</p>
                  <p rend="justify">         „Transmite salutările mele, eminentului tău amic Hardtmuth No. 6.</p>
                  <p rend="justify">No. 6 exprimă tăria de caracter a acestui supra-Hardmuth care roade latino, după câte-mi scrii – admirativ de altfel – cu aceeaşi perseverenţă cu care roade creioanele. Eu prefer creioanele – care într-adevăr au un gust delicios deşi mai puţin antic decât al latinei; gustul acesteia nu-mi convine, din care cauză cuvioasa Monica e obligată să-mi servească de juxtă-gramofon la oral, şi să-mi faciliteze plagiatul la teză.</p>
                  <p rend="justify">Vive Valeque.</p>
                  <p rend="justify">P. S. Această formulă epistolară am găsit-o – după ce am căutat-o, bineînţeles – în Larousse. Spune-i-o lui Hardtmuth – fără să-i destăinuieşti restul – ca să-l epatezi cu erudiţia surorii tale.</p>
                  <p rend="justify">Mai este şi o altă variantă: „Vive et me ama”. Am întrebuinţat-o ca moto într-o teză la latină. Poţi să-ţi închipui capul domnului Achindin (?) Arbore, venerabilul, cel atât de distrat încât a apucat într-o bună zi de după gât o elevă pusă de el la colţ, confundând-o cu cortelul…</p>
                  <p rend="justify">— Ce-i asta, bre? mi s-adresează el impersonal, agitând caietul pe care l-am cunoscut imediat, prin intuiţie, cum spui tu, s'il vous plaît!</p>
                  <p rend="justify">Deschid o paranteză.</p>
                  <p rend="justify">         „Bre” e o expresiune familiară a domnului Arbore, mai mult: o secreţie proprie, ca moscul la iepurii cu acelaşi nume. Când suna-vor – cum scrie la Apocalips – trâmbitele supremei judecăţi, o tăcere de moarte fi-va între turmele răposaţilor. Numai domnul Arbore, trezindu-se din somnul morţii, cu cortelul la subţioară şi prinzându-şi ochelarii pe vârful nasului, va întreba inocent:</p>
                  <p rend="justify">— Ce-i scandalul ista, bre?</p>
                  <p rend="justify">         …aşa cum face când intră în clasă, ceea ce va provoca, evident, ilaritatea întregului cer, ratând efectul sublim al Învierii.</p>
                  <p rend="justify">Închid paranteza.</p>
                  <p rend="justify">La întrebarea lui şi la un semn al meu se ridică în picioare toată clasa.</p>
                  <p rend="justify">Domnul Arbore se strâmba şi se scarpină în creştet.</p>
                  <p rend="justify">— Nu, bre, cu toate! … Cum îi zice? Cum îi zice. Stai! Deleanu Olga. Ia spune tu, ce-i asta, bre?</p>
                  <p rend="justify">I-am replicat întrebându-l care-i origina lui bre.</p>
                  <p rend="justify">— Latinească au slavoneasca?</p>
                  <p rend="justify">Răspunsul:</p>
                  <p rend="justify">— Lasă, bre! Nu mă mai amărî atâta!</p>
                  <p rend="justify">Dar partea miraculoasă a acestei întâmplări este că a observat motto-ul meu. O colegă şi-a încheiat teza astfel: „Te iubesc la nebunie, Geta”.</p>
                  <p rend="justify">Şi domnul Arbore s-a iscălit dedesubt, punându-i 9, ceea ce dovedeşte că doamna Arbore nu corectează tezele – şi bine face! – şi că domnul Achindin rău face că nu le ceteşte până la sfârşit, Olguţa.”</p>
                  <p rend="justify">Curând după această scrisoare, Mircea primise un pachet expediat de la Iaşi, pe care scria: „Comestibil”. În pachet era o plumieră plină cu creioane Hardtmuth; iar pe cap, o inscripţie pirogravată:</p>
                  <p rend="justify">Fabrica recunoscătoare.</p>
                  <p rend="justify">De-atunci, câtăva vreme, în fiecare scrisoare, Olguţa nu-l uita pe Hardtmuth.</p>
                  <p rend="justify">         „Recomand lui Hardtmuth creioanele „Castell”. Au o culoare verde, ca Lunca din Mirceşti. Dar consideraţiile estetice n-au ce căuta aici! Îi dau un sfat medical: Toţi carnivorii trebuie să facă din când în când puţină dietă vegetariană. Creioanele „Castell” sunt cele mai indicate.”</p>
                  <p rend="justify">Alta: „Am, descoperit nişte friandize pentru Hardtmuth. Nişte creioane, nişte creionaşe, nişte creionişoare, nişte creionişorele, mici, micuţe, mititele. O drăgălăşie, un deliciu! Se topesc în gură. Îţi vine să le plângi de milă, atât sunt de fragede şi nevinovate! După ce le mănânci, ai viziuni. „Se face” că eşti în cer. Şi vezi doi îngeraşi cât două libelule ţinuţi pe degetul unui înger de juste proporţii, care le surâde serafic ca în cărţile poştale ilustrate pe care le primesc de la un „satelit”6 de al meu.</p>
                  <p rend="justify">Cine crezi că sunt?</p>
                  <p rend="justify">Chiar creionaşele „Îngeraş”, care se vând la magazinul „Socek &amp; c-nie”, sucursala Iaşi.”</p>
                  <p rend="justify">Alta: „H. B. X Venus Drawing x American Pencil co. New York.</p>
                  <p rend="justify">         „Joindre l'utile ŕ l'agréable”7 ne spune c-un uţor accent englezesc domniţoara Calypso, profesoara noastră de franceză. În acest spirit şi cu acest accent internaţional, recomand lui Hardtmuth creioanele yankee. Sunt nutritive, sunt instructive, sunt distractive.</p>
                  <p rend="justify">         „O senzaţională noutate”. Am descoperit un creion de cinci kilograme: Mamuth.</p>
                  <p rend="justify">Enorm!</p>
                  <p rend="justify">Am tremurat pentru viaţa lui Hardtmuth. El, mititelul, nu-l poate mânca. Dar dacă monstrul de creion e antropofag?”</p>
                  <p rend="justify">Şi, în sfârşit într-o dimineaţă – era în preajma vacanţei de Crăciun – intrând în clasă, Mircea se minunase de tăcerea solidară a camarazilor săi. Tonel îl întimpinase în faţa băncilor, întinzându-i solemn telegrama pe care i-o predase portarul.</p>
                  <p rend="justify">         „MIRCEA BALMUŞ, elev cl. VIl-a modernă, Liceul Lazăr.</p>
                  <p rend="justify">Slavă ţie stârpitor al creioanelor nefaste în mânile profesorilor. Stop. Unite în sobor te proclamăm sfântul Hardtmuth al şcolarilor de ambe-sexe”</p>
                  <p rend="justify">Urmau iscăliturile mai tuturor elevelor pensionatului „Humpel” din Iaşi, cu a Olguţei în frunte.</p>
                  <p rend="justify">— M-m-mă H-h-hardtmuth, t-te s-s-s-sfinţiră f-f-fetele! Z-z-ziceţi, mă!</p>
                  <p rend="justify">         „Hardtmuth sus răsare Ca o taină mare Hardtmuth luminează Şi adeverează…</p>
                  <p rend="justify">Etc.”…</p>
                  <p rend="justify">— Ura! Ura! Ura!</p>
                  <p rend="justify">Îi venise să plângă de exasperare în faţa râsetelor cu accent şi gest de crâşmă. Profesorul intrase curmând delirul.</p>
                  <p rend="justify">Şi-n recreaţie – după o oră de surdă enervare – Mircea luase la o parte pe Dănuţ.</p>
                  <p rend="justify">— Ce copilăroasă-i sora ta! … Poţi să-i scrii din partea mea că am să-l rog pe Moş Crăciun să-i aducă o păpuşă şi o minge… ca să aibă cu ce se juca.</p>
                  <p rend="justify">În recreaţia următoare, după o oră de gândire, vorbele lui îi păruseră crude, jignitoare, odioase… Cu ce era vinovată sora lui Dan? Făcuse o glumă… fiindcă era veselă.</p>
                  <p rend="justify">Dacă gluma ei se trivializase în râsetele unei clase de băieţi, asta era altceva!</p>
                  <p rend="justify">Gata să retracteze, nu îndrăznise; se sfiise…</p>
                  <p rend="justify">Dănuţ nu-i scrisese nimic Olguţei, fiindcă de la Crăciun scria numai Adinei, Olguţa-i plătise tăcerea prin tăcere. Dar Mircea atribuise vorbelor lui – crude, jignitoare, odioase – încetarea scrisorilor.</p>
                  <p rend="justify">Scrisorile Olguţei erau numai anecdote, maliţiozitate, reflecţii burleşti, năzbâtii, glume, veselie. Atâta ştia Mircea din Olguţa. Şi mai ştia şi o fotografie, mai de demult, în care un cap rotund de fetiţă, numai ochi şi gropiţe ilare, cu degetul cel mare al minii pe vârful nasului adus în sus şi cel mic răsfrânt în aer, arăta că Olguţa nu stima de loc aparatul lui Dănuţ, adus din Germania, nici pe junele fotograf, pe câtă vreme alături, o fetiţă cu cozi lungi plecase genele în pământ ca pentru rugăciune.</p>
                  <p rend="justify">— Surorile mele, explicase Dănuţ. Cea care râde e Olguţa, cea cuminte e Monica.</p>
                  <p rend="justify">Atâta ştia Mircea din Olguţa: risul din scrisori şi cel din fotografia veche.</p>
                  <p rend="justify">Fără s-o cunoască, o auzise râzând, râzând de toţi şi toate, ca un plop impertinent plin de glumele vrăbiilor, răsărit din zidurile nalte ale unei case necunoscute.</p>
                  <p rend="justify">Apoi tăcerea.</p>
                  <p rend="justify">Dar o fetiţă pe care ai văzut-o rizând poate să şi plângă, nu? Ş-atunci e cu atât mai trist cu cât ai auzit-o numai rizând până atunci. Şi dacă eşti lângă ea, şi dacă din pricina ta plânge, îi ceri iertare din toată inima, cu lacrimi în ochi – te-apropii, blând de tot, îi ştergi ochii, îi săruţi mânile ude… „Dacă ai şti ce rău îmi pare!”…</p>
                  <p rend="justify">Şi poate că te iartă, şi poate că râde din nou cu ochii umezi. Râsul renaşte aşa de firesc din lacrimi…</p>
                  <p rend="justify">Ce drăgălaşă trebuie să fie o fată cu ochii umezi… din pricina ta… după ce te-a iertat…</p>
                  <p rend="justify">Dar mereu tăcerea!</p>
                  <p rend="justify">Tăcerea, după ce-ai ucis brutal, cu o piatră, veselia…</p>
                  <p rend="justify">Astfel intrase în sufletul lui Mircea o fată, o fetiţă necunoscută pe care o făcuse să plângă, să tacă, să fie abătută, tristă… şi pe care nopţi de-a rândul o alina cu toate umilinţile, cu toate duioşiile, cu toate visurile…</p>
                  <p rend="justify">Dar n-o văzuse niciodată… Nu ştia cum e… Ştia doar c-avea un râs proaspăt, de copil cu ochi mari şi dinţi albi… că nu mai avea un râs de copil cu dinţi albi, ci numai doi ochi trişti şi mari, de copil cu râsul ucis… ucis de el.</p>
                  <p rend="justify">O ştia în sufletul lui ca un copil care vine noaptea, cu noaptea, şi stă singur, ca părăsit, pe o bancă, privind… Da, privindu-l. Şi sufletul lui Mircea era plin de melancolia acelei priviri.</p>
                  <p rend="justify">Dar privirea aceea era în el, pentru el! … „Je fais souvent oe ręve étrange et pénétrant D'une femme inconnue, et que j'aime, et qui m'aime, Et qui n'est chaque fois, ni tout a fait la męme, Ni tout ŕ fait une autre, et m'aime et me comprend…”8</p>
                  <p rend="justify">Nu mai avea nici trup, nu mai avea nici nume: era privirea din el, lumina lui de lună, singurătatea lui înduioşată, bucuria melancoliei lui…</p>
                  <p rend="justify">Şi dacă uneori acel nume demult pierdut prin sufletul care îl acoperise cu visuri, ca un inel prin ierburi avântate şi flori sălbătăcite – cerca să răsune, zvonirea lui trezea în suflet vii jocuri de ape adormite şi ropot de căprioare sperioase, iar pe obraji culoarea inimii… „Sufletul tău vorbeşte cu glas tare; oricine îl aude”…</p>
                  <p rend="justify">Mircea îşi scoase creionul din gură. Şi c-un râs de copil care, ascuns pe după pomi, aruncă o glumă, îşi şopti privind creionul:</p>
                  <p rend="justify">— Hardtmuth!</p>
                  <p rend="justify">Şi se roşi din nou.</p>
                  <p rend="justify">— Săraca! Săraca!</p>
                  <p rend="justify">E aşa de mică în haina de doliu! Îşi ţine pumnii pe gură ca să nu plângă, dar ochii plâng, ochii pe care nimeni n-are să-i mai sărute…</p>
                  <p rend="justify">Totu-i negru.</p>
                  <p rend="justify">Caii merg la pas. Cu paşi grei, osteniţi, osteniţi! Bieţii cai…</p>
                  <p rend="justify">Faţa lui Dănuţ e albă; din tâmpla-i curge sângele roşu, cald…</p>
                  <p rend="justify">Caii se sperie, sar, sicriul se răstoarnă.</p>
                  <p rend="justify">Dănuţ cade.</p>
                  <p rend="justify">Ah! Cum îl doare capul!</p>
                  <p rend="justify">         „Deschise ochii. Îşi urni capul cu greu, îndurerat. Dibui cu mâna prin întuneric. Aprinse lampa de pe măsuţa de noapte. Visase! Era viu! Trăia!</p>
                  <p rend="justify">Porniseră din inimă trei gânduri ca trei chiote. Şi trupul, plin de bucuria roşie a sângslui, se-ntinse, ca dimineaţa după somn.</p>
                  <p rend="justify">— Conaşule, eşti plin de sânge! sări alarmat Gheorghiţă din pragul odăii de baie unde veghease prin întuneric până atunci.</p>
                  <p rend="justify">— Sânge?</p>
                  <p rend="justify">Îşi trecu mâna peste faţă, cu spaimă. Era plin de sânge. Perna înroşită…</p>
                  <p rend="justify">Clipi.</p>
                  <p rend="justify">Da. Sânge!</p>
                  <p rend="justify">— Îţi curge sânge din nas, conaşule. Stai s-aduc un prosop… Întinde-te, conaşule, sfătui glasul lui Gheorghiţă din odaia de baie.</p>
                  <p rend="justify">Dănuţ îşi răsturnă capul pe pernă.</p>
                  <p rend="justify">— Iac-aşa. Acuma ridică mata mâna stângă în sus, că trece îndată.</p>
                  <p rend="justify">Dănuţ ridică mâna… şi o lăsă în jos, abătut. Un oftat şi un gemăt răsunară subt prosopul ud.</p>
                  <p rend="justify">— Mircea! … Unde-i Mircea?</p>
                  <p rend="justify">— O plecat amu-amu. Ş-o lăsat un bileţăl.</p>
                  <p rend="justify">Dănuţ îşi împreună mânile… Miros de ars în suflet şi gândurile strâmbe şi strivite ca lanuri peste care au trecut năvălitori călări cu o mireasă răpită.</p>
                  <p rend="justify">Faţa lui Gheorghiţă era îngrijorată. Îşi trecea palma peste obraz, în sus şi-n jos, privind cu încruntare trupul abia însufleţit şi faţa acoperită cu prosopul ud.</p>
                  <p rend="justify">— Gheorghiţă, dă-mi scrisoarea lui Mircea, oftă Dănuţ dând la o parte prosopul şi ridicându-se cu capul aplecat pe spate din pricina migrenei.</p>
                  <p rend="justify">         „Dragă Dan, Te las dormind şi plec de lângă tine cu mare nelinişte. Dar trebuie să mă duc pe-acasă. Aseară am dormit la tine fără s-o anunţ pe mama şi sunt sigur că mă aşteaptă cu ochii la poartă: tu o ştii!</p>
                  <p rend="justify">Te rog dragă Dan, să fii cuminte. Ştiu cât de mult suferi. Sunt lângă tine şi cu tine, frăţeşte. Îţi strâng, din toată inima, amândouă mânile, Mircea.</p>
                  <p rend="justify">P. S. Vino la noi diseară. La noi ai să uiţi de acest Bucureşti conrupt şi ticălos pe care îl urăsc îndoit de când văd suferinţa şi dezamăgirea pe care ţi le-a pregătit.</p>
                  <p rend="justify">Te aştept neapărat. Dacă nu poţi veni, trimite-l pe Gheorghiţă c-un cuvânt şi vin eu la tine. Dacă n-am nici un semn de la tine până la 12, vin nechemat.</p>
                  <p rend="justify">Încă o dată îţi strâng mânile frăţeşte, Mircea.”</p>
                  <p rend="justify">Dănuţ îşi luă capul în mini.</p>
                  <p rend="justify">— Conaşule, nu vrei să iei mata oleacă de supă?</p>
                  <p rend="justify">— Zău, conaşule! Pui ceva la inimă şi te-ncălzeşte… Capeţi putere, conaşule…</p>
                  <p rend="justify">Gheorghiţă se scărpină cu amărăciune.</p>
                  <p rend="justify">— Apoi ce-are să zică coniţa? C-acuşi ne-ntoarcem la noi!.</p>
                  <p rend="justify">— Zău, conaşule, hai şi-i lua ceva!</p>
                  <p rend="justify">— Deschide ferestrele, Gheorghiţă… şi fă-mi o cafea neagră, mare, amară.</p>
                  <p rend="justify">Cu paşi de convalescent, Dănuţ se duse până la fereastră.</p>
                  <p rend="justify">Noaptea îl aştepta albastră, inutilă. Răsuna necontenit rumoarea batracciană a capitalei.</p>
                  <p rend="justify">Ieşi pe terasă, întinzându-se într-un fotoliu.</p>
                  <p rend="justify">O adiere de vânt trecu, feminină, lăsând o presimţire de flori de tei în declin… O strângere de inimă. La ora asta se întâlnea cu Adina. O strângea în braţe – tremurătoare şi luminoasă ca o stea de septembre – şi nu-i venea să creadă că-i a lui. Şi nu era a lui.</p>
                  <p rend="justify">Îşi privi mânile goale, goale: fructul elastic căzuse; seva secretă secătuise. Toate cele deveniseră găunoase şi împovărate de uşurinţa tomnatică a putredului</p>
                  <p rend="justify">— Doamne! Doamne!</p>
                  <p rend="justify">         „Quand j'ai bu du vin clairet Tout tourne, tout tourne, Quand j'ai bu du vin clairet Tout tourne au cabaret”…9</p>
                  <p rend="justify">Cânta Coco. Şi glasul parcă nu era al lui, atât de duios şi melodic răsuna. Glas de femeie care-a plâns – violă guturală – când îşi adoarme un copil bolnav, sau cântă la fereastră, despletindu-şi părul pentru nimeni „Quand j'ai bu du vin clairet Tout tourne, tout tourne.</p>
                  <p rend="justify">Quand j'ai bu du vin clairet Tout tourne au cabaret”…</p>
                  <p rend="justify">Aceeaşi strofă, aceeaşi melodie simplă, acelaşi ritm timid şi melancolic de muzicuţă mecanică, picurând într-un salon cu mobile decolorate.</p>
                  <p rend="justify">Coco se legăna uşor în cuşca lui, şi legănarea lui era de bătrân când îşi aminteşte un vals din vremea tinereţii şi adoarme dând din cap, ridicol şi-nduioşător.</p>
                  <p rend="justify">         „Quand j'ai bu du vin clairet Tout tourne, tout tourne, Quand j'ai bu du vin clairet Tout tourne au cabaret…”</p>
                  <p rend="justify">Coco cânta mereu, aninând în ritmul aiurit, gândul şi singurătatea lui Dănuţ.</p>
                  <p rend="justify">Dacă l-ar fi întrebat cineva: „Ce ai, Dănuţ?” Ar fi răspuns ca un copil de ţară: „Nimic… Mi-i jale”…</p>
                  <p rend="justify">Dar nimeni nu-l întreba nimic. Şi asculta cântecul papagalului, dus din tristeţă în tristeţă, tot mai departe, în adâncul sufletului gol.</p>
                  <p rend="justify">         …Cine ştie pe ce vas cu pânze înflorite-n vânt sărat, pornind din cine ştie ce Insule Azore, Coco venise-odată pe o mare care-l legăna – penaj de perlă, mugur tânăr şi mărgean – rupt din verdeaţa şi azurul insulei natale…</p>
                  <p rend="justify">Şi cine ştie ce matrod – cu barbă de argint şi sare, şi ochi mărunţi, şi trupul mare, şi faţa cruntă, şi surâs naiv – cântase în clipe de singurătate şi alean un cântec trist de veselie şi de vin.</p>
                  <p rend="justify">Poate demult corabia se cufundase, cu pânze veştede; poate demult matrodul… „Quand j'ai bu du vin clairet Tout tourne, tout tourne, Quand j'ai bu du vin clairet Tout tourne au cabaret”…</p>
                  <p rend="justify">Un cântec vechi, cântat de buze care-au fost, şi-un papagal care-l cânta mecanic, cu legănări de val şi amintire… Atât a mai rămas dintr-o corabie cu pânzele-nflorite-n vânt sărat, venind din cine ştie ce Insule Azore…</p>
                  <p rend="justify">         …Robinson Crusoe…</p>
                  <p rend="justify">Într-un pod cu vechituri, demult, un copil plângea cetind plecarea lui Robinson Crusoe din insulă. Plângea sărutând o cromolitografie prostuţă.</p>
                  <p rend="justify">Copilărie cu miros de pod şi de livadă, de colb, de piersici şi de lacrimi!</p>
                  <p rend="justify">Bucle de fetiţă…</p>
                  <p rend="justify">Un copil care-ar fi vrut să fie o culoare în cromolitografia de pe coperta lui Robinson Crusoe. Un copil care vroia să nu mai crească, să rămâie mic, în pod, în cartea minunată.</p>
                  <p rend="justify">Moş Gheorghe… podul… poveştile… şifoniera din ietac… cozile Monicăi… Kami-Mura, Potemkin… Ileana Cosânzeana… „Unu Ilă Duduită Eşti caş Toporaş Pe la…</p>
                  <p rend="justify">Pe la…”</p>
                  <p rend="justify">Nu mai ştia. Uitase.</p>
                  <p rend="justify">Se cufundase tot, pierise tot ca o corabie venind din cine ştie ce Insule Azore. Şi-atât mai rămânea: un glas mecanic, îngânând, la fel cu papagalul, versul naiv, ciudat şi frânt, deasupra unei devastări de veci…</p>
                  <p rend="justify">         …”Cine-i acel ce-mi spune povestea pe de rost De-mi ţin la el urechea şi râd de câte-ascult Ca de poveşti străine? … Parc-am murit demult…”</p>
                  <p rend="justify">Îşi strânse tâmplele în mânile reci.</p>
                  <p rend="justify">Iar îşi auzea gândurile vorbind singure, într-o tăcere superstiţioasă de ţintirim… Iar răsărea sufletul din umbră, straniu ca propria faţă când şi-o privea noaptea în oglindă, cu ochii ficşi.</p>
                  <p rend="justify">— Am să-nnebunesc!</p>
                  <p rend="justify">Gheorghiţă aprinse lumina de pe terasă şi înaintă în cumpănă cu ceaşca de cafea.</p>
                  <p rend="justify">Dănuţ îşi privi mânile, clipind. Zări o pată de cerneală pe deget. Îşi aminti de teză. Amintirile-i trecură vii prin inimă umplându-i pieptul cu stoluri de zvâcniri ca cerurile primăverii sau ale toamnei. Strânse pumnii.</p>
                  <p rend="justify">— Ticălosul!</p>
                  <p rend="justify">— Cini ţi-o năcăjit, conaşule?</p>
                  <p rend="justify">         „Quand j'ai bu du vin clairet Tout tourne, tout tourne, Quand j'ai bu du vin clairet Tout tourne au cabaret”…</p>
                  <p rend="justify">Sorbi din cafea.</p>
                  <p rend="justify">— Oh! Stupid papagal! Gheorghiţă, spune să-l mute în casă.</p>
                  <p rend="justify">Ticălosul! … A încercat să o îmbrâncească! În faţa lui! …</p>
                  <p rend="justify">Din inimă, minii după minii se prăvăleau ca stâncile, îngreuind puterea pumnilor.</p>
                  <p rend="justify">— Ticălosul!</p>
                  <p rend="justify">Cum ar fi vrut să-l aibă în faţă – cu floreta, spada sau pistolul – sau – da! mai bine – cu mânile goale. Să-l apuce de piept, să-l scuture, să-l zguduie şi să-l trântească, să-l vadă prăbuşit la pământ cu figura aceea inertă şi buhăită de păpuşă fălcoasă din care se scurg tărâţele…</p>
                  <p rend="justify">Sorbi din cafea.</p>
                  <p rend="justify">Începu să colinde terasa cu paşi repezi, oprindu-se uneori ca şi cum s-ar fi izbit de un zid. Şi iar pornea, ferindu-se.</p>
                  <p rend="justify">Cum poţi să iubeşti pe un astfel de om? … Nu. Nu se poate. Batjocoreşti dragostea… Şi nu se poate.</p>
                  <p rend="justify">Nu. Adina îl iubea pe el. Adina era a lui.</p>
                  <p rend="justify">Îl acoperise cu trupul ei.</p>
                  <p rend="justify">— Ticălosul!</p>
                  <p rend="justify">Ea să-l apere pe el? … O mirare încântătoare îi acoperi sufletul, încălzindu-i-l, ca acele izbucniri de soare în primăverile înnourate, cărora le întinzi mânile. Zâmbi. O vedea mică, spăimântata şi hotărâtă în faţa lui, acoperindu-l, ca o floare care vroia să fie pavăză: pavăza lui… împotriva…</p>
                  <p rend="justify">Îi venea să plângă. Era trist şi înduioşat… Se întâmplase ceva… Dragostea lui era ostenită…</p>
                  <p rend="justify">Şi era uneori ca un ţipăt în el, ca un vaiet, undeva în adâncuri, ca deasupra unei vânători cu săgeţi tăcute. Şi o spaimă… Se întâmplase ceva… Ce se întâmplase? … Adina era a lui, Adina îl iubea, îl acoperise cu trupul ei – atunci ce se întâmplase?</p>
                  <p rend="justify">Era o mâhnire în el, undeva în adâncuri, o spaimă, o singurătate, un frig…</p>
                  <p rend="justify">Stinse lumina. Se aşeză într-un fotoliu. Aştepta… Aştepta să se întâmple ceva… Să se întâmple o minune, cum aştepta şi când era copil… Să fie deodată Adina lângă el, fără s-o audă venind, fără să-i presimtă paşii, să fie lângă el, în braţele lui, ca un vis care te face să tresari, să zâmbeşti şi să strângi perna prin somn.</p>
                  <p rend="justify">S-o simtă în braţele lui şi s-o alinte, să închidă ochii, să-şi rezeme capul de pieptul ei. Şi s-o audă ca prin vis, vorbindu-i în şoaptă: „Dănuţ, nu s-a întâmplat nimic… Tu eşti un rău şi un prost, ai plâns, ne-am întristat amândoi… dar ne-a trecut… Acuma suntem amândoi, unul lângă altul…”</p>
                  <p rend="justify">Şi s-o simtă în braţele lui, lipită de el, ca o floare a trupului lui, ca o floare răsărită din el, în care sufletul lor era parfum.</p>
                  <p rend="justify">Fără de ea începea singurătatea; era o troiţă la răscrucile pustietăţilor.</p>
                  <p rend="justify">O dorea, o dorea lângă el, în braţele lui, şi era dor în ochii lui, în buzele lui, în obrajii lui, în mânile lui, în trupul lui, ca suferinţa sevei în tulpini frânte, cu floarea smulsă.</p>
                  <p rend="justify">O trăsură se oprise la poartă. Tresări. Se repezi la marginea terasei, cu inima înnebunită de spaima bucuriei.</p>
                  <p rend="justify">Adina?</p>
                  <p rend="justify">Nu: Aneta.</p>
                  <p rend="justify">Dănuţ oftă şi se încruntă. Era o dezamăgire în el: de ce nu venise Adina, când el o aştepta pe ea? Totuşi, venise Aneta, trimisă de Adina. Preajma unei bucurii îl făcu mândru, demn, sever, ca cei care acordă audienţe faţă de cei care le cer.</p>
                  <p rend="justify">Gheorghiţă urca scările în goană.</p>
                  <p rend="justify">— Conaşule, o venit o duduie cu un belet. Întreabă dacă eşti mata acasă. Eu am zis că nu ştiu, zâmbi Gheorghiţă pe înfundate. Ş-am vinit să văd!</p>
                  <p rend="justify">— Unde-i biletul?</p>
                  <p rend="justify">— Zâci cî să ţă-l deie matale în mină, cî aşteaptî răspuns.</p>
                  <p rend="justify">— Pofteşte-o sus.</p>
                  <p rend="justify">Dănuţ trecu în goană în odaia de baie. Îşi pieptănă părul, îşi spălă ochii, se pudră, îmbrăcă o pijama, zvârlind tunica mototolită cu nasturii smulşi. Vroia să pară calm, liniştit, odihnit. În faţa uşii dinspre hall se opri. Îi bătea inima. Intră.</p>
                  <p rend="justify">— Bună ziua, bună sara, Aneta, vorbi el distant, cu o dezinvoltură afectată.</p>
                  <p rend="justify">— Sărut mina, domnişorule, se aplecă Aneta cercetându-l pe furiş cu ochi experţi, care înlocuiau provizor ochii stăpânei. Aveţi o scrisoare de la dânsa.</p>
                  <p rend="justify">— Da, consimţi Dănuţ luând-o. Poţi să pleci.</p>
                  <p rend="justify">— Îmi spuse să aştept răspuns.</p>
                  <p rend="justify">— Bine, aşteaptă.</p>
                  <p rend="justify">Trecu în birou, fără grabă. Închise uşa. Şi singur cu scrisoarea, o privi, o respiră, sărută plicul şi, transfigurat ca un copil cu darul în braţe, îşi ascultă bătăile inimii. Zăbovi îndelung asupra adresei: „Domnului Dan Deleanu Str. Pitar-Moşu 20.</p>
                  <p rend="justify">— Dac-aş rupe-o?</p>
                  <p rend="justify">Îl ispitea ca o prăpastie gândul să rupă scrisoarea fără s-o cetească – să sufere, să se chinuiască alături de bucuria nimicită… Bucuria? … Dacă-i scria ceva îngrozitor, dacă… Rupse plicul.</p>
                  <p rend="justify">         „Dănuţ drag, ştiu că nu mă mai iubeşti. Am simţit astăzi când ai venit lângă mine duşmănos, străin de mine, că nu mă mai iubeşti. Şi sufăr, Dănuţ. Auzi: sufăr. Numai eu ştiu ce-i în sufletul meu. Ce ţi-am făcut, Dănuţ? Cine te-a înstrăinat de mine? Cine ţi-a spus lucruri urâte pe socoteala mea? Şi cum ai putut tu, Dănuţ, să le crezi? Crezi, tu, copilul meu scump, că aş fi în stare să-ţi ascund ceva? Crezi tu că aş putea eu să-ţi ascund ceva? Şi ce să-ţi ascund, Dănuţ, când toată viaţa mea e a ta? Singurul lucru pe care ar fi trebuit să ţi-l ascund era iubirea mea… şi n-am putut. Atunci ce ţi-aş putea ascunde? Nu, Dănuţ, tu te-ai schimbat. Altădată ştiam un Dănuţ care nu-mi ascundea nimica, un Dănuţ care era numai al meu, un Dănuţ care va fi cea mai frumoasă amintire a bietului meu suflet. Unde-i acel Dănuţ, unde-i? Cine mi l-a luat? Cine mi l-a furat?</p>
                  <p rend="justify">Nu-s supărată pe tine, Dănuţ. Oricât de mult aş suferi din cauza ta, tu tot Dănuţul meu drag să rămâi. Tu eşti un copil răsfăţat, eu sunt bătrână pe lângă tine. Nu-i nimic!</p>
                  <p rend="justify">Dar să ştii, Dănuţ, că te iubesc prea mult ca să pot trăi despărţită de tine pentru totdeauna. Auzi, Dănuţ.</p>
                  <p rend="justify">Dacă eşti crud cu mine, are să-ţi pară rău! Tu, Dănuţ, îmi eşti mai scump decât viaţa şi dacă nu te mai am… are să-ţi pară rău!</p>
                  <p rend="justify">Dar eu nu-ţi cer mult, dragul meu Dănuţ. Nu-ţi cer să mă iubeşti întotdeauna aşa cum. – poate – te temi tu. Nu. Ştiu că nu se poate. Nu spun nimic. Dar prietenia ta nu poţi să mi-o iei, n-ai dreptul să mi-o iei. Atât îţi cer, Dănuţ, prietenia ta. Să vii din când în când la mine, să mă laşi să te privesc, să-ţi dezmierd părul, să stau cuminte lângă tine, puţin, nu mult: atâta îmi ajunge.</p>
                  <p rend="justify">Dar poate mă înşel, Dănuţ! Poate nu-i adevărat? Spune-mi, Dănuţ, că nu-i adevărat. Ar fi prea îngrozitor să fie aşa cum mă tem. Spune-mi, Dănuţ, scrie-mi o vorbă numai.</p>
                  <p rend="justify">Orice mi-ai spune, eu te aştept, tristă până când vei veni, Adina.”</p>
                  <p rend="justify">Respiră adânc… O simţea alăturea, o vedea parcă plângând, şi-i era aşa de milă de ea, că-i venea şi lui să plângă – şi era fericit. Şi pe măsură ce tristeţea ei îl apăsa mai mult, bucuria lui era mai vie. Nu vroia să-i scrie, nici s-o vadă.</p>
                  <p rend="justify">Era crud faţă de el, crud faţă de ea, dar o cruzime care-i înviora sufletul cu biciuiri de ploaie tânăra.</p>
                  <p rend="justify">Deschise uşa. Aneta se sculă de pe scaun. Dănuţ îi vorbi din prag.</p>
                  <p rend="justify">— Spune că bine.</p>
                  <p rend="justify">— Scrieţi-i, domnişorule.</p>
                  <p rend="justify">— Spune că bine.</p>
                  <p rend="justify">— De ce nu-i scrieţi, domnişorule?</p>
                  <p rend="justify">Aneta se apropie de el, vorbindu-i în şoaptă.</p>
                  <p rend="justify">— Domnişorule, dânsa plânse toată ziua…</p>
                  <p rend="justify">— Bine.</p>
                  <p rend="justify">Închise uşa. Aneta ridică din sprâncene şi coborî scările călăuzită de Gheorghiţă. Dănuţ îşi şterse ochii. Privi scrisoarea. „. Atunci ce ţi-aş putea ascunde? …” Dacă minţea? Dacă întreaga scrisoare era o minciună?</p>
                  <p rend="justify">Coborî în goană scările, trecu alergând pe lângă Gheorghiţă. O ajunse pe Aneta ceva mai încolo de casă, în faţa trăsurii cu care venise. O apucă de mini. O ghemui lângă un gard, strângându-i mânile din răsputeri. Aneta părea speriată, cu mult sânge rece.</p>
                  <p rend="justify">— Vai de mine, domnişorule, ne vede lumea…</p>
                  <p rend="justify">— Aneta…</p>
                  <p rend="justify">Înghiţi, îi era silă şi groază de ceea ce vroia să facă.</p>
                  <p rend="justify">— Lasă-mă, domnişorule…</p>
                  <p rend="justify">— Taci, taci odată! Ascultă ce am să te întreb. Să-mi spui drept.</p>
                  <p rend="justify">— Cine era… domnul…</p>
                  <p rend="justify">— Aneta, nu minţi.</p>
                  <p rend="justify">— Care domn, domnişorule!</p>
                  <p rend="justify">— De ce nu mi-ai deschis când am sunat?</p>
                  <p rend="justify">— Doamne păzeşte! Multe-mi fu dat să trag! Păi dacă-mi spusese că nu-i acasă!</p>
                  <p rend="justify">— Cum? Ţi-a spus că nu-i acasă? … Nici pentru mine?</p>
                  <p rend="justify">— Păi da, domnişorule.</p>
                  <p rend="justify">— Şi domnul ce căuta?</p>
                  <p rend="justify">— Păi era proprietarul, mânca-l-ar ciorile! Venise să-şi ia chiria şi intră pă dindos. De asta spuse dânsa că nu-i acasă! Păi ce! Parcă el crezu? Dă unde! Intră s-o aştepte. Şi dumneata o dăduşi dă gol! … Vezi, domnişorule! Îi făcuşi pocinogul!</p>
                  <p rend="justify">— Cum? Proprietarul?</p>
                  <p rend="justify">— Nu-ţi spusei, domnişorule?!</p>
                  <p rend="justify">— Aneto, nu minţi!</p>
                  <p rend="justify">— Ce să mint, domnişorule! Mă dăduşi dă ruşine! Eu spusei că nu-i acasă şi el o văzu cu dumneata!</p>
                  <p rend="justify">Dănuţ îşi trecu mâna peste frunte.</p>
                  <p rend="justify">— Atunci de ce mi-ai spus că a plecat la Sinaia?</p>
                  <p rend="justify">— Ca să nu intri… Nu te ştiu eu pă dumneata?! Parc-aşa mă crezuşi! …</p>
                  <p rend="justify">Tâmplele lui Dănuţ se zbăteau. Nu mai ştia nimic! S-o lovească pe Aneta sau s-o sărute… Şi-i era scârbă de el şi de ea: să vorbească cu slugile, să spioneze cu slugile dragostea lui!</p>
                  <p rend="justify">— Bine, du-te.</p>
                  <p rend="justify">— Nu vii cu mine, domnişorule?</p>
                  <p rend="justify">— Nu. Lasă-mă… Îţi mulţumesc, Aneta.</p>
                  <p rend="justify">Îşi scotoci buzunarele, erau goale.</p>
                  <p rend="justify">— Lasă, domnişorule, altădată…</p>
                  <p rend="justify">Fugi de lângă ea. Urcă scările în goană.</p>
                  <p rend="justify">— Gheorghiţă, pregăteşte-mi hainele.</p>
                  <p rend="justify">Se limpezise tot… şi-i era frică! Şi-i era ruşine. Se înjosise…</p>
                  <p rend="justify">De ce nu putea s-o prefacă pe Adina într-o icoană, într-o iconiţă mică atârnată la căpătâiul lui – ş-acolo, singur cu ea, departe de lume şi de oameni, mai presus de ei, să îngenuncheze, şi dragostea lui să fie simplă şi curată? S-o iubească fără vorbe, fără fapte, în tăcere şi singurătate, cu toată puterea ochilor, cu tot avântul sufletului, cu toată evlavia buzelor.</p>
                  <p rend="justify">Năvălise viaţa cea de toate zilele în dragostea lui, vulgară şi năprasnică. Azvârlea viaţa cu oameni în dragostea lui, mai răi decât pietrele în mânile oamenilor. Şi el singur se simţea înjosit, murdar, nevrednic de dragoste.</p>
                  <p rend="justify">— Am pregătit hainele, conaşule.</p>
                  <p rend="justify">— Bine, Gheorghiţă.</p>
                  <p rend="justify">Se aşeză din nou, prin întuneric, într-un fotoliu de pe terasă. Era ostenit. Ar fi vrut să iasă din el, să fugă, lăsând tot în urmă. Să fugă din el ca dintr-o casă de care ţi-e scârba, luând cu el dragostea lui, ca pe-un copil pe care vrei să-l păstrezi curat.</p>
                  <p rend="justify">Ce clare îi răsunau vorbele lui Hamlet către Ofelia – „Du-te la mânăstire”… – şi cu ce duioşie plângeau vorbele care-i păruseră mai demult crude şi batjocoritoare în gura unui cabotin pompos!</p>
                  <p rend="justify">         „Du-te la mânăstire”: deplina elegie a iubirii care nu se poate duce la mânăstire, şi care se scufundă în mlaştini, iluminându-le ca părul Ofeliei înecate… „Dănuţ!” răsună duios din urmă glasul care-i răscolise sufletul.</p>
                  <p rend="justify">Îl auzea. Îl auzea din toate părţile ca o vibraţie de clopot pur.</p>
                  <p rend="justify">         „Dănuţ!”…</p>
                  <p rend="justify">Şi cine – afară de omericul Ulysse – s-ar fi îndepărtat, lăsându-l să se stângă-n urmă, jalnic!</p>
                  <p rend="justify">Numai cerul şi luna nu erau bucureştene.</p>
                  <p rend="justify">Noaptea mirosea a benzină ca o rochie de bal după scoaterea petelor de grăsime – şi uneori trandafirii unei grădini parfumau o clipă, dezvăluind un zâmbet – ca într-o adiere de evantai.</p>
                  <p rend="justify">Cădea câte-o stea, scurt, urmărită de ţignalele imperioase ale gardiştilor.</p>
                  <p rend="justify">Şi răsunau contradictorii orchestre sentimentale pentru „ţapii cu guler”, şi alunele prăjite, care se beau şi se mănâncă jovial, şi cuplete săltăreţe pentru rachiul care sălbătăceşte tristeţa în ochi şi-n pumni.</p>
                  <p rend="justify">În grădini particulare concertau cu gura căscată gramofoanele.</p>
                  <p rend="justify">Dănuţ purta o romantică pălărie de pâslă brună, cu boruri late, care-i puneau o mască de umbră pe jumătatea feţei.</p>
                  <p rend="justify">Femeile, cu obrajii prea roşii îl urmăreau cu privirea, fiindcă avea buze proaspete-n lumina lunii, şi fiindcă era îmbrăcat elegant, dar nu-l opreau.</p>
                  <p rend="justify">Avea un mers direct, pasionat.</p>
                  <p rend="justify">Mânile cu gest nocturn – experte dar precaute – se fereau să atingă viteza unui trup voinic şi legănarea braţelor ostile ca două spade de duel.</p>
                  <p rend="justify">N-avea decât un singur gând: să-i vadă casa. Nici duioşie, nici amărăciune, nici scârba, nici duşmănie, nici melancolie. Un gând dur, mat, cu contur precis: să-i vadă casa. Era sătul de sentimente, emoţii şi zbucium teatral.</p>
                  <p rend="justify">Un vid sportiv înlocuise tot. Muşchii lucrau automat, ducând trupul spre un ţel.</p>
                  <p rend="justify">Trebuia să ajungă. Era în marş. Sufletul…</p>
                  <p rend="justify">         …Dar sufletul venea în goană dispre casa ei, şi trupul lui Dănuţ se opri îmbătat, ca atunci când, după ani de lipsă, întorcându-te în locurile tinereţii, iubita îţi cade în braţe, fără suflare, parfumându-ţi nările cu părul…</p>
                  <p rend="justify">Cum îi bătea inima!</p>
                  <p rend="justify">Îşi trecu mâna peste frunte.</p>
                  <p rend="justify">Casa Adinei îl privea… De la el până acolo era o punte îngustă peste o prăpastie neagră de adâncuri, pe subt care vuiau, vijelioase, fluviile sângelui: Şi-ncolo, tăcerea lumilor oprite.</p>
                  <p rend="justify">         …De când o privea? Cine ştie! … Îi era atât de dragă!</p>
                  <p rend="justify">Şedea ascuns în gangul unei case, cu mânile împreunate de când o văzuse la geamul luminat.</p>
                  <p rend="justify">         „Adina! Aici-s, Adina! … Nu m-auzi?! Aici, aici lângă tine… Iartă-l pe Dănuţ al tău…”</p>
                  <p rend="justify">Aşa se tânguiau gândurile. Un cor stângaci, lângă ea, la fereastra ei. Ca nişte copii desculţi cu steaua drăgostii lui… Şi ea nu le-auzea vestirea umilă…</p>
                  <p rend="justify">Dar trupul încremenise ca o hrubă deschisă în noapte, pentru apariţia unei madone; ca o stâncă grea, în aşteptarea miraculoasă a şipotului viu…</p>
                  <p rend="justify">Trecu o trăsură pe strada acoperită de sufletul lui Dănuţ.</p>
                  <p rend="justify">Adina tresări, aşteptă cu ochii aprinşi, şi plecă fruntea.</p>
                  <p rend="justify">Tărsura trecuse mai departe.</p>
                  <p rend="justify">Apoi trecu împleticindu-se un om beat, de-a latul şi de-a lungul.</p>
                  <p rend="justify">Apoi trecură amintiri, repezi ca plutele când vin pe ape revărsate.</p>
                  <p rend="justify">         …Adina-l aştepta pe el. Dar el venise lângă ea, subt ochii ei. Şi ea îl aştepta departe, privind o noapte unde nu era decât singurătatea.</p>
                  <p rend="justify">Se îmbrăcase ca o fetiţă, duminica, aşa cum îi plăcea lui. O simplă bluză de batistă albă, cu guleraş răsfrânt, în care sânii sunt aşa de caşti că-ţi vine să le surâzi. O bluză de un alb subţire şi primăvăratec – albul parfumului de zarzări din dimineţile copilăriei.</p>
                  <p rend="justify">Un alb în care sânii sunt o mirare de vânt oprit, care te face să închizi ochii şi să-ţi dezmierzi obrajii. Un alb care e o lumină pe un joc de hulubi.</p>
                  <p rend="justify">Şi toate amintirile adorară albul inocent în care adiau sânii.</p>
                  <p rend="justify">Se pieptănase aşa cum îi plăcea lui. Cu cozile pe spate, ca o fetiţă care se duce la biserică lăsându-şi cercul acasă, rezemat de gard.</p>
                  <p rend="justify">Părul cu miros de soare, vara!</p>
                  <p rend="justify">Îi înnoda cozile subt bărbie şi-i săruta risul buzelor închise, şi-i spunea că are doisprezece ani şi că nu ştie să sărute fiindcă-i prea mică. Şi ea râdea cu tremurul genelor plecate pe ochii verzi.</p>
                  <p rend="justify">Şi-i despletea cozile.</p>
                  <p rend="justify">         „Acum am să le fac să râdă!”</p>
                  <p rend="justify">Le scutura, le-mprăştia, şi părul creţ râdea în hohote de roş scânteietor.</p>
                  <p rend="justify">Ş-apoi o săruta. O săruta pe ochi, ca să-i închidă. O săruta pe bărbie, ca să deschidă buzele râzând. O săruta pe gură, ca să-l cuprindă de după gât cu braţele şi ca să-i vadă tremurul nărilor.</p>
                  <p rend="justify">Şi o lua în braţe şi o strângea – luminoasă şi tremurătoare ca o stea de septembre – şi nu-i venea să creadă că-i a lui.</p>
                  <p rend="justify">Şi-o despuia atunci, ca să-i găsească trupul, şi sufletul din el să-l scuture.</p>
                  <p rend="justify">Trupul acela îngrozitor de alb – fermecătoare spaimă a trupului lui!</p>
                  <p rend="justify">         …Şi când simţea profunda bătaie de aripi a pasării de pradă care sfâşie adânc viaţa trupului, demonica bătaie de aripi a trupului fierbinte în goliciunea lui de flacără cărnoasă – ochii lui Dănuţ priveau o pură faţă de fetiţă palidă, cu capul răsturnat pe spate, zâmbind cu uşoare tresăriri cerului în care vede îngeri…</p>
                  <p rend="justify">Mânile lui Dănuţ erau reci.</p>
                  <p rend="justify">         …Dar acuma vedea la geamul de peste drum, o fetiţă cu bluză albă şi cozile pe spate, o adorabilă fetiţă a cărei gură buda ca o cireaşă, pentru cine ştie ce necaz mărunt şi graţios.</p>
                  <p rend="justify">Cu o mişcare resemnată şi somnoroasă, Adina trase storul.</p>
                  <p rend="justify">Dănuţ dădu din cap, şi nu se repezi, nici n-o strigă.</p>
                  <p rend="justify">Nu. Iubea o fetiţă, şi sufletul era parfumul primăverii în livezi. Şi mânile erau candide ca un crin în mânile unei Madone.</p>
                  <p rend="justify">Nu. Iubea o fetiţă care se ducea la culcare în bluză albă şi cozi somnoroase. O iubea de departe şi era deasupra somnului ei ca o stea deasupra unei ape.</p>
                  <p rend="justify">Trecuse o furtună şi un zbucium adânc… Trecuse? …</p>
                  <p rend="justify">Îşi şterse ochii. O iubea atât de mult că plângea zâmbind storului tras.</p>
                  <p rend="justify">         …Îi bătea inima.</p>
                  <p rend="justify">Despuiase o grădină de ultimii trandafiri albi, sărind gardul ca un hoţ, după ce pândise îndepărtarea paşilor sergentului cu spinarea vigilentă.</p>
                  <p rend="justify">Deschise poarta, cu trandafirii subt surtuc. Cinele nu-l lătră. Avea o coadă amicală pentru Dănuţ.</p>
                  <p rend="justify">A! N-avea cu ce să-i lege!</p>
                  <p rend="justify">Zâmbi. Îşi scoase batista şi cu ea înnodă cozile trandafirilor de clanţa uşii.</p>
                  <p rend="justify">Şi fugi emoţionat, ca un îndrăgostit, după ce-a avut temeritatea să dăruiască flori casei în care e somnul fetei pe care o iubeşte de departe.</p>
                  <p rend="justify">— Mata ce spui, Mihăiţă?</p>
                  <p rend="justify">— Cum vrei mata, Catinca…</p>
                  <p rend="justify">Aşa îşi vorbeau unul altuia părinţii lui Mircea Balmuş. Erau moldoveni din Ieşi.</p>
                  <p rend="justify">         „Cum vrei mata, Catinca” nu era o formulă de politeţă sau de comoditate casnică, ci o recunoaştere blajină şi mucalită, delaolaltă, a energiei Catincăi, înzestrată cu cei mai frumoşi ochi din tinereţea lui conu Mihăiţă şi cu o voinţă în armonie cu focul ochilor negri.</p>
                  <p rend="justify">Tot ce făcuse conu Mihăiţă de la logodnă încoace, vroise cucoana Catinca. Şi avea voinţa norocoasă. O singură dată, totuşi, voinţa cucoanei Catinca…</p>
                  <p rend="justify">Şi acum regreta. Regreta aerul curat ca apa din pivniţă pentru dulceţile de vară; regreta belşugul de verdeaţă care transformă unele cartiere ieşene într-un fel de livezi în care casele-s un fel de stupi mai mari; regreta priveliştea dealurilor Galatei şi Cetăţuiei, şi căsuţa bătrânească – singura ei zestre – cu ceardac, grădină şi amintiri, din strada Palladi; şi vaca de la care avea lapte bun pentru sănătatea lui Mircea; şi accentul moldovenesc al prieteniei de acolo; şi liniştea Iaşului, şi ieftinătatea lui…</p>
                  <p rend="justify">Cu doi ani în urmă, solicitudinea distrată a unui ministru de justiţie oferise preşedintelui secţiei a II-a a Tribunalului Iaşi un loc de consilier la Curtea de apel din Bucureşti.</p>
                  <p rend="justify">— Cum vrei mata, Catinca…</p>
                  <p rend="justify">Cucoana Catinca veghease o noapte, cu cafele negre şi emoţii, ca în Vinerea Mare când cresc cozonacii… Curtea de apel din Bucureşti era parcă mai aproape de Casaţie decât rudele ieşene ale justiţiei supreme… Viitorul lui Mircea, glorie a Liceului Internat. Bucureştiul era parcă mai aproape de Paris decât naufragiatul Iaşi…</p>
                  <p rend="justify">Se apropiaseră aşadar de Curtea de casaţie, dar se depărtaseră de blajinul oraş al tinereţii. Şi totuşi cucoana Catinca nu plecase fruntea. Regreta Iaşul, dar îl regreta dintr-o gospodărie moldovenească, miraculos răsărită în Popa Nanul bucureştean. Căsuţă cu patru odăi – mobilă bătrâneasca, miros de podele ceruite şi de fructe; antreţel cu păretele împodobit de un blazon păstrat şi arătat cu evlavie; cununile de premiant ale lui Mircea şi portretul lui de copil cu întâia cunună pe cap; pivniţă cu murături şi pod cu amintiri: un petec de ogradă şi o fâşie de grădină.</p>
                  <p rend="justify">În casa din Popa Nan 24, cucoana Catinca decretase moldovenismul. Se vorbea moldoveneşte, se mânca moldoveneşte, se trăia moldoveneşte.</p>
                  <p rend="justify">Dar şi-n grădină, voinţa cucoanei Catinca spulberase strădania ultimului proprietar de a întocmi în faţa casei o grădină vanitoasă la care „să se uite gură-cască şi vecinii ca la farfuria de salată rusească de pe tejgheaua restaurantelor”.</p>
                  <p rend="justify">Acum, grădina era o odaie afară, în care „să poţi sta oleacă la aer” la adăpostul viţei sălbatice care acoperea gardul dinspre stradă. Florile cele mai provinciale – ţesute parcă în faţa caselor moldoveneşti de mânile stăpânei – se aşternuseră supuse în Popa Nan, cu aceeaşi rânduială şi acelaşi zâmbet colorat, alături de legumele pe care cucoana Catinca nu vroia cu nici un chip să le cumpere din piaţă. Erau şi câţiva păpuşoi, şi, între ei, înaltă, rotundă şi rurală, o floarea-soarelui. Dominând petuniile, vâzdoagele, panselele, crăiesele, tufănelele, ochiul boului, micsandrele, busuiocul…</p>
                  <p rend="justify">Iar în ogradă – nu curte – era o poiată – nu cuşcă de pasări – o hulubărie – nu porumbar – un felinar cu gaz şi cu cine adus de la Iaşi, care nici pe solul Munteniei nu se simţea solidar cu motanul moldovan prin lene şi locul naşterii.</p>
                  <p rend="justify">În faţa scării de intrare, la dreapta şi la stânga, două ciubere cu leandri aprindeau flori roze.</p>
                  <p rend="justify">În această casă modestă dar vie, Dănuţ regăsise parfumul patriarhal al copilăriei şi moalea inflexiune a vorbei moldoveneşti. Şi casa îl primise cu braţele deschise, fiindcă era prietenul lui Mircea, fiindcă era „moldovan de-al nostru” şi fiindcă cucoana Catinca avea o autoritară slăbiciune pentru acest „diavol simpatic”.</p>
                  <p rend="justify">Şi Gheorghiţă a Marandei cunoştea gospodăria cucoanei Catinca. Când se făcea grijitură mare, dădea şi el o mina de ajutor. Iar la Paşti – cu mânicile suflecate şi legat la cap – frământa destoinic aluatul cozonacilor pentru care Herr Direktor avea o adevărată evlavie. Mai era la bucătărie şi o fetişcană din Holboca. În fiecare duminică, Gheorghiţă a Marandei şi Măndiţă din Holboca, se plimbau ţinându-se de mină prin Cişmigiul tuturor exilaţilor rurali.</p>
                  <p rend="justify">După cum se vede, apartamentul din Pitar-Moşu avea o înclinaţiune pentru casa din Popa Nan, reciprocă de altfel.</p>
                  <p rend="justify">Conu Mihăiţă dormea în ietacul cu candelă roşie, hulubii dormeau în hulubărie, dulceţile de trandafir, în gavanoase, găinile, în poiată. Felinarul lumina ograda amănunţit măturată.</p>
                  <p rend="justify">Mircea învăţa în grădină cu mai mulţi camarazi, adică făcea „curs real pentru adulţii clasei”, cum spunea Dănuţ.</p>
                  <p rend="justify">Totuşi, cucoana Catinca nu se statornicise în fotoliul aşezat pe peronul din faţa casei, subt becul electric, unde cetea, când totul era în regulă” numere din Viaţa românească, din care preţuia, mai ales, „blăstămăţiile lui Pătrăşcanu” şi „minciunile mâncăului de Hogaş”: moldoveni de-ai noştri.</p>
                  <p rend="justify">Aceeaşi aşteptare care făcea pe cucoana Catinca să nu-i tihnească târziul de noapte când gospodăria era pacificată, îl făcea pe Mircea să aibă lacune în şirul explicaţiilor pe cari doi colegi le înregistrau minuscul pe fiţuici, şi alţi doi, provizor, în capetele grele de energia somnului.</p>
                  <p rend="justify">         „De ce nu mai vine Dan?” Această întrebare de actualitate schimba fizionomia trecutului oficial, determinând uneori un subit şi inexplicabil armistiţiu între două armate care se luptau încâlcit şi eroic în manualul de istorie, iar alteori, întineriri arbitrare ale crailor.</p>
                  <p rend="justify">         „De ce n-o fi venind diavolul?” „Diavolul” nu fusese călcat nici de tramvaie, nici de automobile; venea cu paşi domoli spre casa unde era aşteptat. Şi ritmul paşilor legăna împărecheri de cuvinte care voiau să fie vers într-un suflet limpezit după furtună.</p>
                  <p rend="justify">Dănuţ zâmbi cu capul aplecat în lături, ca un violonist când îşi acordă vioara.</p>
                  <p rend="justify">         „Il était bien malheureux Ce pauvre ciel d'ambre bleu, Car il était amoureux De la mer verte, de la mer bleue”10…</p>
                  <p rend="justify">Cuvântul cădea de sus, planând ca o mare pasăre ostenită pe jocul onctuos al valurilor.</p>
                  <p rend="justify">         „De la mer verte, de la mer bleue De la mer verte, de la mer bleue”…</p>
                  <p rend="justify">Se apropia. Încetini pasul ca şi cum ar fi purtat pe umeri o amforă prea plină şi fragilă.</p>
                  <p rend="justify">         „De la mer verte, de la mer beue, De la mer verte, de la mer bleue”… „. Malheureux…</p>
                  <p rend="justify">De la mer verte, de la mer bleue”…</p>
                  <p rend="justify">Malheureux!</p>
                  <p rend="justify">         „Ambre bleu”?</p>
                  <p rend="justify">De ce nu? Suna frumos, răcoros. „Renard bleu”; „ambre bleu”…</p>
                  <p rend="justify">— De unde-mi vii? îl întâmpină cucoana Catinca.</p>
                  <p rend="justify">— Sărut mina, se înclină Dănuţ.</p>
                  <p rend="justify">— Mă rog, mă rog… Nu te-atinge! Departe de mine, Satană! Unde ţi-s urechile? … Să te-nveţi minte, diavol uşarnic, să mai faci să te aştepte ca pe mare ce o femeie în toată firea! Acuma sărută mâna şi cere pardon.</p>
                  <p rend="justify">— Pardon! zâmbi Dănuţ, sărutând mâna care răspândea parfumul recentelor dulceţi de trandafir.</p>
                  <p rend="justify">— Râzi tu, râzi! … Ia poftim cu mine!</p>
                  <p rend="justify">— Dan!</p>
                  <p rend="justify">Mâna lui Mircea – cu nedespărţitul creion – se agita din răsputeri ca mâna unui armator la ivirea corabiei scăpate din naufragiu.</p>
                  <p rend="justify">— Salve, Deleanu! răsunară patru glasuri entuziasmate de diversiune.</p>
                  <p rend="justify">— Ia daţi-i pace, mă rog! interveni cucoana Catinca ducându-l de mânecă în casă.</p>
                  <p rend="justify">Cucoana Catinca aprinse lumina din antreţel, privi tacâmul pregătit pe mescioara de pasienţe, şi luându-l pe Dănuţ de umăr cu vârful degetelor, îl întoarse cu faţa spre becul electric.</p>
                  <p rend="justify">— Am auzit că nu ţi-i bine! Ce-nseamnă asta? … Ia scoate limba… Pfee! … Dă-mi mâna… Hm! … Limbă bună, temperatură nu, îmbrăcat civil, jigărit ca un motan, umblă lelea pe străzi… Cunoaştem noi de mult boala asta, domnul meu! … Ce-ai mâncat la masă?</p>
                  <p rend="justify">— Imposibil să-mi aduc aminte! Am o memorie! …</p>
                  <p rend="justify">— Da, da! Memoria! … Poftim la masă. La o astfel de oră ar trebui să-ţi pun lingurile-n brâu!</p>
                  <p rend="justify">—  Vai de mine! Nu mi-i foame!</p>
                  <p rend="justify">— Poftim! Pârjoale calde să nu-mi ceri! exclamă indignată cucoana Catinca, aşezându-l cu de-a sila pe scaun în faţa pârjoalelor reci… Aşteaptă, mă rog, flămândule! îi porunci ea, aprinzând maşina de spirt, la care trebuia să încălzească bulionul de găină. Şi văzând, cu coada ochiului, că-i năduşit de căldură, adăugă încruntată: Pfii! Unde-ai învăţat, diavole, să te parfumezi aşa? … Scoate surtucul! Auzi dumneata! Să mă ameţească, nu altceva!</p>
                  <p rend="justify">Fără surtuc, în cămeşă de mătasă cenuşie, cu guler jos, picior peste picior, cu cotul rezemat de masă şi degetele răsfirate pe fruntea cuprinsă în mină, Dănuţ avea zâmbetul de juvenilă iluminare al adolescenţilor poeţi când îşi respiră sufletul…</p>
                  <p rend="justify">Cucoana Catinca vărsă bulionul. Şi bulionul fierbinte dovedi lui Dănuţ cât era de înfometat.</p>
                  <p rend="justify">— Ce nu te mai tunzi, diavole? Poftim! Parcă-i făcut cu drotul! se indignă glasul cucoanei Catinca, în timp ce degetele culegeau admirativ o buclă în spirală cu fulger arămiu.</p>
                  <p rend="justify">Îi ridică farfuria de supă.</p>
                  <p rend="justify">— Mă rog, să faci bine să nu te saturi cu pârjoale, că mai este şi pui fript… şi nişte ştrudel de care-ţi place.</p>
                  <p rend="justify">Una din cele patru odăi ale casei din Popa Nan, era odaie de musafiri.</p>
                  <p rend="justify">— Mai bine să am eu un pat pentru moldovenii mei decât salon pentru munteni.</p>
                  <p rend="justify">Alături era odaia lui Mircea.</p>
                  <p rend="justify">Aproape toate versurile lui Dănuţ fuseseră scrise în odaia musafirilor, la biroul de nuc, pe care pisica îşi încolăcea somnul, ca un presse-papier familiar.</p>
                  <p rend="justify">Scrisorile de dragoste le scria în Pitar-Moşu, dar versurile numai la biroul de nuc cu scaun sculptat.</p>
                  <p rend="justify">E drept că din casa cucoanei Catinca Bucureştiul avea alt sunet. Se auzeau de-afară greierii şi cosaşii de argint, cotcodăcitul găinilor, piuitul piculinat al curcilor, uguitul hulubilor groşi.</p>
                  <p rend="justify">Un cuc cânta în faţa celui ce scria la birou, anunţând optimist orele.</p>
                  <p rend="justify">Iarna ardea focul în sobă – în Pitar-Moşu erau calorifere.</p>
                  <p rend="justify">Şi dimineţele timpurii şi pripite de şcolari somnoroşi aveau miros de pâne prăjită pentru cafeaua cu lapte „cu caimac”.</p>
                  <p rend="justify">Patul era înfăşat proaspăt. Pe cuvertura de pichet se răstignea cast o cămeşă de noapte de-a lui Mircea. Pe covoraşul din faţa patului, o păreche de papuci turceşti, brodaţi, de-a căror expropriere conu Mihăiţă nu se indignase.</p>
                  <p rend="justify">— Cum vrei mata, Catinca…</p>
                  <p rend="justify">Pe măsuţa de noapte, cucoana Catinca rânduise tablaua cu paharul de lapte – obligator – şi chiseaua cu dulceţi facultative.</p>
                  <p rend="justify">Toate luminile din casă erau stinse, afară de una. Din odaia musafirilor, prin uşa întredeschisă, pătrundea în odaia lui Mircea, dâră verde a lămpii cu abat-jour de porţelan: Dănuţ scria.</p>
                  <p rend="justify">Din pat, Mircea-i vedea numai profilul concentrat, cu fruntea sprijinită în palmă. Scria, cu mânicele cămeşii de noapte suflecate. Nu-şi încheiase nasturii de la cămeşă. Pieptul gol; gâtul gol. Părul pieptănat în sus, cu reliefuri întortocheate şi subite luciri, ca zvârcolirile de balauri sculptaţi pe coapsele unui vas chinezesc, în care un foc nevăzut şi-ar fi oglindit neliniştea.</p>
                  <p rend="justify">De câte ori nu veghease Mircea – ceasuri de noapte de-a rândul – având în faţa ochilor, prin uşa întredeschisă, icoana profilului concentrat asupra caietului, dar copilăros când se întorcea spre întunericul odăii lui Mircea, cu buzele sonore de trilul versului crud.</p>
                  <p rend="justify">— Asculţi, Mircea?</p>
                  <p rend="justify">         „Pourquoi, ô, ma douleur, Haleine douce, haleine moite, Vent frileux, vent berceur, Ef euilles-tu les pommiers, les blancs pommiers du coeur?</p>
                  <p rend="justify">Pourquoi les exiler ces sonatines en fleurs Sous le regard vainqueur, sous le regard moqueur De celle qui connait mon îme, mon amour et ma douleur?” „11</p>
                  <p rend="justify">Dănuţ nu scria versuri decât în franţuzeşte, limba lecturilor. Era singura mustrare pe care i-o făcea Mircea. Dănuţ răspundea categoric:</p>
                  <p rend="justify">— Cum aş putea iubi, suferi şi cânta cu vorbele pe care le aud la şcoală, pe stradă, în prăvălii, cu vorbele de toate zilele? „Limba maternă”? O respect şi o iubesc ca pe o mamă; dar limba versurilor trebuie s-o iubeşti altfel… Cu limba franceză n-am trăit în casă de mic copil, nu m-am jucat cu ea, n-am mâncat la masă cu ea… E o fată frumoasă pe care am întâlnit-o uneori numai; am văzut-o în cărţile cu versuri, cum ai vedea o fată la teatru în lojă, la geamul unei case necunoscute, trecând în goană într-o trăsură… Limba românească trăieşte cu mine în casă din copilărie, o văd zilnic, limba franceză e într-o casă străină, e frumoasă şi enigmatică…</p>
                  <p rend="justify">— Bine, dar n-o cunoşti de ajuns, replica Mircea. E o limbă livrescă pentru tine, n-ai amintiri în ea…</p>
                  <p rend="justify">— Tocmai de asta o iubesc. Oamenii de care te leagă amintiri comune sunt părinţii, fraţii, prietenii din copilărie… Dar o fată pe care o iubeşti când ai văzut-o întâia oară? Ce amintiri te leagă de ea? O iubeşti, tocmai fiindcă n-o cunoşti. Fără enigmă, fără necunoscut, nu este dragoste. Dragostea e nostalgia de ceva necunoscut în care presimţi frumuseţă… Şi o limbă care ţi-e prea familiară nu mai are enigma de care are nevoie poezia, fără de care poezia e un simulacru.</p>
                  <p rend="justify">— Atunci, după tine, ar urma ca Eminescu să fi scris poeziile lui în nemţeşte, Verlaine în limba turcă şi Heine în chinezeşte!</p>
                  <p rend="justify">— Poate c-ar fi scris mai frumos, fiindcă niciodată n-ar fi simţit osteneala pe care ţi-o dă familiarul, cunoscutul limbii natale.</p>
                  <p rend="justify">— Dar de unde ai scos tu că limba românească nu mai are mister pentru tine? O cunoşti fragmentar… Descopere-o. Fă-ţi o limbă personală, cum şi-a făcut Eminescu, cum şi-a făcut Arghezi, cu vorbele tuturora, dându-le un alt accent, o altă muzică.</p>
                  <p rend="justify">— Nu pot. Nu mă atrage… Cuvintele de care am nevoie sună odios. Ascultă: „amor!” Îl spun numai, şi-mi sună în urechi toate viorile ţigăneşti şi cupletele sentimentale. E un cuvânt care locuieşte la mahala. A îmbătrânit acolo. Nu pot să-l iubesc. Altul: „iubita!” îţi vine să ricanezi când îl spui, sau să faci cu ochiul. Dar: „l'aimée, la bien-aimée”? E dulce, muzical, blând, şi-ţi vine să ridici ochii, când îl spui, cum îi ridici fără să priveşti nimic, când auzi o muzică depărtată… Pentru mine, limba românească e bună pentru discursuri, pentru poezii patriotice şi pentru sarcasmul lui Caragiale…</p>
                  <p rend="justify">Discuţiile dintre Mircea şi Dănuţ, pe această temă, erau fără sfârşit… Dănuţ avea o superioritate asupra lui Mircea; pe câtă vreme el scria versuri în franţuzeşte, pe care Mircea le preţuia, Mircea nu scria versuri de loc.</p>
                  <p rend="justify">Nu ştia încă Dănuţ că fiecare cuvânt e o Cenuşăreasă care s-a întors de la bal – de la un bal cu lună, soare, fluturi, rouă şi păduri – pierzându-şi condurul. Şi dacă stă acoperită de cenuşă, într-un bordei, la vatra stinsă – în schimb un făt-frumos îndrăgostit o caută prin toată lumea cu condurul în mina. Şi această umilinţă, această aşteptare, şi această căutare, e enigma fiecărui cuvânt.</p>
                  <p rend="justify">Nu ştia încă Dănuţ că în limba franceză Cenuşăresele sunt venerabile şi că fiecare dintre ele locuieşte într-un palat străveziu de cleştar – cu conduri de toate formele şi culorile, aşezaţi pe calapoade – amintindu-şi vremurile basmului din tinereţă când piciorul era mai mic decât condurul, şi când condurul era pierdut…</p>
                  <p rend="justify">Dănuţ avea o slăbiciune pentru alb: meri şi zarzări înfloriţi se scuturau în nopţile de versuri, dinspre birou în odaia lui Mircea. Hulubi, numai albi, lebede, ninsori, lumini de lună, copii în lungi cămeşi de noapte, case de ţară alcătuiau visteria versurilor lui Dănuţ.</p>
                  <p rend="justify">— Aş putea face trusoul de primăvară al tuturor livezilor cu albul din mine.</p>
                  <p rend="justify">Aceste nopţi de veghe, cu duhul primăvăratec al albului între odăile lor, erau unul din secretele prieteniei lui Mircea pentru Dănuţ. Câte capricii nu-i trecuse, câte îngenuncheri nu îndurase – el care avea sufletul mândru ca o icoană de ctitor – din pricina acelor nopţi. Acest „zarzăr exilat în viaţa oamenilor” care înflorea uneori în odaia de alături, era fratele ochilor trişti. Pe acest Dănuţ în cămeşă de noapte, cu profil concentrat pe caiet şi chip copilăros, când se întorcea înspre odaia lui, Mircea îl pierduse de la Crăciun. Îl vedea zilnic şi de-atunci, la şcoală, dar vedea o faţă de faun ostenit sau exuberant, de care ferea, cu o îndurerată pudoare, privirea ochilor din el…</p>
                  <p rend="justify">Acum îl regăsise.</p>
                  <p rend="justify">Dănuţ închise caietul, stinse lampa şi se sui în pat. Mircea aşteptase în zadar familiara întrebare: „Asculţi, Mircea?”</p>
                  <p rend="justify">Totuşi era fericit. Şi multă vreme privi lumina lunii vibrând în odăi – cu aceeaşi privire pe care o avea când asculta versurile lui Dănuţ – ca şi cum albul lunar ar fi fost o pulbere desprinsă din albul caietului cu versuri, ca să încununeze din nou întregită puritate frăţească a celor două odăi vecine.</p>
                  <p rend="justify">Aţipise zâmbind.</p>
                  <p rend="justify">Un vis trecu prin câteva bătăi de inimă… Trebuie s-o prindă, trebuie s-o prindă.</p>
                  <p rend="justify">Fuge în goana mare după o fetiţă mult mai mică decât el, cu cozi blonde pe spate… Se apropie. Şi-i plin de spaimă sufletul, şi de ciudată încântare. Dacă nu-i ea?</p>
                  <p rend="justify">A prins-o de cozi. Inima bate din răsputeri.</p>
                  <p rend="justify">O smunceşte-nspre el, şi-n aceeaşi clipă fetiţa cu cozi blonde a crescut, cozile s-au înflăcărat, şi coaptă-n trup şi roşie în păr o are-n braţe pe Adina…</p>
                  <p rend="justify">Se deşteptă la lumina de fulger a visului.</p>
                  <p rend="justify">Adina! Îi apăsa sufletul amintirea ei, ca un parfum greu.</p>
                  <p rend="justify">Scutură capul. Se culcă din nou. Nu mai putea dormi. Îi băteau tâmplele. Era o izbucnire în trup ca fluviile când clocotesc subt ghiaţă. Mânile vroiau s-apuce, braţele să strângă, trupul vroia arsura trupului dorit în vis.</p>
                  <p rend="justify">Se îmbrăcă prin întuneric.</p>
                  <p rend="justify">Cucul din părete cânta de două ori, amintind trecerea orelor paşnice prin casa patriarhală.</p>
                  <p rend="justify">— Mircea… dormi?</p>
                  <p rend="justify">— Ce-i, Dan? tresări Mircea, văzându-l îmbrăcat.</p>
                  <p rend="justify">— Mă duc…</p>
                  <p rend="justify">Cuvintele cădeau grele, ca ale unei spovedanii urâte.</p>
                  <p rend="justify">— Spune mamei tale că am plecat dis-de-dimineaţă să-mi iau uniforma de-acasă.</p>
                  <p rend="justify">— Unde te…? începu Mircea, oprindu-se brusc, încruntat.</p>
                  <p rend="justify">Ştia unde se duce. Sărind din pat, văzuse în lumina lunii chipul de faun cu ochii lucioşi.</p>
                  <p rend="justify">Încălecând fereastra, Dănuţ întoarse capul spre Mircea. Îl văzu sever şi curat.</p>
                  <p rend="justify">— Da. Mă duc la Adina. Mi-am uitat chipiul, vorbi el cu sfidare în glas şi cinism în ochi.</p>
                  <p rend="justify">Se furişă prin ogradă, negru.</p>
                  <p rend="justify">De la fereastră, Mircea îl urmări cu melancolia îngerilor când privesc prăbuşirea unui frate întru aripi, dar şi cu secreta mândrie că o privesc din cer.</p>
                  <p rend="justify">II</p>
                  <p rend="justify">         „IL ÉTAIT UN PETIT POMMIER”</p>
                  <p rend="justify">— Vânzaaar… civooo… Vânzaaar… civooo…</p>
                  <p rend="justify">Nazală, ironică, tărăgănată, comică, solitară şi solemnă proorocirea comercială răsuna pe uliţele istorice ale laşului, care atârna neînsufleţit ca o zdreanţă voievodală pe umărul sleios şi obsechios al negustorului de haine vechi.</p>
                  <p rend="justify">— Vânzaaar… civooo…</p>
                  <p rend="justify">Dar toate casele erau deprinse, ca şi cu trâmbiţarea cucoşilor domestici, cu cântecul de lebădă al Cetăţii lui Ştefan. Familiar tuturora, glasul lui Meşulem deştepta zâmbete prin case şi glume prin ogrăzi.</p>
                  <p rend="justify">— Vânzaaar… civooo.</p>
                  <p rend="justify">— Meşulem, cuţu-cuţu!</p>
                  <p rend="justify">Cu paşi târâtori, deprinşi iremediabil să târşească papuci clămpănitori, cu umeri doborâţi parcă de povara perechii de ghete glodoase şi desfundate şi a surtucului decolorat – mai mult firmă decât marfă – negustorul se îndreptă spre poarta casei, de unde un tânăr licean îl poftise injurios.</p>
                  <p rend="justify">— Aşteaptă să plece mama de acasă.</p>
                  <p rend="justify">Şi Meşulem aşteptă!</p>
                  <p rend="justify">Zâmbi cu duioşie, ondulându-şi capul de jos în sus, ca un motan gâdilit subt bărbie. Avea barbă albă – de o biblică îmbelşugare – şi nasul, crescut ca subt lupă, şi coroiat, reproducea în sens invers – cu aceeaşi împovărare resemnată şi vicleană – aplecarea gheboşată a spinării. Perciunii, sinuos încârligaţi, atârnau pe tâmple, sinceri. Urechile vegheau vaste şi congestionate, spăimântate parcă de apropiata izbucnire a trâmbitelor cereşti. Un ochi era acoperit cu plasture negru; dar celălalt era o colonie de ochi sintetizaţi în verdele sur al unuia singur, străbătător, intens, enigmatic şi profund ca ochiul din triunghiul creştin sau ca celălalt, care-l preţuise pe Isus şi-l vându-se cu rabat.</p>
                  <p rend="justify">Mama liceanului ieşi pe poartă, cu alai de parfum. Meşulem se înclină adânc şi cucernic în faţa dosului încorsetat. Apoi, cu o privire filtrată printre gene, evaluă şi îmbrăcămintea cochetă, şi paguba din punga soţului, şi seceta din buzunarul liceanului.</p>
                  <p rend="justify">— A chichi, Meşulem! Numai eu îs prost să vând aşa pantaloni faini! … Zece lei, fără să mă tocmesc.</p>
                  <p rend="justify">La auzul vorbei pantaloni, Meşulem se repezi cu braţele ridicate. Bătăile inimii liceanului frăgezeau deliciul clipei comerciale.</p>
                  <p rend="justify">Şi deodată Meşulem se întristă. Oftă din greu şi, cu buza de jos îngreuiată de dispreţ amar, restitui pantalonii.</p>
                  <p rend="justify">— Nu-i pentru mine…</p>
                  <p rend="justify">Şi plecă.</p>
                  <p rend="justify">— Vânzaaar… civooo…</p>
                  <p rend="justify">— Meşulem!</p>
                  <p rend="justify">— Vânzaaar… civooo…</p>
                  <p rend="justify">— Meşulem!</p>
                  <p rend="justify">— Ei?</p>
                  <p rend="justify">— Îţi baţi joc de mine! Pantaloni noi: numai astă iarnă i-am purtat! … Ţi-i lăs cu cinci lei…</p>
                  <p rend="justify">— Dacă nu-i pentru mine!</p>
                  <p rend="justify">— Eşti nebun, Meşulem?</p>
                  <p rend="justify">— Meşulem îi nebun… da pantalonii îs rupţi în cuăr!</p>
                  <p rend="justify">Liceanul oftă adânc: el singur îi cârpise.</p>
                  <p rend="justify">— Cât dai?</p>
                  <p rend="justify">— Meşulem plăteşte bini. Iaca o băncuţă nouă-nouţî, se întrista el, lucind în soare o băncuţă de cincizeci de bani.</p>
                  <p rend="justify">— Un leu, şi na-ţi pantalonii.</p>
                  <p rend="justify">Trupul lui Meşulem porni, dar mâna cu băncuţa rămase pe loc, darnică, ispititoare, elocventă…</p>
                  <p rend="justify">— Dă, târtane!</p>
                  <p rend="justify">Meşulem luă pantalonii creştini.</p>
                  <p rend="justify">— Vânzaaar civooo…</p>
                  <p rend="justify">Lumina era blândă şi elegiacă. Pe uliţile cu bolovani blajini şi gropi fireşti, alături de vrăbii ciuguleau găini. În răstimpuri clare răsunau nostalgic fluierile nalte ale locomotivelor. Uneori, o vacă smulgea un smoc de iarbă amical răsărită pe marginea trotuarului. Sergentul o privea din urmă, cu un aer de boar deghizat. Bâzâiau albine trecând dintr-o grădină într-alta, în zbor brodat, peste stradă, ea peste un râu calm.</p>
                  <p rend="justify">Pulverizat în soare şi în vânt, parfumul teilor adia luminos; câte o fată cu tocuri strâmbe şi ochii închişi se oprea, părând că-l ascultă.</p>
                  <p rend="justify">Şi pe toate zările dezvăluite ochiului, ondulau dealurile de un albastru argintiu ca nişte mari muguri de munţi gata să înflorească răcoroşi delaolaltă cu vara.</p>
                  <p rend="justify">Şi peste toate, presimţit de suflet mai mult decât de ochi, Ceahlăul vaporos ca un fum de tămâie cădelniţat de Trecut, din afundul ceresc al zărilor moldovene…</p>
                  <p rend="justify">— Vânzaaar… civooo…</p>
                  <p rend="justify">Casa răposatului conu Costake Dumşa, cu două rânduri, arăta tot voinică şi dârza, deşi venerabilă, în străşnicia zidurilor de piatră văruită, ca un vânător de urşi coborât din munţi. Împrejmuită vast de zid înalt şi gros de piatră, şedea la o parte de uliţă, înfiptă în pământ ca într-o adâncire de luptă, cu flori în faţă şi desiş de pomi roditori îndărăt. Ferestrele erau mari, dar mai ales adânci şi cu zăbrele robuste.</p>
                  <p rend="justify">La etaj se arăta dominator balconul de unde romanţiozitatea vechilor jupâniţe visa cu dealurile-n faţă şi de unde glasul vechilor boieri tuna şi dincolo de ziduri.</p>
                  <p rend="justify">Zidul dinspre uliţă se avânta gigant şi dulce în verdeaţa plopilor bătrâni, ca un hotar aerian al proprietăţii. Porţile de stejar ferecat – cu bară pe dinăuntru – se deschideau triumfal, anume parcă pentru izbucnirea neagră şi sură a armăsarilor înhămaţi la caleşti. Şi de la poartă până la peronul casei aleea de nisip gălbui se arcuia aşa cum s-arcuiau în trap caleştile cu mers focos.</p>
                  <p rend="justify">Muriseră demult bătrânii, dar învechiţii muri adăposteau aceiaşi şi aceiaşi pomi.</p>
                  <p rend="justify">Aşa că nu casa dintre ziduri părea anacronică, ci becul electric de la poartă şi cele două globuri cu picior înalt care, de-a dreapta şi de-a stânga peronului, luminau electric decorul feudal.</p>
                  <p rend="justify">Obişnuitele cărţi de vizită – de lemn sau de tinichea – cu seci sau pretenţioase inscripţii, ale avocaţilor – lipseau de la poarta casei Deleanu. Dar se vede că ar fi fost şi de prisos, de vreme ce în faţa peronului un numeros grup de clienţi de ambe sexe aştepta sosirea domnului Deleanu. Numeric, dominau ţăranii. Târgoveţii erau mai cu seamă evrei. Vorbeau colectiv – cor fără muzică – şi gesticulau furioşi, deşi nu se sfădeau, desfăşurând şi comentând ziarele locale ca pe nişte hărţi strategice.</p>
                  <p rend="justify">Ţăranii tăceau crunţi, bănuitori şi stânjeniţi. Cucoanele şedeau pe bănci, ţapene, ca în ghips, în corsetele încordate, făcând – cu vârful umbreluţelor – desemnuri simbolice pe nisipul stropit şi greblat: inimi pudic barate; iniţiale languros îmbinate şi profiluri primitive…</p>
                  <p rend="justify">În răstimpuri mai mari sau mai mici – variind după însemnătatea pungii şi a procesului – un secretar apărea, invitând curtenitor doamnele, autoritar ţăranii şi familiar evreii.</p>
                  <p rend="justify">Domnul Deleanu era la club, de unde se întorcea pe la opt, opt jumătate – însoţit de Olguţa, care lua acolo lecţii de scrimă – decavat, bine dispus şi flămând. Aşa că întâiul diagnostic al procesului îl făceau doi secretari mai vechi, şi tot ei luau şi cel întâi aperitiv financiar. Al treilea secretar, prea tânăr şi prea naiv în ale profesiei pentru a „trata cu clienţii”, făcea deocamdată pe aprodul sibilin al celorlalţi doi, strigând, chemând sau invitând clienţii, în ordinea categoriei sociale, sexului şi stagiului de aşteptare. Avea un nume excentric, la întocmirea căruia colaboraseră strămoşii şi părinţii, după cum urmează: Minodor – părinţii, Stratulativ – strămoşii. Olguţa fierbea ca un samovar de câte ori era obligată să rostească ambele nume deodată.</p>
                  <p rend="justify">Minodor Stratulativ ieşise pe peron. Dar în loc să indice o intrare celor ce o aşteptau, privea în sus, ca şi cum ar fi convorbit cu un client astral, implorându-l să descindă.</p>
                  <p rend="justify">De fapt se uita la balcon unde, în halat de baie, cu umerii iluminaţi de aur inelat, Monica îşi usca părul la soare. Se lăuse. Un abur rumen îi încălzea obrajii. Pe genunchi ţinea o carte deschisă fără s-o cetească.</p>
                  <p rend="justify">Se ridică în picioare, adunând în snop tumultos pe ceafă părul încă jilav. Mânicile largi alunecară descoperind braţele goale. Îşi scutură capul, înzeuându-se din nou cu aur.</p>
                  <p rend="justify">Departe curgea, lină şi albastră, linia dealurilor.</p>
                  <p rend="justify">Frumuseţea Monicăi se afirma deodată, ca splendoarea unui trăsnet. Aşa cum era învăluită în căderea amplă a faldurilor halatului alb cu glugă şi mânici încăpătoare, în faţa zărilor cu dealuri florentine, părea pogorâta din cerul pur al picturii italiene, ca un înger cu aripile strânse, ţinând desfăşurat în mini un sul cu muzică pentru glasul heruvimilor.</p>
                  <p rend="justify">Fineţa plină a obrajilor şi a liniei gâtului, alunecând de la bărbie în curbă lungă de stea căzătoare, făcea să se presimtă puritatea sprintenă a sânilor subit rotunzi.</p>
                  <p rend="justify">Formele Monicăi erau lungi alintări de linii întretăiate, cum stat înmănuncherile jet-d'eaux-urilor, sau melodiile violelor cântate cu arcuşuri lungi.</p>
                  <p rend="justify">Era avântata cu suprema şi delicata supleţă a fumului în văzduh acalmie. Părea că se mişcă în vârful degetelor, dar picioarele călcau orizontal pământul, şi totuşi, trupul părea înălţat – nu înalt – alungit, nu lung.</p>
                  <p rend="justify">Aşa sunt trupurile cereşti, cărora aripele – ridicându-le povara paşilor – le avânta conturul senzual, spiritualizându-l cu o născânda înălţare de zbor oprit vertical, atent parcă, spre orizonturi, de unde poate să apară iară porunca zborului. Şi aşa sunt uneori întrupările tinereţii pogorâte pe pământ în scurt popas.</p>
                  <p rend="justify">În lumina ovală a frunţii şi a obrajilor, sprincenele deschideau arcul dublu al aripelor de cocor în zori de primăvară. Păreau că vin de departe, dintr-un Străveziu de zare, sau că se pierd afund.</p>
                  <p rend="justify">Iar mânile Monicăi, înguste, calme şi cu degete prelungi, puteau să poarte crinul religios, şi să încapă în mănuşa de argint, care îmbracă pe icoane mânile Mariei…</p>
                  <p rend="justify">Pe străzile Iaşului, oamenii întorceau capul după Monica, dorind parcă s-o vadă mireasă. Iar la teatru, apariţia ei în lojă solidariza ochii galeriei cu binoclurile lojelor şi parterului, făcând o primejdioasă concurenţă scenei.</p>
                  <p rend="justify">Olguţa-i spunea că e rivala bisericii Trei Ierarhi şi-o ameninţase că va scrie profesorului Iorga – „kilovatorul istoriei”, cum îl poreclise Olguţa – să o catalogheze între monumentele istorice ale Iaşului.</p>
                  <p rend="justify">Minodor Stratulativ era al patrulea secretar îndrăgostit de Monica. Predecesorii săi întru adorare fuseseră congediaţi în urma intervenţiei Olguţei.</p>
                  <p rend="justify">— Papa, cine are trei secretari? Tu sau Monica? Monicăi îi scriu scrisori de dragoste, şi ea n-are nevoie să-şi strice ortografia cetindu-le; iar tu îi plăteşti, şi nu fac nimica!</p>
                  <p rend="justify">Minodor nu cuteza să compună epistole – încă! De altfel, dunga rectilinie a pantalonilor arăta clar că îngenuncherile lui în faţa Monicăi erau de ordin sufletesc. Se mulţumea să contemple.</p>
                  <p rend="justify">Dar în biroul domnului Deleanu mare ispravă nu făcea.</p>
                  <p rend="justify">Doi ogari, în goană paralelă, cu ondulări festive de serpentine şi boturi săgetătoare, se avântară spre poartă. Din urmă, în fugă după ei, venea Olguţa, cu rachetă în mină, îndemnându-i. Zărindu-l pe Minodor la pândă – bufnea de râs numai când îl vedea, fiindcă-i vedea numele – îşi încetini pasul, în vârfuri.</p>
                  <p rend="justify">Era zveltă şi flexibilă, ca un arcaş adolescent. Picioarele, dezvăluite subt rochia scurtă de tenis, arătau muşchi de patinatoare cu fine oţăliri în dungi, pulpe vioaie, glezne înalte. Presimţeai genunchii dominatori de amazoană.</p>
                  <p rend="justify">Îmbrăcase pentru tenis o bluză-cămeşă cu guler răsfrânt şi mânici scurte, subt ţesutul căreia sânii mici nu tremurau, nici palpitau, dând pieptului mai curând relief de juvenilă şi impertinentă voinicie, decât tulburătoare feminitate.</p>
                  <p rend="justify">Nici o îngreuiere, lene, moliciune sau şovăire nu stânjenea vioiciunea ritmului elastic a trupului durat din biciuiri de muşchi repezi pe oase subţiri şi impetuoase.</p>
                  <p rend="justify">Îşi îmbrobodise strâns – ca un pescar napolitan – pletele brune cu o batistă de mătasă galbenă, care punea tonuri portocalii pe obrajii arşi de soare şi de vânt. Arcul sprincenelor era lung, dens şi cu o zburlire mefistofelică la îmbinarea cu rădăcina nasului. Ochii, de un negru tropical, se alungau atât de puternic în colţul genelor, spre tâmple, încât ochii celui spre care se îndreptau osteneau, ca o crenguţă învăluită şi copleşită subit de aripele vaste ale unui zbor greu. Vivacitatea-i sclipea în ochi şi-n nări, ca un ger.</p>
                  <p rend="justify">Şi cum venea în vârfuri, întâmpinată de ogarii care se întorceau curbi spre stăpâna lor, părea icoana combativă a saltului spre viaţă, cu frunte dârză, cu dinţi albi, şi albi ogari pe de lături, alegorici parcă.</p>
                  <p rend="justify">— Mélisande, prends garde au Pelléas! 12</p>
                  <p rend="justify">Monica se aplecă pe marginea balconului, adunându-şi părul, privi spre trubadurul fără mandolină şi, înfăşurându-se mai strâns în halat, intră în casă.</p>
                  <p rend="justify">Minodor se întoarse stacojiu, se înclină, bâlbâi ceva nedesluşit… Olguţa nu râdea. În mâna ei, racheta avea nerv de cravaşă şi fantezii de spadă.</p>
                  <p rend="justify">Minodor germinase pe loc în faţa ei.</p>
                  <p rend="justify">— Aşteaptă clienţii, domnule… Minodor…</p>
                  <p rend="justify">Începuse grav, dar bufni de râs rostind silabele ilariante şi, râzând, fugi cu umeri copilăroşi.</p>
                  <p rend="justify">— Duduie Olguţă, duduie Olguţă! o strigă Neculai, alergând după ea cu picioarele ţapene şi laterale, ca un general de cavalerie.</p>
                  <p rend="justify">Neculai era cel mai vechi servitor al casei Deleanu, „slujbaş”, spunea el cu o demnitate concretizată şi în redingota cu poale lungi, încheiată până sus. Purta cravată neagră, gambetă cenuşie şi manşete rotunde de celuloid, cu butoni pe care era pictată luarea Griviţei. Era slab şi alb ca o perpendiculară de cfidă. Devenea însă imediat uman – şi chiar supra – graţie musteţelor demne de o baladă, sau măcar de o monografie. Musteţile lui Neculai erau aşa de vaste, încât nu se mai localizau pe faţă, deasupra buzei de sus, ci făceau parte din silueta totală, ridicând trupul la rangul de cruce.</p>
                  <p rend="justify">Olguţa pretindea că Neculai slujise odinioară de cuier automat. În extremitatea musteţii din stânga îşi atârnau cucoanele rochiile cu turnură, iar în extremitatea musteţii din dreapta îşi atârnau boierii pantalonii.</p>
                  <p rend="justify">Când era vânt, mustoţile lui Neculai fâlfâiau ca un fular de borangic.</p>
                  <p rend="justify">Mai avea un singur dinte: semn alb de exclamaţie pe întunericul gurii. Dar musteţile, deşi cărunte, aveau aceeaşi vigoare orizontală.</p>
                  <p rend="justify">— Duduie Olguţă, mata n-ai o misiune la poştă?</p>
                  <p rend="justify">— Ce cauţi la poştă, Neculai?</p>
                  <p rend="justify">— Am o empremată de la duduia Monica să ridic un transport… Să vedeţi…</p>
                  <p rend="justify">Era, limbut. „Să vedeţi” era începutul comentariilor asupra evenimentelor casnice, uneori şi asupra celor sociale; detesta socialismul: „o mojicie!”</p>
                  <p rend="justify">— Aaa! Un pachet pentru Monica! Ia să vedem emprimata.</p>
                  <p rend="justify">Empremata lui Neculai era o ţidulă de la poştă, scrisă de mină. Neculai era idealist: înnobila realităţile cele mai mărunte. Un pahar de apă stilizat de Neculai, devenea o „răcoritoare”. Supa, un „elextir” de găină sau de vacă.</p>
                  <p rend="justify">Excela în inventivitate pudică. Substantivul „ritiradă”, utilizat de servitori, Neculai nu-l accepta nici subt forma „closet”. Formula lui Neculai era „locul”, rostită cu o uşoară ridicare a capului şi o tainică aplecare a genelor, ca şi cum ar fi spus o parolă conspirativă.</p>
                  <p rend="justify">— Aha! Aşteaptă, Neculai. Am să-ţi dau o rapidă. Neculai zâmbi în urma Olguţei, care se întorcea spre casă, ca un profet care şi-ar găsi editor.</p>
                  <p rend="justify">Abia acum pricepea Olguţa refuzul Monicăi de a merge la tenisul de toate zilele, subt pretext că-şi spală părul. Un pachet de la Dănuţ… „Metaforel” sau „Benjaminul”, cum îl poreclise Olguţa.</p>
                  <p rend="justify">Urcă scările de dindos, câte trei deodată. La scoborât se dădea pe rampă, fără cruţare pentru rochii, acasă, şi pentru inima pedagogelor, la şcoală.</p>
                  <p rend="justify">— Cuţulachi!</p>
                  <p rend="justify">— Iar la mine-n odaie!</p>
                  <p rend="justify">— Nu…</p>
                  <p rend="justify">— Cum, nu? Da.</p>
                  <p rend="justify">— Am vrut…</p>
                  <p rend="justify">— Bine, Cuţulachi, băiat eşti tu sau fată? Du-te afară şi te joacă. Ţipă, urlă, sparge, dar lăsa-n pace odăile fetelor!</p>
                  <p rend="justify">Puiu trânti uşa, zvârli trandafirul furat din grădina Liceului Internat şi adus subt tunică, pentru Olguţa, ca o bătaie de inimă, îl călcă în picioare şi se năpusti în odaia lui unde plângea zilnic sau fiindcă Olguţa îi spunea Cuţulachi, sau fiindcă nu-i spunea Puiu. Olguţa când îl neglija complect, când îl zeflemisea.</p>
                  <p rend="justify">— Lasă! … De azi am s-o iubesc pe Monica! … Să dea Dumnezeu să rămân corijent dacă…</p>
                  <p rend="justify">Îşi şterse ochii. În fiecare zi se jura c-are s-o iubească pe Monica şi niciodată nu izbutea să trişeze, Monica intră în odaia Olguţei.</p>
                  <p rend="justify">— Te-ai întors?</p>
                  <p rend="justify">Olguţa scria la o măsuţă joasă, aşezată turceşte pe o pernă, cu racheta pe marginea mesei.</p>
                  <p rend="justify">—  M-am întors.</p>
                  <p rend="justify">— Nu te mai duci la tenis?</p>
                  <p rend="justify">— Nu mă mai duc la tenis.</p>
                  <p rend="justify">Monica se înroşi. Olguţa, atentă cu coada ochiului, zâmbi.</p>
                  <p rend="justify">— Vrei să mă duc la tenis?</p>
                  <p rend="justify">— Eu…</p>
                  <p rend="justify">— Tu. Garde au Pelléas, Mélisande!</p>
                  <p rend="justify">Monica se aprinse mai tare cu obrajii coloraţi ca merele în toamna părului.</p>
                  <p rend="justify">Olguţa scria. Deodată, bufni de râs.</p>
                  <p rend="justify">— Îi dau o telegramă… ghici cui?</p>
                  <p rend="justify">— N-ai ghicit! Lui Haralamb Scrobohaci.</p>
                  <p rend="justify">Acest Haralamb era administratorul moşiei Medeleni.</p>
                  <p rend="justify">— Ascultă: „Atenţie teren tenis. Stop, Puneţi să se pască iarba. Stop.”</p>
                  <p rend="justify">Monica schiţă un gest de protestare. Olguţa urmă:</p>
                  <p rend="justify">— Asta-i o aluzie la nevasta lui care-i vegetariană. El e prin atavism…</p>
                  <p rend="justify">— Ce ai cu ei, Olguţa?</p>
                  <p rend="justify">—  Ce am? Î1 fură destul pe papa! … „Astupaţi găuri, turnaţi nisip, trasaţi careuri, văruiţi-le. Stop. Atenţie. Stop. Alteţa-sa principele Carol va juca tenis Medeleni. Stop. Stop. Stop…” Asta înseamnă puncte-puncte. E o inovaţie în punctuaţia telegrafică… „Dacă alteţa-sa satisfăcută teren speraţi decoraţie, invitaţie soţie bal palat. Olga Deleanu.”</p>
                  <p rend="justify">Olguţa-şi frecă degetul pătat de cerneală de sugătoare, de învelitoarea măsuţei şi de covor.</p>
                  <p rend="justify">— Să vezi tu ce loc de tenis ne face domnul Scrobohaci! O pune pe „ţăţica Raluca” să stropească nisipul cu „odicolon” pentru nasul august. Filetul îl asezonează cu brad. Copacii îi decorează cu trandafiri de hârtie şi lampioane tricolore. În faţa băncii aşterne covorul din salon şi în dosul băncii improvizează o coroană regală din pansele şi nu-mă-uita.</p>
                  <p rend="justify">Monica zâmbea aplecată, dezmierdând spinarea Leilei, care-o urma prin casă ca un început de trenă. Leila era o pisică de Angora, ondulată şi ireală, ca o lumină de lună în rochia ei de abur cenuşiu cu irizări albăstrui. Dar de la Dănuţ.</p>
                  <p rend="justify">Olguţa ridică un deget spre Monica.</p>
                  <p rend="justify">— Iar Melizanda va plăti această telegramă din punga ei, cu titlul de amendă, pentru că n-a spus Olguţei vestea bună că aşteaptă un pachet de la… Bucureşti.</p>
                  <p rend="justify">Îngenunchind cu o vioiciune nebănuită – cu pisica în braţe – Monica sărută obrajii Olguţei.</p>
                  <p rend="justify">— Câţţ, câţţţ, câţţţ!</p>
                  <p rend="justify">Un salt cenuşiu. Cu bucuria ei, Monica fugi după Leila ei.</p>
                  <p rend="justify">Ogarii Olguţei zgrepţănau uşa, schelălăind surd.</p>
                  <p rend="justify">— Hop!</p>
                  <p rend="justify">Prin odăi, coridoare, antrete şi pe scări, şi prin ogradă o întreită goană se dezlănţui. Uşi pocniră, podele duduiră. Din pod şi până-n atenanse, toţi ştiură că Olguţa pleacă de acasă la tenis.</p>
                  <p rend="justify">De aceea, o bicicletă pedalată frenetic de două picioare de licean – cu pantaloni scurţi şi şosete – despică în două grupul clienţilor: Puiu, cu vijelie-n inimă şi-n roţi, se ducea după Olguţa, să-i dovedească – săgetând prin faţa tramvaielor, înfruntând trăsurile, sergenţii şi chiar ochelarii profesorilor pietoni – că nu-i Cuţulachi.</p>
                  <p rend="justify">De aceea, Sevastiţa sau „Sevasta”, ţărăncuţă cu trup pietros şi obrajii rumeni, ca după un cules de cireşe, intră în odaia prin care stăpâna ei trecuse o clipă numai, dar ca un vânt năprasnic în odăi, semănând pe divan, pe scaune şi pe covor geantă, cărţi, beretă, ghete, rochie de şcoală şi dezordine – în odaia în care o singură icoană era calmă şi melancolică: o veche fotografie de amator, tremurată şi decolorată, aşezată în medalion oval pe măsuţa de scris a Olguţei, reprezentând siluetele duble – aureolate parcă – ale cailor, trăsurii, biciului, şi profilul unui moş bătrân cu o copilită în braţe şi-un surâs pe buze, în lumina unei dimineţi de vară demult împăienjenite cu acel moş Gheorghe, cu acea „duduiţa moşului” şi cu acele vremi…</p>
                  <p rend="justify">         …”sărut mina Cuconiţi o căzut bele pi capu meu şam sim eu Iniman dinţ sat spun mătăli. Zâci eri Cuconaşu Dănuţ măi Gheorghiţ ie tu cărţâli şi Beletu di pi Pat, făli pachet cum ştii tu, leagâli bini cu sfări, şi când îi fi gata şi vii la mini şi pun adresa cam şi li trimăt acasă cî Dumnealui ave mosafiri la ceai pi cuconaşu Mircea pi cuconaşu Tonel şi pi cela tot uit cum îi zâci ista Siranău cela cu nasu mari del rid Dumnealor, eu mapuc iutiiuti şi fac cum mio poroncit da şi vedi că Dracu şo băgat coada cî mă ispiteşti şi pun în pachet şi o Cârti di pi măsuţa di noapti căm zic las să fii mai mult çî tot acasî şi duci, şo eşât Bocluc. Măntorc eu dila Poştie cu Ţidula şi iaca Cuconaşu Dănuţ foc, undii Cartea Gheorghiţ, zic ci Cărţi Conaşule cî mata ai cât iarba şi năsipu zici ceia di pi măsuţî eu făceam pi prostu da undi lam văzut aşa di mâniet nani avut Coraj şi zic cavi bagato în Pachet ci şiş mai facă Inimi ră, cî mortu di la groapă nusântoarci.</p>
                  <p rend="justify">Zâc so căutăm Cuconaşule poati nai avuto poati ai zăhăito pacatili meii Cuconiţi şi faci moarti di om şi gata!!!! di când ăl slujăsc aşa di mâniet nu lam văzut şi nu fii Didiochi pârci era Duduia. Olguţa când vedi bătând gita la noi la Medeleni, şi la tati urma daco văzut că eu o ţin morţiş cî nam puso şi nara puso so mai liniştit şi niam pus diam răscolit tati casa da nam găsito so scot din Pământ gheorghiţ cî ochii cu mini nu mai dai zâci, da dacâmio găsăşti om tiam făcut!!!</p>
                  <p rend="justify">Şi eu zâc aşa Cuconiţă că mam sfătuit cu Cuconaşu Mircea Dumnezău săi ţii că tarii bun la Inimă milostiveştiti mata Cuconiţi şi cum vini Pachetu cu Bocluc la Ieş trimeţ mata cartea cu Trinu careţ şti cii mai răpidi cî şi duci Domnu Neculai pi Adresa lui Cuconaşu Mircea cî ari şi zâcî dumnealui cî o luato din greşalî în Taşcî.</p>
                  <p rend="justify">Şi iaca uitam, mo învăţat Cuconaşu Mircea căi zâci Cărţii cu Bocluc Ojardindilifant da mai pi Franţozăşti…”</p>
                  <p rend="justify">Doamna Deleanu îşi scoase ochelarii de lectură – îi purta de un an – aşezându-i dimpreună cu scrisoarea pe claviatura pianului.</p>
                  <p rend="justify">De doi ani, odată pe săptămână, Gheorghiţă a Marandei comenta cu devotament întâmplările care i se păreau lui mai evenimente, din Pitar-Moşu 20, aşa cum făgăduise la plecare mamei lui Danuţ.</p>
                  <p rend="justify">Până la Crăciun, o dată pe săptămână, alteori mai rar, veneau scrisori de la Dănuţ, care făceau aproape inutilă lectura celorlalte cu slovă încâlcită şi cuvintele naiv împărechete.</p>
                  <p rend="justify">De la Crăciun, însă, Dănuţ amuţise. Rareori trimetea câte-o carte poştală – „Sunt sănătos. Sărutări la toţi, Dănuţ” – cumpărată de la un debit de tutun, desigur, şi scrisă în goană cu creionul, pe marginea tarabei.</p>
                  <p rend="justify">Doamna Deleanu zâmbi cu un fel de umilă mândrie. Cetind scrisorile lui Gheorghiţă avea impresia că priveşte prin uşa abia întredeschisă a unei odăi de servitori – curată şi simpatică, dar de servitori – decorul şi viaţa fragmentară a unui băiat frumos, voinic, mare şi neatârnat, care totuşi era băieţelul ei.</p>
                  <p rend="justify">Odaia Monicăi era despărţită de a Olguţei printr-un mic vestibul cubic – dând şi el pe balcon – în care-şi luau ceaiul dimineţelor şcolare.</p>
                  <p rend="justify">Dar atâta deosebire era între cele două odăi învecinate, încât păreau situate pe versantele opuse ale unui masiv muntos, cu arşiţă şi portocali într-o parte şi presimţirea cadenţată a mării largi: tăceri de zăpezi mate sau scânteietoare în cealaltă şi presimţirea gravă a brazilor.</p>
                  <p rend="justify">Alt climat sufletesc orânduise reculegerea meditativă din odaia Monicăi; altul, dezordinea exuberantă din odaia Olguţei.</p>
                  <p rend="justify">Mobilele vechi şi demodate de la bunica ei erau fireşti în odaia Monicăi şi între zidurile monacale, ale căror singure podoabe erau simplicitatea lor de ziduri de-altădată, şi oglinda ovală în ramă neagră, oglindă cu apa uşor brumată, în care chipul oglindit se-nvăluia într-o îndulcire ştearsă şi într-un abur de trecut.</p>
                  <p rend="justify">De lemn negru era şi bahut-ul scund, bombat şi bonom, cu o rozace de sidef în mijloc, la fel cu masa fără colţuri acoperită cu un şal turcesc, tot vechi, de vreme ce în tinereţă acoperise umerii rotunzi ai unei fete care nici nu bănuia că într-o zi nu va mai fi decât o amintire albă în sufletul unei Monice blonde.</p>
                  <p rend="justify">Fotoliul de lângă masă – de mult tovarăş al ei – avea spetează şi picioare arcuite, şi căptuşeala de catifea rubinie odată, acum era roasă şi violacee.</p>
                  <p rend="justify">Deasupra divanului pe care dormeau, vegheau şi visau Monica şi Leila, o poliţă-colţar, dată cu baiţ, adăpostea sulfina bibliotecilor adolescente: Musset, Verlaine, Turgheniev, Eminescu, Heine…</p>
                  <p rend="justify">Cea mai luminoasă fereastră, şi cea mai înaltă, din odaia în care luna şi soarele păstrau parfumul romantismului, era Monica; părea deschisă într-un zid de castel medieval, pe un răsărit de zori cu apropiat tumult de soare şi albine. Privind-o, ochii se ridicau mai sus, căutând parcă aurul vestit de ea.</p>
                  <p rend="justify">Dar ochii Monicăi erau negri – cu prea depărtate înstelări – şi erau prea grei în genele lor lungi ca să nu fie religioşi în faţa dragostei şi a durerii.</p>
                  <p rend="justify">Şi odaia Monicăi semăna mai mult cu ochii ei.</p>
                  <p rend="justify">         „Il était un petit pommier Grave comme une mignonne Infante;</p>
                  <p rend="justify">H avait une robe bouffante, Vert de feuille et blanc-rosé, Comme les joues rondes des poupées.</p>
                  <p rend="justify">Le printemps lui souriait.</p>
                  <p rend="justify">Et sa voix était chantante.</p>
                  <p rend="justify">Il était un petit bambin</p>
                  <p rend="justify">— Rond et rouge comme une cerise -</p>
                  <p rend="justify">Qui avait des boucles exquises.</p>
                  <p rend="justify">N'étant pas du tout malin, II voyait dans l'herbe des nains, Et avec şes tendres mains Sage, il priait ŕ l'église.</p>
                  <p rend="justify">Puis, le petit „pommier d'antan Devint grand, naturellement.</p>
                  <p rend="justify">Et le petit bambin d'antan Fit, tout simplement, autant.</p>
                  <p rend="justify">Dis, ô, douce soeur des pommiers, Te souviens-tu d'un petit bambin Rouge comme la paume de tes mains?</p>
                  <p rend="justify">Car moi, ô, sage bien aimée, J'aime toujours le petit pommier.”13</p>
                  <p rend="justify">         …Sfârşitul vacanţei, cu un an în urmă: septembrie. Dănuţ pleca dis-de-dimineaţă. Monica nu dormise de loc. Visul urât şi greu o ţinuse întreaga noapte cu ochii deschişi ca şi ai lunii.</p>
                  <p rend="justify">Îl aştepta cu obraji de zori palizi, lipită de viţa roşie a pridvorului plecărilor şi toamnei.</p>
                  <p rend="justify">— Mă duc, Monica.</p>
                  <p rend="justify">Şi sufletul Monicăi spunea: „Se duce Dănuţ”. Cu toamna se ducea. Rămânea cu toamna.</p>
                  <p rend="justify">— Ţi-o dau ţie, Monica.</p>
                  <p rend="justify">Cartea cu „Las sanglots longs, des violons de l'automne…”</p>
                  <p rend="justify">Alergau frunze pe dealurile străvezii ale vântului, ca lumini speriate în căutarea unei domniţe înecată în ape, cu mânile pe piept.</p>
                  <p rend="justify">Tăcuseră…</p>
                  <p rend="justify">Se auzeau roţile trăsurii.</p>
                  <p rend="justify">Plecarea cu două inimi culese din acelaşi pom de toamnă de gravul înger al pădurilor şi al iubirilor.</p>
                  <p rend="justify">Dănuţ se aplecase, îi dezmierdase mina şi pentru întâia oară i-o sărutase – până atunci se sărutau frăţeşte pe obraz; în timp ce cu cealaltă mână, Monica-i dezmierdase aerian părul, sărutându-şi-o apoi pe furiş, cu lacrimi.</p>
                  <p rend="justify">Şi între versurile lui Verlaine, versurile lui Dănuţ, ca un pom reînflorit în străveziu de toamnă blinda… „Il était un petit pommier Grave comme une mignonne Infante…”</p>
                  <p rend="justify">         …răspundeau unei păpuşe care cu ani în urmă, într-o noapte de toamnă şi plecări cutezase să treacă hotarul războinic al pragului odăilor Potemkin-Kami-Mura, cu o solie ascunsă în buzunărelul şorţului hainei de mireasă.</p>
                  <p rend="justify">         „Monica îl iubeşte pe Dănuţ din toată inima…”</p>
                  <p rend="justify">         …De-atunci veniseră Monicăi versurile altora numai, dar trimise de Dănuţ, culese parcă de mânile lui pentru ea.</p>
                  <p rend="justify">Apoi venise Leila, trimisă prin domnul Deleanu, ca o ofrandă de tăcere şi de lună.</p>
                  <p rend="justify">De la Crăciun însă nu mai primise nimic. De atunci cetea şi Monica – după doamna Deleanu – scrisorile săptămânale ale lui Gheorghiţă a Marandei.</p>
                  <p rend="justify">Şi de-atunci, liniile pure şi străvezii ale dragostei se aplecaseră vast ostenite, închizând în ele declinul nostalgic al zărilor marine cu prea depărtate orizonturi.</p>
                  <p rend="justify">Venise o veste din senin. De la Dănuţ. Pentru Monica.</p>
                  <p rend="justify">         …Un punct pe orizont. Crezi că e o rândunică migratoare spre alte zări. Îţi pare rău. Privirile se afundă în depărtări. Te desparţi de tine, migrator…</p>
                  <p rend="justify">Şi deodată, o aripă străvezie îţi atinge faţa. Tresari. Zâmbeşti cu o bătaie de inimă. Punctul de pe zare era o libelulă apropiată. Atins de aripă, te regăseşti. Îţi vine să te-alinţi pe frunte, deşteptat.</p>
                  <p rend="justify">Dănuţ era lângă Monica, aşa cum era parfumul teiului din faţa casei. Cerul era aproape ca un surâs aplecat asupra părului.</p>
                  <p rend="justify">Monica se uitase de multe ori în oglindă. Deşi nu aştepta decât un pachet cu cărţi de la Dănuţ, se gătise de vară, ca şi cum l-ar fi aşteptat pe Dănuţ. O rochie de batistă albă cu mâneci scurte, brodată cu steluţe albastre, ca o scrutare de livănţică prin lumina dimineţelor de primăvară.</p>
                  <p rend="justify">         „Monica, tu nu trebuie să ascunzi nimic: nici fruntea, nici urechile, nici tâmplele, nici gâtul…”</p>
                  <p rend="justify">Aşa dorea Dănuţ să se pieptene Monica în timpul vacanţelor. Şi Monica se pieptănase aşa cum îi plăcea lui Dănuţ – simplu ca sinceritatea luminii sau a apelor limpezi.</p>
                  <p rend="justify">În undă pornea de pe frunte părul auriu, lăsând o undă: fruntea albă. Două unde se ridicau de pe tâmple, limpezind două unde: obrajii. Şi cozile de aur ale copilăriei – hăţurile lui Dănuţ – păreau adunate şi strânse pe cap de aceleaşi mini care odinioară le trăgeau, ca să se mire ochii cum de-au putut aţâţa vreme să nu vadă.</p>
                  <p rend="justify">Pieptănătura aceasta lăsa ca o mirare iluminată pe dezgolirea feţii, poate un zâmbet, un dar…</p>
                  <p rend="justify">Din nou Dănuţ era lângă Monica. Vorbele lui Dănuţ pluteau în jurul ei, o împrejmuiau, o cuprindeau ca fumul înălţat din acele căţui vrăjitoreşti ale orientalilor, fum dătător de visuri, şi de fericire, şi de somn.</p>
                  <p rend="justify">— Monica, tu ai fost o icoană zugrăvită într-un schit de munte, într-un schit foarte mic, alb, la poalele unui munte pietros şi sever ca un ascet în aerul limpede…</p>
                  <p rend="justify">Mergeau călări prin crânguri în care toamna intrase, ca soarele în norii de amurg, bătând în roşu, galben, arămiu şi violet. Între ei, între vorbele lor, flutura vântul, zburau frunzele. Uneori, o veveriţă de rugină îi privea vivace, mai încolo încă una, apoi alta… dar părea aceeaşi veveriţă, şi copacii aceiaşi păreau, şi toamna aceeaşi, ca şi cum crângul încremenit ar fi plutit pe lângă ei, şi ei ar fi plutit cu el, spre cerul albastru, arcuit în fund de zare ca o cascadă.</p>
                  <p rend="justify">Înălţându-se în scări, Dănuţ îndepărta o creangă, ferind-o pe Monica.</p>
                  <p rend="justify">Monica se apleca, zâmbind.</p>
                  <p rend="justify">Creanga izbucnea la loc.</p>
                  <p rend="justify">Pământul mirosea umed a ploaie, a ciuperci, a pivniţă bătrână, a vin de Cotnar, a tufănele şi pelin… Uneori o violetă de toamnă le tremura-n priviri, ca o stea căzătoare.</p>
                  <p rend="justify">— Erai singura podoabă a schitului. Şi erai Madona celor patru sau cinci călugări desculţi, cu rase de şaiac aspru, bărbi lungi şi ochi sălbăticiţi. Erai pictată pe un fond albastru. Braţele goale erau ca doi crini plecaţi, şi aveai un nimb linear în jurul creştetului… Într-o zi, zidul a rămas gol, alb, şi numai inelul aureolei mai strălucea însemnând locul capului… Monica, simţi tu, melancolia zidului gol, într-un schit de munte? … Şi fratele… fratele Teofan, fratele care sună clopotele – fiindcă numai el poate să urce scările clopotniţei – îngenunchează în fiecare miez de noapte în faţa zidului gol şi plânge, în loc să se închine… Monica, fratele Teofan e tânăr şi frumos, ca un înger în haină aspră de şaiac. El crede că Dumnezeu i-a luat Madona, ca să-l pedepsească fiindcă o iubea. Şi uneori, lumina lunii pe zidul gol e albă ca obrajii fratelui Teofan…</p>
                  <p rend="justify">— Îţi pare rău, Dănuţ, că zidul schitului a rămas gol?</p>
                  <p rend="justify">— Monica, a răsărit luna.</p>
                  <p rend="justify">— Unde?</p>
                  <p rend="justify">— Acolo…</p>
                  <p rend="justify">Se răsuceau îndărăt, priveau luna răsărită pe fumul cenuşiu al zării, apoi ochii lor se întâlneau în treacăt şi porneau spre casă tăcuţi. Şi sufletul Monicăi se întorcea pe zidul schitului de munte ca să dezmierda fruntea fratelui asemuit lui Dănuţ, un Dănuţ cu bucle lungi ca în copilărie…</p>
                  <p rend="justify">— Hei-hei!</p>
                  <p rend="justify">— Hei-hei!</p>
                  <p rend="justify">Cântau ecourile.</p>
                  <p rend="justify">Şi Olguţa-i ajungea din urmă în galop de pustă, ca un tânăr cneaz cazac aplecat pe coama calului. Şi se-ntorceau toţi trei prin umbra şi lumina nopţii, Olguţa-n frunte în trap dănţuitor; ei doi în urmă, cu tăcerea şi secretul lor.</p>
                  <p rend="justify">         …Se apropia o nouă vacanţă. O vesteau teii. O nouă vacanţă cu Dănuţ.</p>
                  <p rend="justify">Cu Dănuţ.</p>
                  <p rend="justify">Monica se uită din nou în oglindă, ca la fereastra unde aştepţi să răsară fericirea. Şi în oglinda care adăpostise atâtea resemnări, obrajii Monicăi erau roşii, şi-n ochii Monicăi râdeau visuri ca scuturările de stele în nopţile de august.</p>
                  <p rend="justify">Monica se ridică deodată şi, întorcându-se, privi strada. Într-adevăr, Neculai venea intermitent prin frunzele plopilor. Neculai venea cu pachetul.</p>
                  <p rend="justify">Monica ar fi dorit ca toate rândunelele văzduhului să răpească pachetul şi să i-l aducă în zbor, lăsându-i-l în mini ca pe un dar al zărilor.</p>
                  <p rend="justify">Dar pachetul era adus de la poştă de Neculai. Şi Neculai mergea încet, ca orice om solemn, bătrân şi artritic. Şi, pe deasupra, Neculai venea cetind ziarul cumpărat din târg, cu gestul nobil al statuiei lui Mihail Kogălniceanu, al cărei bronz prezbit, după curase ştie, înverzeşte cetind pe pavajul roz din faţa Universităţii un discurs istoric. Şi, pe deasupra, în apropierea casei, Neculai se întâlni cu sergentul de zi.</p>
                  <p rend="justify">Etc.</p>
                  <p rend="justify">Monica ieşise pe balcon, aplecându-se pe balustradă ca un crai-nou.</p>
                  <p rend="justify">Mânile şi ochii Monicăi se închinau lui Neculai şi sergentului de zi, din care nu zărea decât baletul cenuşiu şi galonat al braţelor.</p>
                  <p rend="justify">Între timp, în grădină apăruse Minodor Stratulativ înaintând cu paşi de somnambul.</p>
                  <p rend="justify">Monica intră în odaie. Clipele erau lungi ca insomniile; odaia strâmta, apăsătoare şi provizorie ca o anticameră; Leila, indiferentă ca ostilitatea zeilor somnoroşi; Neculai, un călău; sergentul, o fatalitate.</p>
                  <p rend="justify">— Intră, Neculai.</p>
                  <p rend="justify">Neculai era un mucenic. Năduşise urcând scările. Gâfâia serviabil.</p>
                  <p rend="justify">— Duduie Monica, începu el cu mâna stângă pe inimă şi cea dreaptă – cu pachetul – la spate: pot spune că Neculai al nostru a făcut o tractorie ca la Plevna! Poftiţi.</p>
                  <p rend="justify">Monica primi pachetul.</p>
                  <p rend="justify">— Zic: să trăiască Neculai cel cu membre de ghizelă (gazelă).</p>
                  <p rend="justify">         „Domnişoarei Monica…”</p>
                  <p rend="justify">Recunoscu scrisul lui Dănuţ. Neculai gesticula în depărtări telescopice.</p>
                  <p rend="justify">— Şi cum spun, vra să zică zic: avem rest două patace.</p>
                  <p rend="justify">— Îţi mulţumesc… Îţi mulţumesc din inimă, Neculai. Te rog opreşte-ţi tot.</p>
                  <p rend="justify">— Vai de mine! Mă onoraţi exclusiv. Ştiţi…</p>
                  <p rend="justify">Zărind pe masă o monedă de cinci lei o luă, impunând-o minei – de altminteri benevole – a lui Neculai.</p>
                  <p rend="justify">— Duduie Monica, Neculai a spus, Neculai repetă bis: Domnişoară Monica, sunteţi un caracter nobil.</p>
                  <p rend="justify">Bătu din călcâie ca din pinteni şi ieşi perpendicular pe musteţi, cu demnitatea unică a celor care ştiu să primească bacşişuri având aerul că ei le-au dat.</p>
                  <p rend="justify">Monica încuie amândouă uşile, lăsând-o deschisă numai pe cea dinspre balcon.</p>
                  <p rend="justify">Odaia se umplu deodată de mătăsoase scânteieri. Nu numai odaia: întreg Iaşul transfigurat. Soarele îngenunchease deasupra dealului Galatei. Şi de-acolo se revărsa în bogat şi blond tumult aurul zilei, ca părul unei domniţe călugărite în vremea teilor înfloriţi.</p>
                  <p rend="justify">—  Samain!</p>
                  <p rend="justify">Numele cu silabe pline ca un final de vers, de pe coperta galbenă, numele cu vaier limpede de clopot ieşan, era o amintire pentru Monica, legată de nucul bătrân din livada Medelenilor, şi de Dănuţ, ca toate amintirile.</p>
                  <p rend="justify">         „Les rosés du couchant s'effeuillent sur le fleuve Et, dans l'émotion pâle du soir tombant S'évoque un parc d'automne ou ręve sur un banc Ma jeunesse déjŕ grave comme une veuve…”14 „De cine, Dănuţ?” întrebase Monica, întorcând capul de pe banca din livadă unde şedea singură cu frunzele nucului.</p>
                  <p rend="justify">         „Albert Samain.” „Albert Samain… „ma jeunesse déjŕ grave comme une veuve…”„</p>
                  <p rend="justify">Acum scotea volumele netăiate din pachetul trimis de Dănuţ. Volumele galbene în care visa „ma jeunesse déjŕ grave comme une veuve”. Mânile Monicăi păreau că dezgroapă aurul arheologic al legendelor eline.</p>
                  <p rend="justify">Aux flancs du vase15.</p>
                  <p rend="justify">Le chariot d'or16.</p>
                  <p rend="justify">Contes17.</p>
                  <p rend="justify">Au jardin de l'Infante18…</p>
                  <p rend="justify">Luă volumele cu acelaşi titlu. Unul era al ei. Poate că celălalt era pentru Olguţa… Întoarse coperta: „Monica”.</p>
                  <p rend="justify">Dănuţ semna cu numele ei cărţile pe cari i le trimetea, pe întâia pagină, în colţul de sus, pieziş, cu o liniuţă dedesubt. Monica cetea şi recitea numele ei, literă cu literă, ca pe-o scrisoare de la Dănuţ.</p>
                  <p rend="justify">Scrisul lui Dănuţ nu era încă format. Dar numele Monicăi era scris cu un fel de energică autoritate care dădea numelui ei – scris de Dănuţ – farmecul întâiului fruct copt într-un pom crud.</p>
                  <p rend="justify">Întoarse coperta celuilalt volum: „Adina”.</p>
                  <p rend="justify">— Adina! …</p>
                  <p rend="justify">Au jardin de l'Infante; Monica.</p>
                  <p rend="justify">Au jardin de l'Infante; Adina.</p>
                  <p rend="justify">—  Adina! …</p>
                  <p rend="justify">Numele creştea uriaş în noaptea lui necunoscută, ca un castel cu turnuri negre.</p>
                  <p rend="justify">— Adina, Adina…</p>
                  <p rend="justify">Braţele Monicăi osteniră din inimă.</p>
                  <p rend="justify">— Adina?</p>
                  <p rend="justify">Dar dealurile zării erau mute în supleţa lor albastră.</p>
                  <p rend="justify">Au jardin de l'Infante, Monica… Numele ei o chema ca un ţipăt de deznădejde.</p>
                  <p rend="justify">A! Era o scrisoare în volumul ei! Îşi plecă genele pe scrisoare; numai genele o mai despărţeau de numele uriaş şi greu.</p>
                  <p rend="justify">         „Sunt trist, Monica. M-am schimbat. Am îmbătrânit. Sunt alungat din mine, şi nici o poartă de aur nu s-a închis în urma mea, şi nici un arhanghel n-a ridicat din urmă o spadă de flăcări.</p>
                  <p rend="justify">Nu. M-am deşteptat deodată, fără de mine.</p>
                  <p rend="justify">Am visat c-am fost copil? Nu mai ştiu! Dar din copilăria mea numai tu ai mai rămas înaltă, ca un catarg cu pescăruşi osteniţi deasupra unei scufundări.</p>
                  <p rend="justify">Mi-e dor de mine cu sufletul altuia. Sunt un om care merge pe străzi, printre sergenţi, prin faţa băcăniilor, berăriilor, magazinelor de mode, printre automobile, tramvaie şi trăsuri. Zarzării albi, livada mea nevăzută de nimeni – prin care numai eu mergeam, pe care numai eu o vedeam şi care venea cu mine pretutindeni ca o turmă dulce a primăverilor – n-o mai văd, n-o mai simt, am pierdut-o, m-am pierdut. A suflat viaţa asupra ei ca o zână rea şi a prefăcut-o în oameni, case, zgomote orăşeneşti, printre care trupul meu merge singur, atât de singur că uneori îmi vine să-nchid ochii şi să-i acopăr cu mânile.</p>
                  <p rend="justify">Monica, sora mea de totdeauna, astă noapte te-am visat. Ai fost prin sufletul meu adormit, lăsându-mi parfumul teiului din faţa balconului casei noastre de la Iaşi.</p>
                  <p rend="justify">Eu veneam – cine ştie de unde! – urât şi rupt, cu semnul pământului, şi tu m-ai întâmpinat în grădină, în faţa scărilor. Am îngenuncheat în faţa ta. Şi te văd şi în clipa asta, cum ţi-ai umplut pumnii cu parfumul teilor – uşoară apă aurie – şi cum l-ai revărsat pe creştetul capului meu.</p>
                  <p rend="justify">— Acuma, Dănuţ, poţi intra în casa surorii tale Monica.</p>
                  <p rend="justify">Ş-atunci m-am trezit, Monica. Tu erai departe, casa noastră departe, şi eu acelaşi om izgonit, acelaşi om cu trup greu, purtând în mine semnul pă-mântului. Dar tu, Monica, să fii întotdeauna bună, ca în visul cu parfum de tei, pentru fratele tău Dănuţ.”</p>
                  <p rend="justify">Faţa Monicăi slăbise ca a acelora care vor să plângă şi nu pot. Sufletul îi atârna în mânile deschise, rupt, prăbuşit.</p>
                  <p rend="justify">         „Dar tu, Monica, să fii întotdeauna hună, ca în visul cu parfum de tei, pentru fratele tău Dănuţ.”</p>
                  <p rend="justify">— Adina.</p>
                  <p rend="justify">Ca un vânt aspru prin vitralii sparte. Şi sufletul se umplu de umed amar.</p>
                  <p rend="justify">Luă cartea străinei, vrând să o îndepărteze. O foaie căzu. Şi Adina avea o scrisoare!</p>
                  <p rend="justify">Nu. Versuri.</p>
                  <p rend="justify">Versuri numai pentru străină… „Le soir se grise d'acier Et tranche le jour audacieux.</p>
                  <p rend="justify">Un songe tenace et coutumier Cercle mon front fiévreux.</p>
                  <p rend="justify">Comment pourrais-je te renier Lorsque ton coeur rapace Au mien s'est fortement greffé, Une folle racine vivace…</p>
                  <p rend="justify">Comment m'affranchir de toi Lorsque ma seule cuirasse Est cette immense foi Qui te bénit la face…</p>
                  <p rend="justify">Lorsque j'aurai perdu ma joi Un glaive ŕ l'éclair fugace</p>
                  <p rend="justify">— Vibrant comme un cri d'effroi -</p>
                  <p rend="justify">Tranchera mon îme lasse.</p>
                  <p rend="justify">         …Le soir qui se grise d'acier Dégaine son arme fine:</p>
                  <p rend="justify">L'étroit sabre recourbé De lune adamantine.”19 „Au jardin de l'Infante: Adina.”</p>
                  <p rend="justify">— Săracu Dănuţ!</p>
                  <p rend="justify">Numele era viu ca o viperă în colţul filei. Cu o mişcare netă, Monica rupse foaia şi o făcu bucăţi.</p>
                  <p rend="justify">Singurul trăsnet al furtunii.</p>
                  <p rend="justify">Dar sufletul era istovit.</p>
                  <p rend="justify">Un clopot sună deasupra laşului, dând înserării o gravitate funebră. Dealurile erau vinete; cerul, palid deasupra lor.</p>
                  <p rend="justify">Monica-şi luă capul în mini. Odaia se întunecase.</p>
                  <p rend="justify">         „. Dar tu, Monica, să fii întotdeauna bunĂ. Ca în visul cu parfum de tei, pentru fratele tău Dănuţ.” „Dar tu, Dănuţ, de ce…” „Dis, ô, douce soeur des pommiers, Te souviens tu d'un petit bambin Rouge comme la paume de tes mains?</p>
                  <p rend="justify">Car moi, ô, sage bien-aimée, J'aime toujours le petit pommier”20…</p>
                  <p rend="justify">Ochii Monicăi plângeau, plângeau.</p>
                  <p rend="justify">Dar sufletul Monicăi, cu dragostea, şi mila, şi iertarea, şi durerea, şi toate puterile lui rănite şi strivite – ca un parfum de tei abătuţi în floare, ca un parfum de tei amestecat cu agonia crudă a sevei – se dăruia deplin tot „fratelui ei Dănuţ”.</p>
                  <p rend="justify">— Touché! 21</p>
                  <p rend="justify">Floreta colonelului descrise un salut de arme.</p>
                  <p rend="justify">— En garde! 22</p>
                  <p rend="justify">Din nou, cu pizzicatto metalic, floretele încrucişate împletiră zigzaguri sclipitoare, arcuri scurte, zvâcnind, lunecând, săltând, tresărind, pândind – înviind în jocul fin al lamelor, zborul subtil, nervos şi delicat al rândunelelor sau trăsnetul ornamental al arabescurilor.</p>
                  <p rend="justify">Colonelul Barbă-Roşie – barba de un aur veneţian era ca un blazon viu, moştenit din ţâţă-n fiu, de coborâtorii familiei care număra un domn în scaunul Moldovei, şi o beizadea cu trup titanic, care trecuse ca un zeu arămiu al toamnei prin inimile feminine ale epocei – era profesorul de scrimă al Olguţei. Tot el o iniţiase pe un pur-sânge, în tainele viguroasei elegante a călăriei, pe care colonelul Barbă-Roşie o întruchipa ca un centaur.</p>
                  <p rend="justify">Îşi iubea regimentul de roşiori mai mult decât griul vastelor moşii pornite tocmai din Ceahlău ca o trenă verde pe malurile Bistriţei, apoi aurie pe ale Şiretului.</p>
                  <p rend="justify">Un singur lucru îi reproşa Olguţei: că nu-i fata lui; şi unul singur domnului Deleanu: că n-a făcut pe Olguţa băiat.</p>
                  <p rend="justify">În după-amiezele de primăvară şi de toamnă, când se întorcea călare de la Copou, cu Olguţa la dreapta şi Monica la stânga, îşi bătea barba cu dosul palmei, ceea ce se întâmpla altminteri rareori, numai atunci când regimentul defila impecabil în faţa unor „ochi de vultur”.</p>
                  <p rend="justify">Odată, de zece mai, venind în fruntea regimentului ca să defileze în faţa lui vodă, întâlnise în apropierea grădinii Copoului, pe Olguţa. Spre uimirea tuturor ofiţerilor, colonelul Barbă-Roşie dăduse comanda de defilare cu glas de tunet.</p>
                  <p rend="justify">Înaintea cui?</p>
                  <p rend="justify">Şi tot regimentul defilase cu capul la dreapta – ofiţerii cu săbiile plecate – în faţa unei rachete de tenis şi a unui zâmbet ironic, stăpânit însă.</p>
                  <p rend="justify">Colonelul moştenise de la străbuni nu numai barba – în care se oglindeau parcă şi galbenii, şi grâul – ci şi patima mesei verzi, în care şi grâul, şi galbenii – oricât de fluviali ar fi – se varsă ca într-o mare. Totuşi, floreta Olguţei smulgea zilnic o oră deplină, uneori întrecută, patimii cartoforiceşti a colonelului. Astfel că zilnic, în preajma lui şapte jumătate, seara, colonelul se ridica de la masa de bacara – de care îl lega un Ultim bac – trecea în odaia de scrimă a Jokey-Clubului şi, îmbrăcat în costum de arme, o aştepta pe Olguţa care sosea de la tenis cu în-târzieri mai mari sau mai mici.</p>
                  <p rend="justify">— Mille excuses, mon colonel! 23</p>
                  <p rend="justify">— Mille remerciements, mon enfant! J'ai eu l'honneur de vous attendre.24</p>
                  <p rend="justify">Colonelul vorbea uneori ŕ la Georges d'Esparbčs25, spunea Olguţa, care primise în dar de la el – cu titlul de manual eroic – cărţile lui d'Esparbčs legate în marochin.</p>
                  <p rend="justify">Plafonierele erau aprinse.</p>
                  <p rend="justify">De-a lungul pereţilor se întindeau lungi canapele de catifea roşie, mâncate de molii. Zidurile erau împodobite cu panoplii, alternând cu oglinzi în rame aurite şi picturi sportive.</p>
                  <p rend="justify">Odaia de scrimă era singura odaie a Jokey-Clubului în care mirosul de tutun era atenuat şi vocabularul cartoforicesc absent. De altminteri, era odaia cea mai puţin frecventată, aproape pustie. Colonelul şi Olguţa erau singurele excepţii care îndreptăţeau lipsa meselor verzi şi din această încăpere.</p>
                  <p rend="justify">Nimeni n-ar fi spus că adversarul colonelului era o fată. Înfăţişarea Olguţei era cu totul băieţească. Mai întâi îmbrăcămintea: pantaloni de scrimă bărbăteşti, pieptar şi mască bombată. Apoi impetuozitatea trainică şi severitatea jocului. Braţul care mânuia floreta nu se apăra cu panici cochete de evantai, nici nu ataca având aerul că mânuieşte o tulpină deghizată în lamă de oţel din capătul căreia crinul căzuse provizor.</p>
                  <p rend="justify">Apoi tăcerea. Nici madrigale din partea colonelului, nici exclamaţii – oh! vai! ah! ce! – din partea adversarului. O tăcere încordată, în care s-auzeau: ritmul respiraţiilor, tactul picioarelor şi clinchetul lamelor inteligente şi sprintene ca ironia, perfide ca sarcasmul, viclene ca surâsul…</p>
                  <p rend="justify">Ochii Olguţei erau atenţi ca la un joc de şah accelerat. Floreta colonelului era bilingvă: cunoştea şi dialectul lamelor italiene şi al celor franceze. Olguţa trebuia să rezolve mereu alte probleme. Mintea lucra în ritmul braţului spontan. Toţi muşchii erau la pândă. Şi când destinderea fandării nimerea pieptul adversarului cu delicatul vârf al floretei, brusc îndoit, muşchii găseau în scurta biruinţă o sintetică odihnă şi noua elasticitate a elanurilor apropiate.</p>
                  <p rend="justify">Uşa dinspre odaia de bridge se deschise lent, dezvăluind feţe congestionate în fumul ţigărilor şi un răsad multicolor de cărţi de joc, grădinărit – meditativ sau violent – de mini nervoase.</p>
                  <p rend="justify">— Ah! Bonsoooir, d'Artagnanette!</p>
                  <p rend="justify">— Touché.</p>
                  <p rend="justify">— Repos et merci.</p>
                  <p rend="justify">Olguţa îşi smulse masca, de subt care capul răsări zburlit, rumenit şi impertinent, întregind silueta de paj războinic.</p>
                  <p rend="justify">— Bonsoir, oncle universel!</p>
                  <p rend="justify">— Ha-ha!</p>
                  <p rend="justify">Nalt, dar puţin adus, cum sunt domnitorii în clipa când, din strană, abia îşi apleacă fruntea în faţa Mitropolitului; cu frunte naltă, pietroasă şi de gală, şi păr rar, pieptănat pe spate; cu musteaţa căruntă şi fină, dar lipsită de galanterie, deprinsă să fie dezmierdată meditativ în faţa ideilor, nu răsucită în faţa femeilor; cu sprâncene stufoase, de subt care ochii afunzi aveau cochetăria să pară prezbiţi, din care pricină capul se răsturna pe spate în faţa unui om ca în faţa unui munte; cu guler drept şi rigid de moda veche, ca şi manşetele rotunde de o albeaţă reacţionară, cu zâmbet afabil de bătrân care dispreţuieşte mânia, încruntarea şi gesticularea, socotindu-le prea juvenile şi necuviincios democratice faţă de sobrietatea ironiei; cu mini înguste şi degete lungi şi subţiri de ctitor, deprinse parcă să înşire onctuosul chilimbar al mătăniilor; şi cu gest ocrotitor şi ospitalier de boier când primeşte oaspeţi la conac, întâmpinându-i în capul scărilor – oncle Michel contempla silueta Olguţei, d'Artagnanette, cum o saluta el zilnic intrând în sala de scrimă cu evantaiul în mină, aşa cum intra şi la Universitate.</p>
                  <p rend="justify">La Bucureşti i se spunea domnule ministru sau excelenţă – era mobilizat oarecum, ministru de justiţie – ceea ce-l făcea să răspundă: „Tiens! J'avais oublié. Comme c'est aimable de votre part, cher monsieur, de me l'avoir rappelé!”26</p>
                  <p rend="justify">La Iaşi i se spunea domnule profesor – era singurul dintre profesorii Facultăţii de drept fără titlu de doctor.</p>
                  <p rend="justify">         „Oh? Non, merci! Je n'ai pas besoin de cela pour l'ętre – n'est-ce pas, mon cher collčgue?”27</p>
                  <p rend="justify">La Jokey, intimii îi spuneau oncle Michel. Pe la spate toţi îi spuneau oncle Michel, familiaritate pe care şi-o însuşiseră, bineînţeles, ziarele.</p>
                  <p rend="justify">Vorbea răspicat, aruncând vorbele de sus, ca un bacşiş din balcon. Şi vorbea moldoveneşte cu un uşor accent franţuzesc, păstrat din tinereţă, accent care învăluia cu un fel de pudoare arhaismul neaoş al cuvintelor îmbinate în fraze de o cronicărească puritate.</p>
                  <p rend="justify">Olguţa îl poreclise „l'oncle universel”.</p>
                  <p rend="justify">         „En effet, je m'aperçois que ma famille onclesque grandit drôlement! Mais, en échange, j'ai le plaisir de recevoir une ničce trčs simpathique par cette voie profondément dégoűtante!”28</p>
                  <p rend="justify">Colonelul Barbă-Roşie privea cu o părintească admiraţie neastâmpărul Olguţei, care, deşi în repaos, frământa floreta fără urmă de osteneală.</p>
                  <p rend="justify">— Pur sânge, onche Michel.</p>
                  <p rend="justify">— Tais-toi, Barbaroza! îl alungă oncle Michel cu un gest extenuat al evantaiului. Tu vezi numai cai. Ai halucinaţia grajdului profesional! Mai sunt şi măgari pe lumea asta, nu numai cai; n'est-ce pas, d'Artagnanette? Je viens justement d'en quitter un…29</p>
                  <p rend="justify">— Qui est-ce, monsieur La Fontaine? 30</p>
                  <p rend="justify">— C'est un politicien – naturellement31i Cum îl cheamă? Ah! …</p>
                  <p rend="justify">În faţa numelor colegilor universitari şi luceferilor politici oncle Michel avea un recul voit – de memorie – care punea o distanţă sanitară între el şi ei.</p>
                  <p rend="justify">Uşa se deschise, făcând loc unui domn cu obrajii atât de grăsuni, rumeori şi zâmbitori, că păreau dospiţi din pasta dolofană a feselor îngeraşilor lui Rubens.</p>
                  <p rend="justify">Văzându-l, oncle Michel se lumină.</p>
                  <p rend="justify">— Tiens! Cum îţi dzâci, tachistule? Nu pot să-ţi reţin numele ilustru!</p>
                  <p rend="justify">— Ei, coane Michel! Costea Babic.</p>
                  <p rend="justify">— Ah! Cest cela! Costea Babic, oui! Le voila, d'Artagnanette! Il a une maničre, pommadée d'ętre takiste; tout ŕ fait fabrication Take! Il me remplit de joie! 32</p>
                  <p rend="justify">Costea Babic zâmbea ca un buchet de trandafiri în cărţile poştale ilustrate.</p>
                  <p rend="justify">— Tare-i glumeţ conu Michel!</p>
                  <p rend="justify">— Comme la politique développe l'esprit d'observation! …33</p>
                  <p rend="justify">— L'esprit en général34, adăugă Olguţa.</p>
                  <p rend="justify">— Domnişoară Deleanu, m-a însărcinat conu Iorgu să te anunţ că plecaţi îndată.</p>
                  <p rend="justify">— Cum asta? Nu-s încă opt jumătate! se încruntă colonelul. Ce-a păţit Iorgu de se grăbeşte? Câştigă?</p>
                  <p rend="justify">— Vai de mine! Conu Iorgu are nobleţă de-a pierde constant!</p>
                  <p rend="justify">Olguţa se încruntă: o cută între sprâncene, cu răsfrângeri adânci. Ştia că tatăl ei pierde nebuneşte şi că-şi făcuse o celebritate din aceasta. Dar mai presus de toate o supărau glumele pe socoteala acestei celebrităţi mănoase pentru o bună parte dintre cei care-o satirizau.</p>
                  <p rend="justify">Zvârli floreta pe canapea.</p>
                  <p rend="justify">— Mă iertaţi, trebuie să mă îmbrac. Oncle Michel, ai dreptate. Colonelul vede numai cai arăbeşti şi lame de Toledo; mai sunt şi copitele fabulei. Bună sara.</p>
                  <p rend="justify">Dispăru în odaia de baie, unde o aşteptau ogarii, racheta şi duşul rece.</p>
                  <p rend="justify">Oncle Michel îşi freca palmele.</p>
                  <p rend="justify">— Hm! C'est épatant! Et pourtant elle ressemble parfois ŕ sa tante Elenco Dumţa, qui était horriblement laide et affreusement intelligente. Oui! Affreusement in-tel-li-gente, monsieur takiste! Tu l'as connue, Barbaroza? 35</p>
                  <p rend="justify">— Oncle Michel! protestă colonelul, bombându-şi marţial bustul.</p>
                  <p rend="justify">— Tţ, mon cher! N-am spus că-i urâta! Au contraire! Mais elle lui ressemble, surtout quand elle dit des vérités. C'est drôle.36</p>
                  <p rend="justify">— Pur-sânge! murmură colonelul, ca un refren, bătându-şi barba cu dosul palmei.</p>
                  <p rend="justify">— Ei, lasă-mă! se supără oncle Michel, desfăcând evantaiul. Iar te-ai făcut impresar de cai!</p>
                  <p rend="justify">— Bonsoir, Olguţa.</p>
                  <p rend="justify">— Bonsoir, papa.</p>
                  <p rend="justify">Congestionată şi năduşită, cu ochii lucioşi de frigurile băncii bacara, cu tâmplele surite de timpuriu şi fire albe în musteţi, cu trăsăturile arse de zbucium ca de un soare marin, dar pline de strania şi fierbintea tinereţă a nervilor, şi fruntea largă şi bombată ca o statornică sfidare – faţa domnului Deleanu surâdea părinteşte şi copilăreşte Olguţei, care era puţin mai înaltă decât el şi proaspătă de soare, vânt şi tinereţă.</p>
                  <p rend="justify">— Am ceva pentru „fondul Olguţa”, zâmbi el, bătându-şi buzunarul de la piept.</p>
                  <p rend="justify">         „Fondul Olguţa” era tovarăş la câştigurile cartoforiceşti ale domnului Deleanu. Deşi cunoştea pagubele zilnice, Olguţa tolera tributul seral pentru fondul instituit de tatăl ei, ştiind că-i face plăcere.</p>
                  <p rend="justify">Domnul Deleanu o sărută pe frunte şi începu să-şi potrivească în faţa oglinzii, cravata strâmba.</p>
                  <p rend="justify">— Vă salut cu respect, coani Iorgî. Numai două vorbe, dacă nu se supără domnişoara matale.</p>
                  <p rend="justify">Gerş Herman – misit – era client civil, comercial şi mai cu seamă penal, al domnului Deleanu. Şi cum tainicele lui afaceri nu puteau fi rezolvate decât de „coani Iorgî”, îl aştepta la club – unde-l găsea sigur, în loc să-l aştepte la birou – unde găsea secretarii.</p>
                  <p rend="justify">— Gerş!</p>
                  <p rend="justify">Cum ar fi spus: „Marş!”</p>
                  <p rend="justify">Dar Gerş, cu un zâmbet şi gest amforat de balerină, mai înaintă un pas. Era aşa de gras că părea de două ori gravid: şi pântecele, şi fălcile.</p>
                  <p rend="justify">— Coani Iorgî!</p>
                  <p rend="justify">— Aşteaptă-mă acasă, Gerş.</p>
                  <p rend="justify">— V-aştept la gară. Cu respect şi complimente la domnişoara.</p>
                  <p rend="justify">— Ce? Pleci, papa?</p>
                  <p rend="justify">— Da, plec la Bucureşti. Jidanii ştiu tot! Ce să-ţi aduc, Olguţa?</p>
                  <p rend="justify">Se suiră în trăsură, cu ogarii la picioare!</p>
                  <p rend="justify">— La „Smirnov”. Ce cumpărăm, Olguţa?</p>
                  <p rend="justify">Domnu Deleanu răspundea la saluturi în dreapta şi în stânga, zâmbind, gesticulând amical, protector sau cu înţeles, ca un orator popular la coborârea din tren.</p>
                  <p rend="justify">Sâmbăta însufleţise Iaşul, mai ales strada Lăpuşneanu: treceau parfumuri violent proaste şi mătăsuri colorate intens ca acadelele din borcanele cofetăriilor periferice.</p>
                  <p rend="justify">— Flori mirositoare pentru duduci costisitoare! Cumpăraţi, cumpăraţi, domni galanţi şi cavaleri berbanţi! Baronul de Vax vă porunceşte să fiţi galanţi şi eleganţi dacă vreţi să fiţi berbanţi! Tiu vio, ma belă damă?</p>
                  <p rend="justify">Cu ghete de lac, ghetre albe, mănuşi albe, trandafir alb la butoniera smochingului şi monoclu cu şnur lat pe o faţă de gorilă ţigănească, baronul de Vax – cum singur se intitula – îşi plasa florile cu o impertinenţă în glas şi gesturi calculat negustorească pentru publicul de sâmbătă. În timpul săptămânii se adresa individual trecătorilor, cu călcâile lipite şi jobenul plecat: „Măria-voastră, nu vreţi”…</p>
                  <p rend="justify">Trăsura se opri în faţa băcăniei „Smirnov”. Intrară.</p>
                  <p rend="justify">— Buna sara, domnişoară Volga. Ci faci, domnule Medeleanu?</p>
                  <p rend="justify">Olguţa întinse o mână prietenoasă noului-venit care intra în băcănie cu mini crispate şi tremurătoare de orb nervos, duhnind a vin, bărbos ca Robinson, dar brun, cu trăsături ascetice, ochi halucinaţi de derviş urlător şi îmbrăcat ca o sperietoare de păsări.</p>
                  <p rend="justify">— Vii de la Jupey-Club, Pierdeleanu? … Luăm o fiţuică şi nişte akefali?</p>
                  <p rend="justify">Apăsa pe fiecare vorbă – calambur îndeobşte – ca într-o cârjă care i-ar fi susţinut bicisnicia şi avea accentul mirat evreiesc al celor care imită mereu jargonul. Văzuse trăsura casei Deleanu oprindu-se la „Smirnov”, de peste drum, de la „Respect general”, şi nu se putuse opri – lăsând murăturile usturoiete, pastrama de gâscă, vinaţul acrişor şi cei trei convivi în faţa cărora îşi orhestra calambururile – să nu vie şi la o ţuică.</p>
                  <p rend="justify">Calambururile erau în inteligenţa acestui junimist ca o mahala în jurul unui oraş cu tainice grădini şi discrete palate. Ca să-l cunoşti, trebuia să treci mai întâi prin mahala. Olguţa trecuse, şi îl stima. Stima şi faimoasa răutate verbală – care era luciditate – şi humorul sincerităţii sale temerare, şi sărăcia trupească a acestui învăţat – diagnostician miraculos în medicină – ferfeniţos ca o carte veche.</p>
                  <p rend="justify">— Domnule Prahu, vii la noi la masă? îl invită Olguţa aruncând o privire iute domnului Deleanu, care zâmbi.</p>
                  <p rend="justify">— Vin. Îţi mulţumesc, domnişoară, adăugă el ceremonios, pieptănându-şi barba, pieptănată cu mânile numai în astfel de ocazii.</p>
                  <p rend="justify">Doamna Deleanu nu prea împărtăşea stima Olguţei şi prietenia domnului Deleanu pentru acest conviv care lăsa dâre de glod pe covoare, mormane de scrum pe mobile, pe faţa de masă – arhipelagul tuturor alimentelor lichide sau quasi, şi al băuturilor – şi care pe deasupra vorbea de rău pe toţi. Dar alianţa Olguţa-domnul Deleanu era mai puternică.</p>
                  <p rend="justify">Se suiră în trăsură cu pachetele şi sticlele; Olguţa la mijloc. Ogarii, pe jos. Caii mergeau încet din pricina aglomeraţiei; cotind spre Copou, prin faţa Râpei Galbene, o luară la trap. Trotuarul străzii Carol era atât de plin de pietonii sâmbetei, că părea un funicular urcând spre Copou.</p>
                  <p rend="justify">Noaptea cădea clară ca pe un decor mânăstiresc. Aşteptai glasul clopotelor.</p>
                  <p rend="justify">Rupând tăcerea, doctorul Prahu întrebă – ironic sau trist? – întinzând mâna crispată ca un blestem:</p>
                  <p rend="justify">— Unde-i Iaşul? Şi singur răspunse, cu mimică şi accent de parodie: Aici-s, moi!</p>
                  <p rend="justify">— Pleacă maestrul la Bucureşti! Dosarele…</p>
                  <p rend="justify">— Conaşu pleacî la Bucureşti. Digrabî la maşi.</p>
                  <p rend="justify">— Bine, Iorgule, iar mă anunţi în ultimul moment! Şi musafiri la masă pe deasupra! Poftim! … Profira, spune lui Neculai să mai puie un tacâm… A! Unde mi-e capul! Olguţa, ia vezi tu ce-i cu scrisoarea lui Gheorghiţă… Scrie de nişte cărţi trimise din greşală. Uite: ce-i asta: Ojardindilijant!</p>
                  <p rend="justify">Vestea plecării domnului Deleanu se răspândise ca sunetul trâmbiţelor de mobilizare, accelerând ritmul obişnuit al casei şi alarmându-l.</p>
                  <p rend="justify">Doamna Deleanu se consacră pachetelor destinate lui Dănuţ; domnul Deleanu, expedierii clienţilor şi alcătuirii bagajelor haotice.</p>
                  <p rend="justify">Puiu – surprins de Olguţa în clipa când vămuia salamul şi ghiudemul aduse pentru masă – fusese expulzat din sufragerie în salon să ţie tovărăşie doctorului Prahu, sau, mai exact, somnului acestuia, căci doctorul, de câte ori se aşeza pe o sofa sau într-un fotoliu – fără ca să aibă în faţă o masă cu pahare, sticle cu trompă metalică alături de „sferturi” şi mucuri de ţigări – adormea cu gura deschisă, având aerul celor cloroformizaţi pe un scaun dentar.</p>
                  <p rend="justify">Puiu se plimba prin salon, cu mânile la spate, tropăind agresiv, cu sufletul plin de revoltă şi amar: iar îl bruscase Olguţa! Pe doctorul Prahu nu putea să-l sufere! Şi pe deasupra îl exaspera şi un ulcior stârnit de colbul vitezelor cicliste!</p>
                  <p rend="justify">Olguţa după ce porunci lui Neculai să scoată o sticlă de vin „fain” pentru desert în cinstea doctorului – alternă lectura scrisorii lui Gheorghiţă cu muşcatul combativ al feliilor de ghiudem pipărat, dur şi aromat, care se mănâncă obligator în picioare, cu o aşcnie de pâne smulsă – fiindcă pânea nu-i tăiată încă – întovărăşind o lectură.</p>
                  <p rend="justify">— Ojardindilifant?</p>
                  <p rend="justify">Intră râzând în odaia Monicăi.</p>
                  <p rend="justify">— Hei-hei!</p>
                  <p rend="justify">Aprinse lumina.</p>
                  <p rend="justify">— Ai adormit?</p>
                  <p rend="justify">Monica se ridică de pe divan, ocrotindu-şi ochii cu palma. Rochia subţire, îmbrăcată pentru primirea pachetului, era ca o floare bătută de brumă.</p>
                  <p rend="justify">— La masă, Melizando! Uite ghiudem. Ştii că papa pleacă la Bucureşti! … Monica!</p>
                  <p rend="justify">Aplecându-se, Olguţa-i căută ochii; Monica şi-i acoperi.</p>
                  <p rend="justify">— Ai plâns?</p>
                  <p rend="justify">Olguţa aruncă o privire pe masă. Văzu risipa cărţilor.</p>
                  <p rend="justify">—  Au jardin de l'Infante, A! Ojardindilifant! … Ce-i asta? „Pour Adine?”…</p>
                  <p rend="justify">Monica se repezi la masă.</p>
                  <p rend="justify">— Te rog, Olguţa, nu ceti.</p>
                  <p rend="justify">— E pentru tine?</p>
                  <p rend="justify">— Nu.</p>
                  <p rend="justify">Monica plecă în jos ochii plânşi.</p>
                  <p rend="justify">— Atunci, dă-mi voie. Uite scrisoarea lui Gheorghiţă.</p>
                  <p rend="justify">Cetiră alături: Olguţa, versurile cu dedicaţie, care lămureau lacrimile Monicăi; Monica, scrisoarea care explica prezenţa, în acelaşi pachet, a celor două Au jardin de l'Infante. Faţa Olguţei era atentă, severă, preocupată. De îndată însă ce simţi ochii Monicăi îndreptaţi asupra ei, îşi luă un aer ironic şi surprins.</p>
                  <p rend="justify">— Et tontaine et tonton!</p>
                  <p rend="justify">Monica zâmbi ostenit subt ochii Olguţei.</p>
                  <p rend="justify">— De ce-ai plâns?</p>
                  <p rend="justify">— Ţi-a scris?</p>
                  <p rend="justify">— Da.</p>
                  <p rend="justify">— Minciuni?</p>
                  <p rend="justify">— Vai, Olguţa! Dănuţ!</p>
                  <p rend="justify">— Atunci de ce-ai plâns?</p>
                  <p rend="justify">—  Din pricina Adinei „au coeur rapace”37?</p>
                  <p rend="justify">Monica se roşi.</p>
                  <p rend="justify">— Fiindcă i-a făcut versuri şi ţie ţi-a scris în proză?</p>
                  <p rend="justify">— Atunci de ce-ai plâns? se încruntă Olguţa, bătând cu pumnul în masă.</p>
                  <p rend="justify">Leila deschise ochi speriaţi. Olguţa trânti felia de ghiudem pe Au jardin de l'Infante.</p>
                  <p rend="justify">— Monica, uită-te la mine… Te rog să nu fii Melizandă! … Acuma uită-te-n oglindă. Uită-te, că nu-i ruşine! bătu ea din picior.</p>
                  <p rend="justify">Silită de mânile Olguţei, Monica se uită şi-şi văzu frumuseţea inutilă.</p>
                  <p rend="justify">— Atunci, de ce-ai plâns? … Ascultă, Monica, tu ştii că odată pe an vorbesc şi eu serios. Eu afirm că te iubeşte pe tine.</p>
                  <p rend="justify">O luase viguros de umeri. Ochii Olguţei erau pasionaţi şi puternici ca ai celor care vorbesc în numele lui Dumnezeu. O cută i se adâncise pe frunte, deasupra rădăcinii nasului.</p>
                  <p rend="justify">— Tu crezi c-o iubeşte pe domnişoara Adina. Perfect. De ce? … Răspunde!</p>
                  <p rend="justify">— Fiindcă i-a făcut versuri? … Răspunde!</p>
                  <p rend="justify">— Mai întâi nu i-a făcut versuri. A făcut o poezie şi a dedicat-o domnişoarei Adina. Asta-i mania şi vanitatea celor care fac versuri: să le dedice lui Dumnezeu, patriei, sau măcar unei domnişoare. Dar versurile nu-s scrisori! Şi nici scrisorile nu trebuiesc luate în serios! Dar versurile! Dacă era trist din cauza acestei domnişoare, îi scria o scrisoare, sau nu-i scria de loc, îşi pierdea pofta de mâncare, slăbea… De unde! N-ai văzut ce scrie Gheorghiţă? Că a avut un gutunar, da i-o trecut! Vra să zică Metaforei, sănătos tun, face poezii jalnice – asta-i altă manie a poeţilor sănătoşi – pe care le trimite cu dedicaţie la diverse domnişoare… Când are să-şi tipărească versurile viitoare are să le dedice în bloc ţie, sau mamei! Ce ai de spus?</p>
                  <p rend="justify">— Nu eşti mulţumită! Bine. Atunci să procedăm negustoreşte. Să cântărim: domnişoarei Adina i-a trimis Au jardin de l'Infante; ţie ţi-a trimis toate volumele lui Samain. Ei i-a trimis o poezie cu dedicaţie, în care-i spune minciuni, căci dacă vroia să-i spuie un adevăr îi scria o scrisoare; ţie însă ţi-a scris o scrisoare în care tu singură spui că nu-ţi scrie minciuni… Ce-ţi scrie?</p>
                  <p rend="justify">— Că-i trist…</p>
                  <p rend="justify">— Sigur, fiindcă-i la Bucureşti şi tu eşti la Iaşi. De asta face poezii jalnice.</p>
                  <p rend="justify">— Adinei…</p>
                  <p rend="justify">— Adinei! Ascultă, Monica: domnişoara Adina X flirtează cu Benjaminul! Dar fiecare bărbat flirtează cu toate fetele – şi foarte bine face, aşa trebuie să facă. Cu una face exerciţii de versificaţie, cu alta joacă tenis, cu alta patinează, cu alta suspină la Dama cu camelii, cu alta merge la cinema etc… Şi pe una o iubeşte. Dănuţ te iubeşte pe tine.</p>
                  <p rend="justify">— De unde ştii? întrebă Monica, deschizând ochii mari ca în faţa unui oracol.</p>
                  <p rend="justify">— Ştiu fiindcă-s sora lui… şi ştiu eu fiindcă ştiu. Ţi-am spus eu vreodată minciuni?</p>
                  <p rend="justify">— Nu.</p>
                  <p rend="justify">— Atunci de ce nu mă crezi?</p>
                  <p rend="justify">Monica plecă ochii, vorbind în şoaptă:</p>
                  <p rend="justify">— Atunci de ce nu mi-a scris nimic de la Crăciun?</p>
                  <p rend="justify">— Cum nu ţi-a scris? Dar scrisoarea de azi? Dovadă mai bună decât asta ce vrei? Cât timp nu ţi-a scris, să zicem că ai fi avut dreptul să te îndoieşti. Dar acum? … Şi tu n-ai dreptul să te îndoieşti! urmă Olguţa cu pasiune, zguduind umărul Monicăi. Dănuţ te iubeşte pe tine, şi dacă te îndoieşti înseamnă că tu nu-l iubeşti.</p>
                  <p rend="justify">— Vai, Olguţa…</p>
                  <p rend="justify">— Atunci n-am dreptate?</p>
                  <p rend="justify">Monica ridică din umeri, zâmbind, gata să plângă.</p>
                  <p rend="justify">— Atunci mănâncă-ţi ghiudemul… Fugi, nu vreau sărutări! Şi întorcându-se de la uşă: împachetează infanta şi hai la masă, că pleacă papa.</p>
                  <p rend="justify">Olguţa intră în odaia ei, cu fruntea încreţită. Nu era întâia oară când se mira ea singură de tonul categoric al afirmaţiilor ei, după ce le făcuse şi argumentase. Chiar profesorii îşi puneau o clipă la îndoială memoria sau ştiinţa faţă de fanatismul cu care Olguţa afirma uneori o inexactitate şi a ingeniozităţii cu care făcea verosimil ceea ce afirma. De astă dată, însă, nu mai era vorba de un profesor, ci de Monica…</p>
                  <p rend="justify">— Duduie Olguţa, poftiţi expres, o invită la masă Neculai, ridicând mânile înmănuşate în semn de mare ananghie.</p>
                  <p rend="justify">— Spune că vin.</p>
                  <p rend="justify">Medită o clipă, cu ochii întredeschişi, cu fruntea încordată. Zâmbi.</p>
                  <p rend="justify">Şi brusc iluminată se aşeză la măsuţa de pe care-i zâmbea fotografia lui moş Gheorghe şi scrise trei scrisori cu viteza unui dejun într-un restaurant de gară unde trenul se opreşte cinci minute.</p>
                  <p rend="justify">Ultimele ecouri ale zilei întârziau în bucătărie şi în odăile servitorilor.</p>
                  <p rend="justify">Liniştea intrase în casă ca un îngheţ fără duritate şi fără scânteiere. Prin ferestrele deschise intrau delicaţii oaspeţi cari niciodată nu vin pe uşă: somnul vântului, freamătul plopilor, dulceaţa teiului.</p>
                  <p rend="justify">Paturile erau înfăţate, dar goale; luminile, stinse.</p>
                  <p rend="justify">Doamna Deleanu şi Monica se plimbau pe aleea care ducea spre poartă. Tăceau. Fiecare cu gândurile şi umbra ei, deşi purtau în gânduri pe acelaşi Dănuţ, altul în fiecare.</p>
                  <p rend="justify">Doamna Deleanu se rezema într-un baston luat la întâmplare din vestiar; nu atât pentru a-şi sprijini trupul; mai cu seamă pentru a-şi însoţi singurătatea, căci tăcerea Monicăi era o depărtare.</p>
                  <p rend="justify">Puiu, călare pe bicicletă, făcea opturi concentrate pe nisipul aleii. Era furios. Olguţa plecase la gară cu domnul Deleanu, şi el…</p>
                  <p rend="justify">— Puiule, nu-ţi dau voie să mergi noaptea cu bicicleta prin oraş. La ora asta copiii se culcă.</p>
                  <p rend="justify">— Da azi îi sâmbăta, tante Alice! Mine n-am şcoală! suspinase el.</p>
                  <p rend="justify">— Cu atât mai bine: stai cu noi acasă la aer curat.</p>
                  <p rend="justify">Puiu Deleanu, licean în clasa patra, era văr de-al doilea cu Olguţa şi Dănuţ. Avea o faţă rotundă, pe care mâniile cădeau rumene şi dese, ca cireşele scuturate din pom, şi fruntea domnului Deleanu, purtată cu aceeaşi aroganţă.</p>
                  <p rend="justify">Cu patru ani înainte, intrase pe poarta casei Deleanu – laolaltă cu clienţii – un copil mărunt şi îndesat, tuns chilug, cu o pălărie de pâslă neagră, prea largă pentru el, adăpostind doi obraji sănătoşi de copil care s-a dat cu săniuţa, doi ochi serioşi şi preocupaţi de cioban prematur, şi un năsuc.</p>
                  <p rend="justify">Subt sumănel era îmbrăcat cu o cămeşă ţărănească albă, cu chenare brodate de mama, şi un brâu roş, lat; o pereche de bocanci de iuft, purtaţi cu străşnicie, întregeau silueta. Mai avea şi un băţ pentru cini, o lădiţă de lemn cu toată zestrea, şi o scrisoare pentru domnul Deleanu.</p>
                  <p rend="justify">Tatăl lui, ţăran chiabur, dar cu evlavia banului, din părţile Palancei, dorea ca prin influenţa vărului său – „boierul de la Iaşi” – să-l introducă pe Mihu – aşa se numea copilul – bursier la Liceul Internat din Iaşi.</p>
                  <p rend="justify">         „…şi daci na fi cu putinţî şi ti milostiveşti coani Jorgule di sărăcia noastrî când na fi la învăţături lâi puni la treabă ca şi nu mânânci digiaba. Cî ţom mai trimeţi şi noi oleacă di păstrăvi, oleacă di caş, un curcan, nişte prosoapi…”</p>
                  <p rend="justify">Cu nici un chip Mihu Deleanu nu voise să primească invitaţia de-a sta la dejun cu boierii. Înfipt în ogradă, lingă lădiţa lui, mâncase, cu mâna şi cuţitul, merindele de-acasă. Când îl întrebau servitorii sau clienţii câte ceva, şedea la gânduri, apoi răspundea tare – ca unui om de pe altă vale – privind din plin, pe cel ce-l întreba, cu ochii lui rotunzi. Spre sară, înfricoşat de mulţimea clienţilor, se refugiase în grădină. Acolo îl descoperise doamna Deleanu, trântit pe iarbă, cântând din fluier înnăduşit.</p>
                  <p rend="justify">— Tu ştii să cânţi din fluier, puiule?</p>
                  <p rend="justify">— Aha!</p>
                  <p rend="justify">Fără intervenţia domnului Deleanu, Mihu reuşise la examenul de bursă, cu media zece, distanţând pe toţi ceilalţi candidaţi.</p>
                  <p rend="justify">— Răspunde ca Isus în templu! felicitase directorul pe domnul Deleanu.</p>
                  <p rend="justify">Totuşi, Mihu nu intrase intern, nici nu se folosise de locul câştigat. Doamna Deleanu reţinuse acasă pe micul şi sălbatecul suplinitor al lui Dănuţ. Şi, încetul cu încetul, Mihu devenise Puiu pentru doamna Deleanu şi Monica, şi Cuţulachi pentru Olguţa. Un Puiu zvelt, îmbrăcat cu mult mai mult gust decât majoritatea colegilor săi orăşeni, un Puiu transfigurat, care purta totuşi în suflet, ca un filigram, pe Mihu de odinioară.</p>
                  <p rend="justify">Învăţa cu o uşurinţă şi o isteţime care-l făceau să fie – în afară de orele de clasă – într-o veşnică recreaţie. O singură luptă grea avusese cu ale învăţăturii, dar biruise: cu limba franceză. Zile şi nopţi de-a rândul – în taină şi singurătate – se trudise Mihu să-l rostească pe „le” aşa cum răsuna dulce, muzical, fără efort, în gura fetelor şi a doamnei Deleanu. Cu toate acestea, evoluase de la greoiul şi odiosul „lio” până la perfecta puritate a lui „le”, câştigat de el ca o cetate, după un lung şi istovitor asediu în timpul căruia vărsase şi lacrimi.</p>
                  <p rend="justify">Dar mai crudă decât „le” era Olguţa, care-i dăruise de Paşti, pe când era convalescent după febră tifoidă, bicicleta: o bicicletă elegantă ca o rândunică în zbor, înzestrată cu cauciucuri roşii, frâna automată şi două ghidoane: unul de curse şi altul de plimbare. Bineînţeles, desperările zilnice ale lui Puiu întrebuinţau numai ghidonul de curse, pe care, aplecat şi în astă seară, făcea semnul infinitului pe nisipul aleii, fiindcă doamna Deleanu nu-l lăsase să meargă la gară cu bicicleta şi fiindcă, mai ales, Olguţa nu-l acceptase în trăsură, pretextând că nu e loc…</p>
                  <p rend="justify">— Da! Bărbosul şi beţivanul de doctor are loc… şi eu nu!</p>
                  <p rend="justify">Ah! De ce nu se-mbolnăvea din nou, de ce nu răcea, de ce nu-şi rupea un picior, să fie Olguţa iarăşi bună cu el, ca în timpul convalescenţei! Pe-atunci ea singură îi cetise cu glas tare amândouă minunatele: Livres de la jungle ale lui Rudyard Kipling, traducându-i unde nu pricepea, mimând pe ursul Balloo, cel cu vorbe înţelepte şi labă autoritară, pe boaul Kaa, spaima „bandarlogilor”, care vorbea sâsâit ca un om fără dinţi, şi pe Mowgli, care era voinic şi îndrăzneţ „cum trebuie să fie orice băiat”.</p>
                  <p rend="justify">Şi el era voinic şi îndrăzneţ, aşa cum vroia Olguţa. Pe bicicletă nu se temea nici de tramvaie, nici de automobile; la şcoală, de nici un coleg, nici chiar de repetenţii cu vocea groasă care fumează la „00” deşi el purta încă şosete şi pantaloni scurţi.</p>
                  <p rend="justify">Totuşi, de când se însănătoşise, Olguţa nu-l mai lua în seamă, şi când îl lua, îi spunea Cuţulachi. Uneori îi venea să se arunce din podul casei, dar se răzgândea, aruncându-se în viitor cu elanul dobândit din renunţarea la cealaltă aruncare.</p>
                  <p rend="justify">Lasă! Are să fie el mare! … Are să fie ca Vlad Ţepeş! … Ş-atunci are să vadă Olguţa!</p>
                  <p rend="justify">—  Puiule, du-te la culcare.</p>
                  <p rend="justify">Roţile vâjiiră înspre casă.</p>
                  <p rend="justify">— De ce-o fi întârziind atâta? întrebă doamna Deleanu pe Monica.</p>
                  <p rend="justify">— Poate că de la gară s-a dus pe la Rodica, tante Alice.</p>
                  <p rend="justify">— Da, e drept!</p>
                  <p rend="justify">Plimbarea reîncepu tăcută. Doamna Deleanu se liniştise.</p>
                  <p rend="justify">Rodica era o camaradă a fetelor, şi una din rarele eleve ale pensionatului „Humpel” care nu făcea cură de slăbit, nu era îndrăgostită de profesorul de filosofie şi nici nu accepta moda leşinului şi a melancoliei cu palori riguroase. Avea o poftă de mâncare statornică: taşca-i era plină de chifle, smochine, migdale, alune, pe care le mânca subt ochii profesorilor pe-nfundate. Olguţa-i spunea că are o privire antropofagă. Şi pe deasupra, Rodica râdea „ca o şcoală primară”. Când venea la Olguţa, doamna Deleanu zâmbea din a patra odaie, fiindcă şi de-acolo le auzea râzând.</p>
                  <p rend="justify">— De ce râdeţi? le întreba ea binevoitoare, deschizând uşa.</p>
                  <p rend="justify">Şi se încingeau nişte râsete care excludeau vrâstele care puteau să mai întrebe cauza lor.</p>
                  <p rend="justify">Prin tăcerea Iaşului, trapul cailor, urcând la deal, răsuna clar şi sonor ca subt bolţile unei catedrale devastate.</p>
                  <p rend="justify">Doamna Deleanu şi Monica se îndreptară spre poartă.</p>
                  <p rend="justify">— Olguţa! … Unde-i Olguţa, Ilie?</p>
                  <p rend="justify">Din trăsură se coborâse – răsturnând pe stradă o umbră de balon captiv – Gerş Herman, cu pălăria coborâta adânc în noapte ca o ciutură.</p>
                  <p rend="justify">— Cu respect şi sărut mina. Pot să vă dau complimenti di la coani Iorgî şi di la domnişoari.</p>
                  <p rend="justify">— Unde-i Olguţa, domnule?</p>
                  <p rend="justify">Gerş întinse două scrisori, surâzător.</p>
                  <p rend="justify">— Domnişoari a plecat la Bucureşti!</p>
                  <p rend="justify">—  Nu se poate, domnule! Ilie, unde-i duduia?</p>
                  <p rend="justify">— Pui di la gară nu s-o mai întors, sărut mina, răspunse Ilie deschizând poarta.</p>
                  <p rend="justify">Gerş luă din trăsură, cu precauţii grase, un pachet.</p>
                  <p rend="justify">— Coani Iorgî o trimes nişte îngheţaţi… ci-i mai extra, puteţi să mă credeţi. Cu respect.</p>
                  <p rend="justify">Întorcându-se cu trăsura, doamna Deleanu şi Monica se cbborâră grăbite în vestibul, aprinzând lumina.</p>
                  <p rend="justify">— Ce zici, Monica!</p>
                  <p rend="justify">— Dă!</p>
                  <p rend="justify">— Asta-i pentru tine.</p>
                  <p rend="justify">Pe plicul scrisorii adresate doamnei Deleanu, Olguţa scrisese în fugă: „Mâncaţi îngheţata că se topeşte. Nu mi s-a întâmplat nimica.”</p>
                  <p rend="justify">Doamna Deleanu ridică din umeri.</p>
                  <p rend="justify">— Ileana! Ileana! Profira… Profira… du îngheţata în sofragerie şi pofteşte-l pe cuconaşu Puiu dacă nu doarme.</p>
                  <p rend="justify">         „Dragă mamă, Nu te alarma. Nu te anunţ că m-am sinucis aruncându-mă subt roţile trenului! „La din contra”: plec la Bucureşti să văd pe Benjaminul familiei. Am să-i pun termometrul, am să-l inspectez dacă-şi pune galoşii când plouă, în sfârşit, într-un cuvânt, am să te înlocuiesc.</p>
                  <p rend="justify">Atunci de ce te superi? Cum nu m-aş fi supărat eu dacă plecai mata – chiar fără să m-anunţi – aşa nici mata nu trebuie să te superi că pleacă – anunţându-te – fiica matale supusă (?) şi iubitoare (ţţ), Olguţa.”</p>
                  <p rend="justify">— Poftim! Ţie ce-ţi scrie, Monica?</p>
                  <p rend="justify">— Mă anunţă că pleacă la Bucureşti şi mă roagă să aranjez luni la şcoală să-i motivez absenţa.</p>
                  <p rend="justify">Se priviră ochi în ochi şi zâmbiră.</p>
                  <p rend="justify">— Vai, Monica, tare-s proaste mamele! Adică de ce n-am plecat eu?</p>
                  <p rend="justify">Monica se roşi violent: dar ea?</p>
                  <p rend="justify">         „Dragă Monica, Aceste rânduri palpitante sunt compuse în odaia mea, nu la gară, aşa cum crede mama. Nu te-am anunţat, pentru a evita emoţiile din timpul mesei, mai ales tăierea apetitului.</p>
                  <p rend="justify">Plec la Bucureşti.</p>
                  <p rend="justify">Asta înseamnă, scumpă Melizandă… Ce să-ţi mai spun! Culcă-te şi dormi ca „somnoroasele păsărele”. Nu neglija să te uiţi în oglindă de câte ori eşti pesimistă. E cel mai bun „cordial”: „Cordial-Monica”, recomandat de mine.</p>
                  <p rend="justify">Acuma să trecem la afacerile mele. Mine dimineaţă, adică nu, mine după amiază trimite-l pe Neculai cu alăturatul bilet, să-l caute pe doctorul Prahu prin toate cârciumele, începând cu „Respect general”. Să-i dea biletul întovărăşit de o sticlă de vin „fain” din pivniţa noastră. Doctorul Prahu, cu a sa tremurătoare mina, va plăsmui un certificat medical – trimite-i şi o coală – în care va constata că eleva Deleanu Olga suferă de o boală oarecare – durata, aproximativ trei-patru zile. Acest certificat îl vei prezenta directoarei, fără să te roşeşti: nota bene. Pe Neculai îl vei răsplăti cum trebuie, tu care ai „un caracter nobil”.</p>
                  <p rend="justify">Nu uita: mine la 4 să fii gata pentru cavalcadă. Explică-i colonelului lipsa mea, atribuind-o unei cauze… cavalereşti: nu? Spune-i că, sufleteşte, călăresc la dreapta lui.</p>
                  <p rend="justify">De n-aş uita să iau infanta! Partea cea mai nostimă e că plec la Bucureşti în acutrament de tenis, fără nimic altceva.</p>
                  <p rend="justify">Alea jacta est!</p>
                  <p rend="justify">Al tău satrap devotat, Olguţa.</p>
                  <p rend="justify">P. S. Sper că ogarii nu vor rămâne orfani în lipsa mea? Adu-ţi aminte că-s de la Metaforel, Olguţa.” „Iubite doctore, Îţi trimit o sticlă de vin roşu din acela pe care l-ai diagnosticat „meritoriu”. Do ut des38, cum spun distinşii secretari ai tatei, insistând mai ales asupra lui Do.</p>
                  <p rend="justify">Iată ce te rog: aşterne pe alăturata coală de hârtie o maladie care mă va reţine în casă vreo câteva zile – ceva inofensiv, dar impunător, o variantă cu nume pedant şi rădăcini pulmonare a gutunarului, de pildă.</p>
                  <p rend="justify">Îţi mulţumeşte pentru amicalul certificat a matale devotată, Volga.</p>
                  <p rend="justify">P. S. Să nu scrii cumva în certificat Volga! Mă numesc Olga Deleanu – cel puţin aşa pretinde catalogul – şi directoarea noastră nu pricepe decât alumele premiate de Academia Română.”</p>
                  <p rend="justify">— Cine-i?</p>
                  <p rend="justify">— Eu, Monica. Îmi dai voie?</p>
                  <p rend="justify">— Cum nu. Intră, Puiule.</p>
                  <p rend="justify">Puiu intră cu buzele roşii de îngheţata de zmeură, în papuci, cu pelerina peste cămeşa de noapte – bălăbănindu-şi mânile şi capul în cadenţă jalnică.</p>
                  <p rend="justify">— Ce-i, Puiule? Te doare un dinte?</p>
                  <p rend="justify">Puiu oftă amar.</p>
                  <p rend="justify">— Cât are să steie la Bucureşti?</p>
                  <p rend="justify">Monica zâmbi.</p>
                  <p rend="justify">— Ştiu eu! Câteva zile.</p>
                  <p rend="justify">Puiu dădu din cap obidit şi se întoarse spre uşă. Cu mâna pe clampă se opri. Plecă fruntea. Pelerina tresărea ca şi cum ar fi adăpostit vânt.</p>
                  <p rend="justify">— Lasă, Puiule, lasă că vine înapoi! îl consolă Monica, luându-l lângă ea, aşezându-i capul pe braţele ei.</p>
                  <p rend="justify">— Nici nu mi-a spus buna sara! Ce i-am făcut eu? izbucni Puiu în lacrimi şi suspine.</p>
                  <p rend="justify">Monica îi dezmierdă obrajii uzi, privindu-l cu duioşie şi melancolie… Dănuţ era departe, Dănuţ era mare… Unde era Dănuţ cel cu bucle de fetiţă? Dănuţ cel care-o trăgea de cozi prin livadă?</p>
                  <p rend="justify">Cu ce icoană copilărească începea dragostea ei: un copil cu bucle minând prin livadă o fetiţă cu cozi lungi: „Hâi, căluţ!”</p>
                  <p rend="justify">Hâi, căluţ! Şi iată, erau mari! Şi-l iubea pe Dănuţ cu aceeaşi inimă, an cu an, alta.</p>
                  <p rend="justify">Uneori îşi simţea inima grea ca o lacrimă. Ar fi vrut să aibă pe braţele ei capul lui Dănuţ. Cu slabele ei mini să-l ocrotească de tristeţă şi primejdii. Când se gândea la el, sufletul se îndoia ca o salcie deasupra unei ape.</p>
                  <p rend="justify">Îl iubea pe Dănuţ. De când? Trupul ei crescuse şi se înălţase cu iubirea ei.</p>
                  <p rend="justify">Era tristă. Iubirea ei era o amforă uitată pe margina unei fântâni…</p>
                  <p rend="justify">— Dă-mi o batistă, Monica.</p>
                  <p rend="justify">Îşi şterse ochii şi nasul mai ales, cu furie.</p>
                  <p rend="justify">— Mă duc.</p>
                  <p rend="justify">Monica îl însoţi până la uşă.</p>
                  <p rend="justify">— Lasă, Puiule, vine Olguţa degrabă.</p>
                  <p rend="justify">— Monica, tu eşti bună, lasă-mă să dorm la ea în odaie… numai la noapte.</p>
                  <p rend="justify">—  Bine, Puiule, te las, zâmbi Monica.</p>
                  <p rend="justify">— Da să nu-i spui, că după aceea iar mă face Cuţulachi! suspină Puiu izbucnind din nou în lacrimi.</p>
                  <p rend="justify">Înfăşurându-se cu o mişcare hamletiană în pelerină, intră în odaia Olguţei.</p>
                  <p rend="justify">Monica stinse lumina, îşi mută fotoliul în balcon şi, singură, rămase în noapte.</p>
                  <p rend="justify">Revărsarea lunii împodobise cu fildeş vechi o coastă a cerului.</p>
                  <p rend="justify">Iaşul durat din tăceri de biserici, intrase în noapte deplin. Nu auzeai nici glas de om, nici huruit de roţi, nici, răcoroasă, copita calului bătând asfaltul. Uneori, în depărtarea Tătăraşului, hămăiau cinii, ca la ţară.</p>
                  <p rend="justify">Turlele bisericilor de pretutindeni şi plopii arătau cerul.</p>
                  <p rend="justify">Luna se înălţa, urcuş de abur pe scări fără trepte, suiş lin, avânt neted ca în somn.</p>
                  <p rend="justify">Parfumul teilor nu mai ştiai: coboară din stele? adie spre stele?</p>
                  <p rend="justify">Luna se înălţa. Tot cerul era o vibraţie necontenită, ca aburit de-un tremur diafan de aripi de libelulă.</p>
                  <p rend="justify">Luna se înălţa inclinând argintiu zările, dezvăluindu-se tot mai albă, paloare din paloare, pe deasupra turlelor, pe deasupra plopilor, peste faldul dealurilor…</p>
                  <p rend="justify">Se înălţa şi s-aduna o albă şi albastră sihăstrie în jurul ei, ca în preajma gândului ş-a piscului înalt.</p>
                  <p rend="justify">Se înălţa ca parfumul crinilor, ca o răcoare pe tâmple, ca un nimb pe creştet, ca o iluminare a frunţii, ca o deşteptare a vederii…</p>
                  <p rend="justify">Se înălţa şi se umplea cerul de îngeri limpezi, de fum de tămâie – albe şi albastre plutiri în tăria nopţii…</p>
                  <p rend="justify">         …Până când, în contopirea de alb şi albastru, de vânat şi vioriu, de cenuşiu şi violet, de verzui şi sur, de lumină, şi umbră, şi penumbră – noaptea fu ritm de văluri pe respiraţia unui trup, şi luna – chipul acelui trup, chip atât de alb, de pur şi de iluminat, că în acea clipă, în marea singurătate a înălţimilor şi în limpezimea cerului, chipul lui Dumnezeu se arătă răsfrângându-şi splendoarea în adorarea lunii.</p>
                  <p rend="justify">De repetate ori – cu un expresiv crescendo – vecinul cabinei de wagons-lits, ocupată de domnul Deleanu şi Olguţa, bătuse cu pumnul în păretele despărţitor, intervenţie care înteţea râsetele.</p>
                  <p rend="justify">Domnul Deleanu cedase Olguţei o cămeşă de noapte cu motive naţionale, papucii – prea largi pentru ea – şi un halat de călătorie. Astfel îmbrăcată, Olguţa se aşezase turceşte pe patul de jos, domnul Deleanu, fără surtuc, guler şi cravată, pe strapontinul din faţă.</p>
                  <p rend="justify">Pe măsuţa dintre ei, cofiţa de fragi, cumpărată de la Bârnova, se învecina cu pachetele de şocolată şi nelipsita sticluţă Cherry-Brandy cu două pahare: al Olguţei umplut pe sfert.</p>
                  <p rend="justify">Trenul intră în gara Vaslui. Zărindu-l pe domnul Deleanu, doi domni care soseau încercuiţi de tregheri cu bagaje se opriră cu braţele deschise şi figuri beate:</p>
                  <p rend="justify">— Tu, Iorgule!</p>
                  <p rend="justify">— Eu, Iancule!</p>
                  <p rend="justify">— Şi noi mergem la Bucureşti, solo! Organizăm o partidă monstră! Al nostru eşti! Avem şi un vinaţ!</p>
                  <p rend="justify">— Regret, dragă! Călătoresc cu fiică-mea.</p>
                  <p rend="justify">— Ei, şi?</p>
                  <p rend="justify">— Ei, iaca!</p>
                  <p rend="justify">— Aa… pardon! Noapte bună!</p>
                  <p rend="justify">Trenul porni urmărit de privirile elitei vasluiene pentru care trecerea trenului era un pretext de întâlnire şi un prilej de găteală.</p>
                  <p rend="justify">Şi din nou, vecinul cabinei cu cofiţa de fragi bătu în părete cu exasperare, cu furie… dar şi c-un fel de resemnare, auzind efectul ilariant.</p>
                  <p rend="justify">— Lasă-i, nene! Or fi în voiaj de nuntă! mormăi patul de sus, deşteptat din somn, cătră mahmureala patului de jos.</p>
                  <div type="div4">
                     <head>III.</head>
                     <subtitle>ESCAPADA OLGUŢEI.</subtitle>
                     <p rend="justify">Orgiacă, dragostea pisicilor răsunase de-a lungul nopţii de vară, modulând subt tremurul stelelor uui-tul vântului de pustă, scâncetul primordial al pruncului, geamătul gutural al femeii cu dinţii încleştaţi, bocetul solitar al geamandurii şi furtunile melodice ale violinelor.</p>
                     <p rend="justify">Apoi, ca din milenii, cu creste roşii, trâmbiţaseră cocoşii.</p>
                     <p rend="justify">Ultimele stele se stinseră vibrând clar în paloarea viorie.</p>
                     <p rend="justify">Străzile şi trotuarele erau albe ca de argint mat. Sergenţii de noapte dormitau, lăsând să se deschidă şi să vegheze singuri ochii inocenţi ai zorelelor.</p>
                     <p rend="justify">Plutea înfricoşarea unei tăceri fragile, pe care curând avea s-o sfarme întâia huruială de roţi municipale.</p>
                     <p rend="justify">Făcându-şi cu degete automate nodul cravatei, Dănuţ se aplecă afară peste marginea ferestrei. Simţea zorii, fără să vadă zarea lor pură, având senzaţia de frăgezime pe care-o ai într-o casă cu ziduri străvechi când ştii că într-una din încăperile ei o fată se dezbracă încet, iluminând oglinzile cu proaspăta şi sperioasa ei nuditate – rumenindu-le cu focul obrajilor atunci când ochii îndrăznesc să cuprindă trupul gol…</p>
                     <p rend="justify">Dar zorii erau departe.</p>
                     <p rend="justify">Vedea numai ziduri de case pretutindeni, ziduri subt care horăia somnul orăşănesc, prăbuşit, greoi, umilitoare parodie a morţii.</p>
                     <p rend="justify">Dori Medelenii cu ochii, cu nările, cu urechile… Medelenii vacanţelor şi ai copilăriei. Deşteptările cu zvonirea livezii la căpătâi şi zorii la ferestre, ca tufe de pomuşoară coaptă în livadă. Înălţimea de zbor a cerului spre care-ţi vine să fluturi batista. Salturile lungi ale dealurilor gonite de vânătoarea cerească a soarelui…</p>
                     <p rend="justify">Două minute, încă jilave de apă, îi acoperiră ochii.</p>
                     <p rend="justify">— Unde fuge copilul meu? şopti Adina în urechea lui, îngreuindu-i-o cu cercei de sărutări.</p>
                     <p rend="justify">Nu-şi putu stăpâni bătăile inimii. N-o văzuse doar câteva clipe, şi parcă o regăsea după o despărţire.</p>
                     <p rend="justify">Se întoarse, o cuprinse în braţe şi o strânse, despletită şi ruginie. Îi sărută fruntea, bătaia pleoapelor, gâtul care ispitea dinţii ca miezul alb al perlelor de chilimbar. Şi dezvăluind-o îi privi sânii, cuminte şi-mbunat, fiindcă erau miraţi ca deşteptaţi din somn. Apoi dezmierdă cu palmele rotunjite luminoasele lor curbe, săgetate de două mici reliefuri roze umbrite violet. Ş-apoi, închizând ochii, alintă respiraţia ondulată a sânilor, cu pieliţa subţire a încheieturei braţului…</p>
                     <p rend="justify">Mina Adinei îi acoperi ochii aprinşi.</p>
                     <p rend="justify">— Cuminte, cuminte… Hai şi-ţi bea şocolata.</p>
                     <p rend="justify">Şi luându-i mâna de pe ochi, se învălui molatec în lungul halat de baie care-i dădea o ciudată înfăţişare de călugăraş benedictin. Numai părul ardea dens, cum arsese de-a lungul nopţii, ca o torsă pe un întunecat galop în adâncuri.</p>
                     <p rend="justify">— Nu, Dănuţ!</p>
                     <p rend="justify">— Ba da.</p>
                     <p rend="justify">Îi scăpă din mini. O fugări. O prinse paralizată şi docilă din pricina râsului. Îi adună părul ascunzându-i-l sub halat, o acoperi cu gluga, îngropând-o cu obraji cu tot, până când nu mai rămase din ea decât gura, ca un boboc de garoafă, pe care buzele lui Dănuţ îşi pierdură suflarea, lăsându-l înflorit în umeda roşeaţă a sângelui şi zâmbetului.</p>
                     <p rend="justify">— Hai, Dănuţ rău, Dănuţ tiran, Dănuţ cu pleoape vinete…</p>
                     <p rend="justify">Îşi acoperi cu palma buzele îndurerate. Dar pe deasupra minii ochii râdeau.</p>
                     <p rend="justify">— Bea-ţi şocolata, Dănuţ.</p>
                     <p rend="justify">Vorbea comic şi greu, ca cei cu figura îngheţată. Vorbele păreau prea voluminoase pentru gura ei micşorată, cu colţurile buzelor arse.</p>
                     <p rend="justify">Dănuţ se aşeză pe pat, în faţa mesuţei de noapte. Adina veni lângă el, supraveghindu-l atentă. Ea singură îi pregătise şocolata la flacăra de spirt. Şi, ca întotdeauna, Dănuţ era înduioşat văzând-o gospodină pentru el – şi-atât de mică, de fetiţă. Gesturile solicitudinei de mamă – atât de cunoscute în răsfăţul de-acasă, dar nebăgate în seamă – căpătau o drăgălaşă noutate când erau făcute de Adina pentru el. Odată îi cususe un nasture căzut, cu degetarul pe deget – abia atunci observase Dănuţ hazul acestei minuscule căşti războinice – cu mişcări iuţi, suple şi categorice, rupând aţa cu dinţii, ferindu-se cu demnitate şi dojenindu-l convinsă de câte ori cerca să o sărute. Altădată îl badijonase cu iod în gât, iscusită şi severă ca un hirurg, terorizându-l graţios, impunându-i apoi, cu sărutări şi încruntări, fularul în jurul gâtului, şi cu jurăminte teribile, respectarea precauţiunilor pe care i le dicta amănunţit. Altădată îi făcuse o pijama, supunându-l neîndurată la canonul „încercatului” repetat, până când, extenuat, se prefăcuse că pleacă trântind uşa; întorcându-se în vârful picioarelor, o găsise plângând cu suspine copilăreşti, în tactul maşinii de cusut, pedalată energic.</p>
                     <p rend="justify">Toate aceste scene deveneau vignette înduioşătoare în amintirile drăgostii lui.</p>
                     <p rend="justify">— Mine ce facem, Dănuţ?</p>
                     <p rend="justify">— Adică azi!</p>
                     <p rend="justify">— Aşa-i!</p>
                     <p rend="justify">Bufniră de râs.</p>
                     <p rend="justify">— Tare mai suntem răi!</p>
                     <p rend="justify">Rotindu-şi podul palmei prin părul lui Dănuţ, Adina îi înstrugură capul de bucle.</p>
                     <p rend="justify">— Adina, apleacă-te.</p>
                     <p rend="justify">— Pentru?</p>
                     <p rend="justify">— Bea.</p>
                     <p rend="justify">— Îm!</p>
                     <p rend="justify">— Bea.</p>
                     <p rend="justify">Îi apăsă capul înspre ceaşca lui cu şocolată.</p>
                     <p rend="justify">— Nu mi-e poftă, Dănuţ, se scutură Adina cercând să-i scape.</p>
                     <p rend="justify">— Ba da. Te rog… Sărută-mi şocolata.</p>
                     <p rend="justify">Îşi muie buzele.</p>
                     <p rend="justify">— Spune ce facem azi, Adina? … Adina, ia uită-te la mine!</p>
                     <p rend="justify">— Ce-i, Dănuţ?</p>
                     <p rend="justify">— Nu, nu. Nimica. De ce te-ai speriat?</p>
                     <p rend="justify">—  De ce m-ai privit aşa? îl întrebă ea precipitat, cuprinzându-i obrajii. Îs urâta?</p>
                     <p rend="justify">— Nu… Ai musteţi de şocolată. Şterge-te.</p>
                     <p rend="justify">Începu să-şi bea şocolata, pe gânduri.</p>
                     <p rend="justify">O amintire veche, foarte îndepărtată, acoperise vioi ca o roşeaţă în obraji, clipa de faţă. Tot aşa: Se sculase de cu noapte. Pleca la Bucureşti, la liceu,… Inima grea, de toamnă… Tăiase părul păpuşei Olguţei, buclă cu buclă, şi-i făcuse şi musteţi cu creionul din plumiera de lac japoneză… Păpuşa cu păr blond… Păpuşa din pod, din lada cu jucării.</p>
                     <p rend="justify">Oare-o mai fi păpuşa din pod? … Îi era dor de ea ca de ceva viu… Ca de-o iubire din altă viaţă… Podul era plin de colb şi aţe de păianjeni, şi păpuşa avea o rochiţă de mătasă albă şi capul prea mare fiindcă era tunsă ca o fetiţă convalescentă după febră tifoidă… Zâmbi păpuşei din pod. Zâmbiră amintirile din îndepărtarea înduioşată a anilor…</p>
                     <p rend="justify">Întoarse capul spre fereastră. Zorii se colorau delicat în roz şi albastru, ca şi cum ar fi trecut pe cer stoluri de ibişi şi flamanzi, lăsând fulguiri.</p>
                     <p rend="justify">— Dănuţ! Unde eşti, Dănuţ?</p>
                     <p rend="justify">Ochii Adinei erau verzi ca două ciudate cristale de sevă. Privirea lor învăluia sufletul în miros de ierburi după ploaie, de muguri cruzi, de pământ desţelinat, de vânturi ameţite în păduri cu violete. Privirea lor înseta buzele şi nările. Subt verdele lor – foc umed – trupul devenea gol şi păgân.</p>
                     <p rend="justify">— Adina, de ce te iubesc atâta?</p>
                     <p rend="justify">— Mă iubeşti, Dănuţ?</p>
                     <p rend="justify">— Nu eu. Tu, tu mă iubeşti?</p>
                     <p rend="justify">Şi fără să aştepte răspuns, cuprinse în braţe trupul iubit, trupul apropiat, trupul de subt ochii, nările şi buzele lui – în care sufletul era depărtat ca o stea oglindită într-o apă atinsă de genele celui ce-o priveşte.</p>
                     <p rend="justify">— Spune-mi, Adina, mă iubeşti? Mă iubeşti adevărat?</p>
                     <p rend="justify">Ar fi vrut să fie simplu sufletul ei, ca un „da” materializat, pe care să-l pipăie, să-l cuprindă în mini, să-l simtă deplin şi al lui ca o inimă vie smulsă din piept, grea, caldă, concretă.</p>
                     <p rend="justify">Dragostea lui era zbuciumată, fără hodină, numai luptă, pândă, încordare, ca viaţa codrilor, unde şi somnul e o veghe împrejmuită de jarul ochilor de pradă şi de mişcările tăcerii.</p>
                     <p rend="justify">O culcase pe pat, privind-o, aplecat asupra ei, cu chipul ostenit de suflet ca de-o migrenă.</p>
                     <p rend="justify">— Adina! Adina!</p>
                     <p rend="justify">Era o grea tânguire în vorbele lui.</p>
                     <p rend="justify">— Ce-i, Dănuţ?</p>
                     <p rend="justify">Vorbise calm, ca şi cum ar fi spus: „Afară plouă”; sau: „Ceasul a stat”. Dar un zâmbet îi tresărea în colţurile buzelor; Dănuţ nu-l văzu.</p>
                     <p rend="justify">— Nimic. Plec, răspunse Dănuţ uscat, ridicându-se.</p>
                     <p rend="justify">— Nu mă săruţi? îl întrebă Adina căscând.</p>
                     <p rend="justify">— Cum vrei!</p>
                     <p rend="justify">— Cum vrei tu, Dănuţ!</p>
                     <p rend="justify">— Ţi-e indiferent?</p>
                     <p rend="justify">— Dar ţie?</p>
                     <p rend="justify">— Mie da.</p>
                     <p rend="justify">Îi tremura bărbia, ca şi vorbele.</p>
                     <p rend="justify">— Bine. Atunci pleacă. Eu mă culc…</p>
                     <p rend="justify">— Te culci?</p>
                     <p rend="justify">— Da. De ce te miri?</p>
                     <p rend="justify">Se smunci de lângă ea cu pumnii strânşi, deschise uşa ietacului, o trânti; deschise uşa de din faţă, o trânti. Ieşi afară, iremediabil. Totuşi, în faţa porţii se opri, aşteptă, o deschise, porni din nou.</p>
                     <p rend="justify">Strada era goală. În faţa caselor ardeau becurile electrice aprinse de cu sară, decolorate şi vestejite ca florile după bal.</p>
                     <p rend="justify">La început paşii lui Dănuţ răsunară apăsaţi, nervoşi, repezi, ca pinteni în burta calului bleg şi adormit. Apoi, din ce în ce, paşii se muiară.</p>
                     <p rend="justify">Înaintă încet, ca şi cum la fiecare pas ar fi trebuit să deschidă o uşă prin întuneric. Ajungând la capătul străzii, şovăi ca la răscrucea unor drumuri necunoscute, şi se întoarse îndărăt, urmărit de privirea lungă şi bănuitoare a sergentului de noapte.</p>
                     <p rend="justify">Mergea repede, aşa cum pornise. O ura pe Adina. Vroia să i-o spună în faţă, să-i strige în faţă că o urăşte, şi să plece din nou. Simţea nevoia să o apuce de mini, să o strângă, să-i zdrobească mânile, s-o audă scâncind de durere.</p>
                     <p rend="justify">O ura, cum ura pe toate femeile pământului. Ar fi vrut să le prefacă pe toate la un loc, într-un vas de cristal, plin de otrava sufletului lor, să-l ridice în mini, să-l trântească şi să-l sfarme în mii de ţăndări, şi-n ţăndări să se prefacă toate femeile pământului, cu râsul şi cu trupul lor făţarnic – şi să piară de pe pământ pocalul cu otravă. Atunci ar fi fost curat şi zâmbitor pământul, ca un curcubeu.</p>
                     <p rend="justify">În faţa porţii se opri. Parcă se schimbase ceva în înfăţişarea casei! … A! lăsase storul în jos, ca să n-aibă lumină, ca să poată dormi mai bine.</p>
                     <p rend="justify">Ce nesimţire! Ce cruzime!</p>
                     <p rend="justify">Ea dormea cu storul tras, şi lui îi venea să plângă, să-şi muşte pumnii de durere, să fugă, să piară, să nu mai fie.</p>
                     <p rend="justify">Intră pe poartă în vârful picioarelor. Vroia s-o surprindă dormind, s-o vadă dormind… Vroia să intre, s-o vadă…</p>
                     <p rend="justify">Apăsând încet clanţa, deschise uşa ietacului.</p>
                     <p rend="justify">— Dănuţ!</p>
                     <p rend="justify">Un val de soare-i încălzi sufletul.</p>
                     <p rend="justify">— Nu dormi? o întrebă el ironic.</p>
                     <p rend="justify">—  Dănuţ! îl dojeni glasul Adinei.</p>
                     <p rend="justify">Se apropiase de el, prin întuneric, dezmierdându-i obrazul. Dănuţ se feri brusc şi se aşeză în fotoliu.</p>
                     <p rend="justify">— De ce eşti rău, Dănuţ?</p>
                     <p rend="justify">— De ce m-ai lăsat să plec?</p>
                     <p rend="justify">— Fiindcă ştiam c-ai să te întorci, zâmbi Adina aşezându-se în braţele lui.</p>
                     <p rend="justify">— Minţi. N-aveai de unde să ştii. Vroiai să scapi de mine, să rămâi singură… Ştiu eu…</p>
                     <p rend="justify">— Ba ştiam, Dănuţ, murmură Adina, alăturându-şi obrajii de faţa lui. Nu te-ai întors?</p>
                     <p rend="justify">— Eu am vrut. N-aveai de unde să ştii.</p>
                     <p rend="justify">— Ba da, Dănuţ. Altfel nu te lăsam să pleci. Prostuţule, tu nu vezi c-ai plecat fără surtuc, în cămeşă?</p>
                     <p rend="justify">— Îs în cămeşă?</p>
                     <p rend="justify">— Da.</p>
                     <p rend="justify">— Şi tu m-ai lăsat?</p>
                     <p rend="justify">— Fiindcă aşa eram sigură c-ai să te întorci… dacă nu pentru mine, pentru surtuc!</p>
                     <p rend="justify">Dănuţ respiră adânc. Zâmbi.</p>
                     <p rend="justify">— De ce te joci, Adina? Am ieşit ca un nebun! Nu mi-am dat sama! Dacă nu mai veneam? Dacă mă duceam acasă? Nu ţi-ar fi părut rău?</p>
                     <p rend="justify">— Mi-era aşa de frică, Dănuţ, după ce-ai plecat! Uite…</p>
                     <p rend="justify">Îi luă mâna, punându-i-o pe sânul stâng. Sânul era viu în spaima lui rotundă de hulub captiv. Şi-atât de drăgălaş era gestul care făcuse ofranda sinului gol şi-a inimii goale, încât buzele lui Dănuţ în loc să sărute sinul, sărutară mina.</p>
                     <p rend="justify">— Mă iubeşti, Adina?</p>
                     <p rend="justify">— Dar eu te ador, prostule, răsfăţatule… Dănuţ…</p>
                     <p rend="justify">Dulce ca o tânguire de vioară, adusă de vânt; „Dănuţ”…</p>
                     <p rend="justify">Şi două trupuri tinere zvâcniră, se zbătură, şi se prăvăliră strânse, ca două mari aripi ale aceluiaşi zbor milenar.</p>
                     <p rend="justify">Îi dezmierdă fruntea mică, i-o sărută. Adina-i zâmbea ascunsă în păr, ca un fagure.</p>
                     <p rend="justify">—  Ce facem mine?</p>
                     <p rend="justify">— Azi! îl îndreptă Adina, trecându-şi palmele peste ochi.</p>
                     <p rend="justify">— Azi, da!</p>
                     <p rend="justify">Zâmbiră. Erau palizi ca flăcările în lumina soarelui.</p>
                     <p rend="justify">— Dănuţ, ne vedem la noapte…</p>
                     <p rend="justify">Îl văzu şi-l simţi tresărind. Îşi aduse mâna pe gură, privindu-l cu ochii măriţi. Se ridică într-o mină, plecându-şi obrazul pe pieptul lui.</p>
                     <p rend="justify">— Vreau să dorm, Dănuţ… Îi ostenită Adina… Crede-mă, Dănuţ! Am să dorm toată ziua, toată ziua, şi după aceea am să te aştept la geam, cu rochia care-ţi place ţie…</p>
                     <p rend="justify">Îi vorbea încet, cu ochi rugători, atenţi şi supuşi, ca unui stăpân iubit şi temut.</p>
                     <p rend="justify">Dănuţ întoarse capul într-altă parte, privind în gol.</p>
                     <p rend="justify">— Dar tu nu ştii că te iubesc, Dănuţ? Numai pe tine… Te iubesc, Dănuţ, stărui glasul cu un tremur, în preajma lacrimilor… De ce mă chinuieşti, Dănuţ drag? Aşa-s de ostenită! …</p>
                     <p rend="justify">Dănuţ îi acoperi ochii cu mâna, surâzându-i trist. Şi el era atât de ostenit că uneori ar fi vrut să-şi scoată inima din piept, s-o puie pe pământ, alături, ca o povară, să-şi şteargă fruntea şi să răsufle o clipă.</p>
                     <p rend="justify">Bucureştiul se deştepta cu măturătorii, în huruiala dezmăţată a roţilor, ca un om care se scarpină buimac, ascultând zornăitul arţăgos al deşteptătorului care i-a decapitat somnul.</p>
                     <p rend="justify">Jupânesele se îndreptau spre piaţă, cu coşul subt braţ. Câte un oltean matinal, cu iţarii suflecaţi pe vigoarea profesională a pulpelor păroase, gârbovit de kilogramele leguminoase sau fructifere din coşurile atârnate în cumpănă pe cobiliţă, îşi anunţa marfa, cu verb sonor, pentru el mai degrabă decât pentru casele încă adormite, cum îşi acordă un muzicant instrumentul.</p>
                     <p rend="justify">Pe orizont, soarele lipea mari afişe aurii.</p>
                     <p rend="justify">Cu mânile înfundate în buzunarele surtucului şi capul plecat, Dănuţ urca bulevardul spre Calea Victoriei.</p>
                     <p rend="justify">Era o ciudată anarhie în gândurile lui, o necontenită vrajbă. I se fragmentase sufletul, ca mercurul vărsat în palmă, şi-acum nu mai era decât larma unor gânduri contradictorii, care vociferau ascuţit ca femeile când se ceartă.</p>
                     <p rend="justify">Unele spuneau: „De ce nu l-ai crezut pe Mircea? Adina minte.”</p>
                     <p rend="justify">Altele: „Adina te iubeşte, Adina e curată, restul e minciună.”</p>
                     <p rend="justify">Şi mintea da ascultare şi dreptate, şi unora şi altora.</p>
                     <p rend="justify">Priveşti un cub desenat pe o foaie de hârtie: îţi apare în relief, colţuros, proiectat în afara suprafeţii albe, pe care stă ca un cub de cristal cu muchii vizibile. Îţi primeneşti ochii, după o scurtă reculegere, cu o bătaie de pleoape, şi priveşti din nou – cubul îţi apare în adâncime, scobit înlăuntrul hârtiei din care cască. Şi totuşi, pe hârtie-s aceleaşi linii paralizate, pe acelaşi plan neclintit. Dar ochii văd când un relief, când un adânc. Şi acea simplă grupare de linii îţi poate da ameţeala prăpăstiilor…</p>
                     <p rend="justify">Abia plecase de lângă Adina, şi totuşi sufletul înspre ea pornea impetuos, mohorât, ca fumul incendiului încotro bate vântul.</p>
                     <p rend="justify">O lăsase dormind. O adormise ca pe un copil, stând la căpătâiul ei, alintându-i fruntea şi tâmplele. El o rugase, o îndemnase să doarmă, vâslind cu mânile somnul spre ea.</p>
                     <p rend="justify">Vroia s-o lase dormind, cu somnul, nu cu sufletul ei necunoscut. Şi totuşi, somnul ei îl întristase ca o nepăsare, ca o părăsire. Plecase de lângă ea, ca un vânt, lăsându-i trupul ei ca un voal abia însufleţit. Plecase, lăsându-l singur. Ea se odihnea. El suferea lângă trupul ei.</p>
                     <p rend="justify">O veghease multă vreme, privind-o, neputând să se despartă de ea. Adormise cu braţul îndoit sub cap, descoperind o subţioară arămie. Uneori tresărea ca o coardă subt arcuş: de ce?</p>
                     <p rend="justify">Oare o lăsase dormind cu-adevărat? Oare nu-l înşelase? Nu se prefăcuse? Ca să plece el, ca să-l alunge de lângă ea, ca să rămâie singură…</p>
                     <p rend="justify">Se opri. Îi venea să se întoarcă în goană, să intre pe neaşteptate – ca atunci… Ce-ar fi găsit? O lăsase dormind? Oare ochii ei verzi ca fosforescenţele întunericului nu-l iscodeau pe subt genele făţarnice? … Îi era groază s-o mai spioneze, s-o mai încerce, s-o mai surprindă.</p>
                     <p rend="justify">         „Dar nu ştii că te iubesc, Dănuţ?”</p>
                     <p rend="justify">Nu, nu-l înşelase. O lăsase dormind… Se smunci din loc şi porni înainte pe Calea Victoriei.</p>
                     <p rend="justify">Cum îl chinuia! Îi era frică de sufletul lui ca de-o casă goală, numai cu oglinzi şi ţiuitul tăcerii.</p>
                     <p rend="justify">Ar fi vrut să n-o mai iubească, atât era de trudit! Când nu iubea încă, sufletul era ca un pat alb într-o odaie cu ferestrele deschise spre cer şi spre livezi.</p>
                     <p rend="justify">Când nu iubea! …</p>
                     <p rend="justify">         …Nu, Monica fusese totdeauna sora lui, prietina lui, odihna lui. O iubea cum îţi umpli pieptul de aer curat, cum bei din pumni apa unui şipot de munte, şi fără să-ţi fie sete, cum ţi-e drag primăvara să stai pe-o bancă la soare printre înfloriri.</p>
                     <p rend="justify">Lângă Monica era aşa de clar şi de uşor sufletul că parcă nu era, cum parcă nu e văzduhul unor dimineţi de april, plin de egala transparenţă a luminii…</p>
                     <p rend="justify">         …Nu. Adina nu-i spunea minciuni. Adina îl iubea. În buzele ei mici nu încăpea minciuna. Atunci de ce se temea? De ce se temea de ochii verzi? …</p>
                     <p rend="justify">La întretăierea stradei Pitar-Moşu cu strada Mercur, în dreptul şcolii de călugăriţe, se întâlni cu Herr Direktor.</p>
                     <p rend="justify">— Bon giorno!</p>
                     <p rend="justify">— Bună dimineaţa, papa.</p>
                     <p rend="justify">Monoclul lui Herr Direktor scânteia ca o vitrină. Pălăria de pai era pusă pe ceafă, nasturii de jos ai vestei descheiaţi. Buzele umede zâmbeau.</p>
                     <p rend="justify">Purta întipărirea veseliei acelora pentru care casele încep să se strâmbe umoristic – făcând din ochi, mişcându-şi hogegile ca nişte urechi – felinarele, subit elastice, să facă reverenţe, şi pământul să curgă.</p>
                     <p rend="justify">— La culcare, fiule. Mi se pare că ne-am cam făcut de cap! Ce zi îi azi?</p>
                     <p rend="justify">— Duminică, papa.</p>
                     <p rend="justify">— Eşti beat, fiule?</p>
                     <p rend="justify">— Dumincă, papa.</p>
                     <p rend="justify">— Dacă zici tu, sfânt! S-a isprăvit! … „Embrasse moi, Binette, embrasse moi39… ta-ta-ta-ta-ta…” Cum îi, frate, mai departe?</p>
                     <p rend="justify">— Nu ştiu, papa.</p>
                     <p rend="justify">— Răăău, domnule! Învaţă, fiule, învaţă!</p>
                     <p rend="justify">— Cocoricooo! Cocoricooo! intonă Coco cucurigul cucoşilor galici.</p>
                     <p rend="justify">— Bravo ţie, Coco! Face pe cucoşul! Să-l facem stareţ la poiată!</p>
                     <p rend="justify">— Noapte bună, papa.</p>
                     <p rend="justify">— Ce noapte? Eşti turtă! Ziuă mare, fiule! Paaa! … Auzi, domnule, face pe cucoşu!</p>
                     <p rend="justify">Gheorghiţă adormise pe un fotoliu. Auzind paşi pe scară, sări în picioare, frecându-şi ochii.</p>
                     <p rend="justify">— Şi-ţi fac un ceai, conaşule?</p>
                     <p rend="justify">— Nu. Mă culc, Gheorghiţă. Să mă scoli la dejun.</p>
                     <p rend="justify">Se dezbrăcă repede, lepădându-şi hainele cu dezgust. Trase obloanele. Se sui în pat, cufundându-se în întuneric.</p>
                  </div>
                  <div type="div4">
                     <head>II.</head>
                     <p rend="justify">Aşteptă somnul, chinuit de aceleaşi amintiri, de aceleaşi îndoieli.</p>
                     <p rend="justify">Şi încet-încet, treptat-treptat – cum se topesc în viteza neagră rândurile unei scrisori de dragoste, arsă în mina – sufletul lui Dănuţ se-ntunecă de somn, până când trupul, cu o delicată destindere, se despărţi de suflet, rămânând singur, ca mâna din care a picat în flăcări o cenuşă.</p>
                     <p rend="justify">Cucoana Catinca Balmuş nu era grasă cum îşi închipuie cetitorul. Asta nu înseamnă că nu era robustă, falnică oarecum în ţinuta de gospodină.</p>
                     <p rend="justify">În alte vremi, capul care purta tulpanul ar fi putut purta casca războinică, trupul înfăşurat în şorţ alb, armura cavalerească şi mânile în care zăngăneau cheile tuturor dulapurilor, spada sau buzduganul.</p>
                     <p rend="justify">Olguţa coborî din taximetru după domnul Deleanu cu Au jardin de l'Infante în mina.</p>
                     <p rend="justify">Auzind trompa automobilului oprit la poartă, cucoana Catinca ieşi din grădiniţă – unde supraveghea cafeaua cu lapte a lui Mircea şi-a lui conu Mihăiţă – şi văzându-l pe domnul Deleanu alungă încruntarea cu un zâmbet, se-ncruntă iar la cinele care lătra şi înaintă spre poartă cu braţele deschise prin panica albă a hulubilor…</p>
                     <p rend="justify">— Maiestoasă ca Marseilleza! şopti Olguţa la urechea tatălui ei, insinuându-i un zâmbet.</p>
                     <p rend="justify">— Sărut mina, cucoană Catincă.</p>
                     <p rend="justify">— Vânt din Moldova! … Ce-mi văd ochii? Sora diavolului. Ce cauţi aici?</p>
                     <p rend="justify">— Pe Hardmuth! şopti Olguţa, strânsă în braţele afectuoase ale cucoanei Catinca.</p>
                     <p rend="justify">— Ia dă-i pace băiatului! Uite la ea! Ca o ţigancă! De unde mi-ai furat ochi codaţi?</p>
                     <p rend="justify">Din bucătărie se repezi Măndiţă gătită de duminică, de Dumnezeu – cu ochi de romaniţă şi obraji ca oule de Paşti; de ea – cu haină de horă şi tulpan cu mărgele albastre.</p>
                     <p rend="justify">— Sărut mina, duduiţă. Iaca dau jos bagaju.</p>
                     <p rend="justify">Era deprinsă ca toţi musafirii din Moldova să fie găzduiţi la stăpâna ei.</p>
                     <p rend="justify">— Stai, fetiţo, o opri domnul Deleanu, că plecăm îndată.</p>
                     <p rend="justify">— Cum să plecaţi? Ce vorbă-i asta? se scandaliză cucoana Catinca.</p>
                     <p rend="justify">Între domnul Deleanu şi cucoana Catinca începu o târguială însufleţită ca în bazarurile orientale. Cucoana Catinca vroia să-i găzduiască la ea pe toţi – „cu diavol cu tot”. Domnul Deleanu invocă gradul de rudenie cu Herr Direktor, deranjul… Amândoi vorbeau repede, cu bucuria de-a vorbi, de-a născoci, de-a replica, de-a gesticula.</p>
                     <p rend="justify">Pe stradă răsunau, viguroase, glasurile vânzătorilor ambulanţi, îmbinându-şi discordant strigările.</p>
                     <p rend="justify">— Iaurt caimacel, iaurt caimacel…</p>
                     <p rend="justify">— Puia-gaia, gaia-puia… Pui-puiiii…</p>
                     <p rend="justify">— Chiop-chiop cărbuuu, chiop-chiop cărbuuu…</p>
                     <p rend="justify">— Hai la gaz-gaz-gaz…</p>
                     <p rend="justify">Era în toi arlechinada de zgomote a Capitalei: tramvaie, automobile, camioane, căruţi, sonerii de biciclete… Lumina soarelui cânta parcă din mii de talgere.</p>
                     <p rend="justify">Olguţa exulta. După tăcerea mânăstireasca a Iaşului, Bucureştiul îi răsărise în ochi – de la gară până-n Popa Nan – şi-i răsuna în urechi ca o vehementă panoramă, ceardaş de sunete şi de culori. Nu mai văzuse din copilărie Bucureştiul. Îi venea să vorbească tare, să râdă tare, să gesticuleze, să danseze, să sară. Intrase în Bucureşti ca într-un han cu clopoţei: nu mai putea sta locului.</p>
                     <p rend="justify">Taximetrul opri motorul. Cucoana Catinca ajunsese la o înţelegere cu domnul Deleanu. Îl obligase să ia cafeaua şi masa de sară la ea.</p>
                     <p rend="justify">— …împreună cu toate neamurile: să nu-mi spuneţi că vă despart.</p>
                     <p rend="justify">Intrară în grădiniţă, cu Olguţa în frunte.</p>
                     <p rend="justify">— Bine-ai vinit! Ci mai faci, iubite domnule Deleanu? A matali-i fetiţa? … Ei, şi-ţi trăiascî! Îmi pari bini cî ti cunosc, duduiţi dragî.</p>
                     <p rend="justify">Conu Mihăiţă era moale ca vorba moldovenească pe care o personifica. Vorbea cu capul înclinat puţin într-o parte – ca pe-o vioară sentimentală – şi surâsul îi acoperea toată faţa cu blândeţă, ca o lumină de lampă. Era în halat şi papuci. Îşi uitase jumătăţile de ochelari pe vârful nasului. Într-o mână ţinea Universul cu delicateţă, ca pe un lucru fragil şi sensibil.</p>
                     <p rend="justify">— Unde-i Mircea? întrebă cucoana Catinca, încruntându-se la ceaşca de cafea pe jumătate plină.</p>
                     <p rend="justify">— Aici-i, răspunse conu Mihăiţă, distrat ca toţi magistraţii din preajma Casaţiei.</p>
                     <p rend="justify">— Mircea!</p>
                     <p rend="justify">— Mircea, nu te mai dichisi, că doar nu te-nsori! Mircea era în odaia lui, ghemuit în genunchi jos pe covor, cu atitudinea unui bagaj căzut din care iesă un cap de pisică al cărei trup e captiv – ca să nu-l zărească de pe fereastră. Inima-i bătea în piept bubuind, cu străşnicia cu care se bat covoarele la grijitura năprasnică din vinerea Floriilor.</p>
                     <p rend="justify">Nu. Nu vroia s-o vadă. Se temea: de ce? Era exasperat: de cine? Ştia sigur că se va întâmpla o nenorocire: care? Era ridicol!</p>
                     <p rend="justify">Olguţa… Cum era? … Nu, nu, nu! Nu vroia s-o vadă!</p>
                     <p rend="justify">Venise ca un trăsnet în liniştea dimineţii, peste versurile lui Samain, peste pacea lui, peste timiditatea lui. Venise ca o furtună pe geamuri, prin cărţi şi caiete.</p>
                     <p rend="justify">Se uita zăpăcit, cu obrajii roşi, cu ochii alarmaţi, cu părul căzut pe ochi, cu tunica de alpaga, destrămată în coate – îmbrăcată peste cămeşa de noapte, cu pantalonii bombaţi la genunchi, cu şireturile ghetelor înnodate provizor numai în copcile de sus – cu sufletul răscolit ca un dulap jefuit în goană.</p>
                     <p rend="justify">Trebuia să fugă, să se refugieze, să scape. Târându-se pe jos, trecu pe subt fereastră în odaia de alături. Mai înaintă, scăpând încă de un geam. Se ridică. Îl durea spinarea umilită. Se rezemă oftând de părete. Ascultă. Auzi glasul domnului Deleanu; alt nimic.</p>
                     <p rend="justify">Un fluture gălbui intră pe fereastră, palpitând. Mircea închise ochii. Nu-l mai chema nimeni. O întristare îi îngreuie inima. Ar fi vrut să fie cineva blând cu el…</p>
                     <p rend="justify">Domnul Deleanu istorisea anecdotele baroului şi magistraturii ieşene. Uneori îşi usturoia accentul cu jargon ovreiesc. Deşi vorbea singur, parcă vorbeau mai multe persoane. Conu Mihăiţă îl asculta, zâmbind cu bonomie.</p>
                     <p rend="justify">Cucoana Catinca încălzea în bucătărie laptele şi cafeaua, priveghind totodată prăjirea feliilor de pâne.</p>
                     <p rend="justify">Olguţa se plimba prin grădiniţă – fără să privească florile – ascultând larma crescândă a Bucureştiului.</p>
                     <p rend="justify">Măndiţă ieşi din bucătărie cu pânea prăjită.</p>
                     <p rend="justify">— Fetiţo, cum îţi zice?</p>
                     <p rend="justify">— Măndiţă, sărut mina. Eu îs din Holboca…</p>
                     <p rend="justify">— Bravo ţie, Măndiţo, o felicită Olguţa cu convingere. Ia spune-mi tu, unde-aş putea să mă spăl pe mini?</p>
                     <p rend="justify">— Cum nu, duduie, în odaia lui conaşu Dan…</p>
                     <p rend="justify">— Cum? Ş-aici are odaie?</p>
                     <p rend="justify">— Ei, duduie, acuma dă mai rar pe la noi, zâmbi cu înţeles Măndiţă, care ştia de la Gheorghiţă multe. Mata eşti sora lui conaşu Dan! Parcă eu nu văd, că şi eu am un frate la Holboca: bădiţa Toader, oftă adânc Măndiţă. Pe aici, duduie, acuma la dreapta.</p>
                     <p rend="justify">În ochii şi-n sufletul lui Mircea, Olguţa răsări brusc, alta decât aceea pe care şi-o închipuise, înfricoşător alta, cu ochii ei mari, care-i puneau o umbră pe inimă.</p>
                     <p rend="justify">— Intră mata, duduie, o îndemnă Măndiţă din urmă.</p>
                     <p rend="justify">Olguţa intra, naltă purtătoare a unui zâmbet.</p>
                     <p rend="justify">— M-mă recomand Mircea…</p>
                     <p rend="justify">Se opri dezolat. Fruntea-i năduşise.</p>
                     <p rend="justify">— Balmuş.</p>
                     <p rend="justify">— Ştiu.</p>
                     <p rend="justify">Se plecă moale, şovăi între mânile întinse ale Olguţei. O luă pe cea stângă, o sărută cu buzele strânse şi murmură:</p>
                     <p rend="justify">— Merci.</p>
                     <p rend="justify">Olguţa bufni.</p>
                     <p rend="justify">— N-ai pentru ce!</p>
                     <p rend="justify">— Pardon, domnişoară!</p>
                     <p rend="justify">— Domnule Mircea, îmi săruţi mina, îmi spui domnişoară! Mai lipseşte buchetul de flori şi discursul! … Se poate, prietine Mircea!</p>
                     <p rend="justify">— Duduie Olguţa…</p>
                     <p rend="justify">— Nu. Olguţa. Toţi prietenii îmi spun Olguţa.</p>
                     <p rend="justify">Numai el nu putea să-i spuie!</p>
                     <p rend="justify">— Mircea, toarnă-mi te rog apă să mă spăl pe mini. Măndiţo din Holboca, tu adă-mi de pe masa din grădină un pacheţel. Singurul meu bagaj! adăugă Olguţa, clăbucindu-şi mânile cu săpun.</p>
                     <p rend="justify">— Cucu, cucu, cucu, cucu…</p>
                     <p rend="justify">Cu glas de contraltă, cucul orelor de nouă ori cânta cucu.</p>
                     <p rend="justify">Vântul legăna ritmic perdelele şi, ritmic, valuri de soare cădeau ca scânteieri de grâu în cadenţa coasei.</p>
                     <p rend="justify">— Mircea, deznoadă-mi basmaua.</p>
                     <p rend="justify">— Am adus, duduie, da nu pofteşti mata la cafea?</p>
                     <p rend="justify">— Măndiţo, deznoadă-mi basmaua.</p>
                     <p rend="justify">Măndiţă înlocui cu degete groase – femeieşti totuşi – timiditatea, stângăcia şi spaima degetelor lui Mircea.</p>
                     <p rend="justify">— Mai este apă?</p>
                     <p rend="justify">Măndiţă se repezi la cană. Dar cana era strânsă convulsiv de mâna lui Mircea. Începu să-i toarne apă în pumni. Era atâta veselie şi tinereţă în felul Olguţei de-a se spăla, că obrajii ei păreau că râd ascunşi în palme, şi odaia toată râdea în jurul ei.</p>
                     <p rend="justify">— Prosop… Uf! M-am răcorit!</p>
                     <p rend="justify">Din prosop, obrajii răsăriră proaspeţi ca din ger. Cucoana Catinca se aplecă pe marginea ferestrei.</p>
                     <p rend="justify">— Poftim! Bine, oameni buni, se adresă ea lui Mircea şi Măndiţei, nu v-aţi priceput să scoateţi un prosop curat?</p>
                     <p rend="justify">— I-a lui conaşu Dan, coniţă, se îndreptăţi Măndiţă.</p>
                     <p rend="justify">— Hai la cafea. Poftim! De ce nu ţi-a dat frate-tău buclele?</p>
                     <p rend="justify">— Fiindcă le are de la mama. În limbaj juridic, mama are nuda proprietate a buclelor, Benjaminul are numai uzufructul.</p>
                     <p rend="justify">—  Las-o pe mama! Hai la cafea… Hai c-o torn! răsună imperios glasul cucoanei Catinca.</p>
                     <p rend="justify">— Mircea… Se apropie de el, privindu-l drept în ochi… ţi-am adus Au jardin de l'Infante… Cine-i Adina, Mircea?</p>
                     <p rend="justify">Îi vorbea în şoaptă, confidenţial, alături de el. Erau deopotrivă de înalţi, dar Olguţa îl domina cu portul capului.</p>
                     <p rend="justify">— Doamna Stephano?</p>
                     <p rend="justify">— Doamna?</p>
                     <p rend="justify">Mircea plecă fruntea, roşindu-se.</p>
                     <p rend="justify">         „Perechea Monicăi”, gândi Olguţa stăpânindu-şi un zâmbet.</p>
                     <p rend="justify">— Cine-i doamna Stephano?</p>
                     <p rend="justify">— O doamnă! suspină Mircea ca şi cum ar fi spus: „o catastrofă”.</p>
                     <p rend="justify">— Şi-atât?</p>
                     <p rend="justify">— Daa… o doamnă.</p>
                     <p rend="justify">—  De ce-i face versuri?</p>
                     <p rend="justify">— Îi face versuri?</p>
                     <p rend="justify">         „O! sfânta candoare!” gândi Olguţa cu sprâncenile ridicate în faţa sincerităţii clare, în obrajii lui Mircea, ca florile roşii la ferestrele caselor de ţară.</p>
                     <p rend="justify">— Da. Află că-i face versuri.</p>
                     <p rend="justify">—  Eu nu ştiam! se scuză Mircea dezolat.</p>
                     <p rend="justify">— O iubeşte?</p>
                     <p rend="justify">Ochii lui Mircea se înăspriră, ocolind privirea Olguţei.</p>
                     <p rend="justify">— Spune-mi, Mircea.</p>
                     <p rend="justify">— Nu merită s-o iubească!</p>
                     <p rend="justify">— De ce?</p>
                     <p rend="justify">— E urâtă?</p>
                     <p rend="justify">— E roşcată, îngâna Mircea cu o nuanţă pejorativă.</p>
                     <p rend="justify">— Atunci e frumoasă?</p>
                     <p rend="justify">— E mică.</p>
                     <p rend="justify">— Ţie îţi place, Mircea? Am toată încrederea în impresia ta.</p>
                     <p rend="justify">— Vai, duduie…</p>
                     <p rend="justify">— Olguţa.</p>
                     <p rend="justify">— …uie Olguţa.</p>
                     <p rend="justify">Cucoana Catinca apăru din nou la geam. Văzându-i alături, deopotrivă de bruni şi de înalţi, avu un zâmbet – jumătate ironic, jumătate înduioşat – şi se retrase ridicând din umeri. Abia primise insistenta invitaţie a domnului Deleanu ca Mircea să-şi petreacă vacanţa la Medeleni.</p>
                     <p rend="justify">— E deşteaptă?</p>
                     <p rend="justify">— O astfel de femeie! zâmbi Mircea, cu dispreţul adolescenţei pure şi studioase pentru femeile frumoase, mai cu seamă când sunt şi uşoare.</p>
                     <p rend="justify">— E artistă?</p>
                     <p rend="justify">— Dan n-ar trebui s-o iubească! izbucni Mircea, roşind. A cunoscut-o astă-iarnă la patinaj pe această doamnă, şi de-atunci şi-a pierdut capul. Dar eu ce pot să fac, duduie…</p>
                     <p rend="justify">— Olguţa, Hardtmuth!</p>
                     <p rend="justify">— Pe mine nu m-ascultă! urmă Mircea, cu şuviţe de păr pe frunte, tot mai dezordonate. Bine că vine vacanţa. Nimeni nu-i mai fericit decât mine că Dan are să plece din Bucureştiul acesta…</p>
                     <p rend="justify">— Ce ai cu Bucureştiul?</p>
                     <p rend="justify">— Mata nu-l cunoşti!</p>
                     <p rend="justify">— Mata îl cunoşti, duduie? zâmbi Olguţa cu sprâncenile ridicate. Hai să ne bem cafeaua. Să nu-i spui nimic Benjaminului. Dă-i cartea şi-atât. Ne-am înţeles?</p>
                     <p rend="justify">Mircea rămase din nou singur, cu tunica destrămată în coate, pantalonii cu genunchi, părul căzut pe frunte, fruntea încreţită…</p>
                     <p rend="justify">Era sigur mai dinainte că are să i se întâmple o nenorocire. I se-ntâmplase. Nici nu se mai miră. Se resemnase. Dar o turburare niciodată simţită până atunci îl stăpânea, căci în acea clipă aceiaşi ochi trişti care se închideau pe veci în sufletul lui înviaseră mai mari decât îi visase, şi dominatori pe chipul celei ce râdea în soare: nalt purtătoare a unui zâmbet.</p>
                     <p rend="justify">Dar se întâmplase o nenorocire? …</p>
                     <p rend="justify">— Unde mi-ai fost? răsună de-afară glasul cucoanei Catinca.</p>
                     <p rend="justify">— Am vorbit oleacă cu duduia matale, răspunse Olguţa cu o moldovenească ad-hoc.</p>
                     <p rend="justify">Taximetrul plecase. Cucoana Catinca se întorcea de la poartă.</p>
                     <p rend="justify">— Doamne, cuconiţă! gândi Măndiţă cu glas tare, amarnică-i duduia asta: s-o mănânci, nu altceva!</p>
                     <p rend="justify">— Aşa-s moldovencile noastre, Măndiţo.</p>
                     <p rend="justify">Mircea intrase în casă şi se culcase din nou, îmbrăcat.</p>
                     <p rend="justify">În grădiniţă, conu Mihăiţă îşi răsucea o ţigară. Zărind-o pe cucoana Catinca, îşi alintă mustăcioara.</p>
                     <p rend="justify">— Ţi-o întors capul şi matale!</p>
                     <p rend="justify">— Aşa noră mai zic şi eu, Mihăiţă!</p>
                     <p rend="justify">— Cum vrei mata, Catinca! zâmbi conu Mihăiţă cu o ironie mai subţire decât musteaţa.</p>
                     <p rend="justify">Dar cucoana Catinca redeveni cu energie gospodina încruntată.</p>
                     <p rend="justify">— Măndiţo, de-acuma ne punem pe treabă.</p>
                     <p rend="justify">— Atunci eu ies să ieu oleacă de aer, anunţă cu resemnare conu Mihăiţă, ridicându-se, cum făcea şi când începeau grijiturile.</p>
                     <p rend="justify">— Allo! Allo! Hai, Nae; hai, Nae!</p>
                     <p rend="justify">Nae respira delaolaltă – răsturnat într-un fotoliu din grădină – parfumul leguminos al dimineţii şi mirosul de cerneală tipografică şi de sublim al fasciculei 159 din Contesa fără nume, abia cumpărată de la chioşcul din Clemenţa.</p>
                     <p rend="justify">La auzul „alloului” care anunţa oprirea unui automobil, îşi pături fascicula şi se îndreptă spre poartă cu demnitatea indiferentă a unui chelner în frac, deşi era numai în jiletcă vărgată.</p>
                     <p rend="justify">— Bună dimineaţa, Nae. Acasă-i fecioru-meu, frate-meu?</p>
                     <p rend="justify">— Vă salut, domnule avocat. Imediat… Ioşca, Ghiţă! Nu se mişcă, domle! Ioşca, Ghiţă! bătu el din palme enervat, răsfrângându-şi buza de jos.</p>
                     <p rend="justify">— Hai, Ioşca! Hai, Ioşca!</p>
                     <p rend="justify">Şoferul socoti oportun să intervină cu răgetul trompei. Coco delira.</p>
                     <p rend="justify">Gheorghiţă şi Ioşca soseau în goană.</p>
                     <p rend="justify">— Mata eşti, duduie?</p>
                     <p rend="justify">— Chiar eu, Gheorghiţă!</p>
                     <p rend="justify">— Sărut mina, duduie. Da mare-ai mai crescut! Mai şi nu ti cunosc! Ci-are şi se mai bucure conaşu Dănuţ… Sărut mina, cuconaşule. Bine-aţi vinit…</p>
                     <p rend="justify">— Lasă, domnule! Mă, Ghiţă, mă, serveşte, mă, nu sta ca nărodu! Ce-aştepţi! Mă, degeaba-mi stric eu pieptu cu voi! Taci, Coco!</p>
                     <p rend="justify">— Cari-i bagaju matale, duduie?</p>
                     <p rend="justify">— N-am bagaj, Gheorghiţă.</p>
                     <p rend="justify">— Zău?!</p>
                     <p rend="justify">— Zău.</p>
                     <p rend="justify">— Iracan di mini! Zic şi eu ca prostu! Parcă n-o ştiu eu pi duduia Olguţa!</p>
                     <p rend="justify">Domnul Deleanu ieşi din casă urmat de Nae.</p>
                     <p rend="justify">— Gheorghiţă, şi Dănuţ doarme?</p>
                     <p rend="justify">— Doarme, da îl sculăm noi.</p>
                     <p rend="justify">— Dă-i pace. Miroase-a chef pe-aici! … Haidem la baie, Olguţa. Nu ţi-i poftă de un abur? Un abur uscat, adăugă domnul Deleanu văzând lipsa de entuziasm a Olguţei.</p>
                     <p rend="justify">— Da-i pregătesc eu o baie la noi, interveni Gheorghiţă. Zău las-o, cuconaşule!</p>
                     <p rend="justify">— Rămân cu menajeria, papa.</p>
                     <p rend="justify">— Livănţică-livănţică-livănţică… Dă haine – dă molii…</p>
                     <p rend="justify">O ţigancă se oprise la poartă cu panerul înnoptat de livănţică albastră. Avea două glasuri distincte pentru marfa ei. Striga: „livănţică-livănţică-livănţică”, într-un crescendo strident de soprană, care exploada în cer deşteptând îngerii somnoroşi; şi: „dă haine, dă molii”, cu un bariton de baragladină, care poruncea crunt, dârz, răstit, opintit.</p>
                     <p rend="justify">— Mişcă d-acolo! o alungă Nae cu un deget de Cezar.</p>
                     <p rend="justify">— Aoleo, frumosule, mânca-te-aş! Fă-mi o saftea.</p>
                     <p rend="justify">Subt privirea şi buza indignată a lui Nae, Olguţa cumpără întreg cuprinsul panerului.</p>
                     <p rend="justify">— Dă să trag şi eu un fum… că nu ţi-o spurc! jindui ţiganca ţigara domnului Deleanu… Aoleo, că bună-i! Să-ţi trăiască frumuşica!</p>
                     <p rend="justify">— Ce mai stai? Mişcă! explodă Nae.</p>
                     <p rend="justify">— Cea te zborşaşti, mă, pocitule! Iote, mă! Nu vezi că vorbesc cu boiarii!</p>
                     <p rend="justify">— Pleacă, madam. Fără vorbă!</p>
                     <p rend="justify">— Livănţică-livănţică-livănţică… Dă haine dă molii, păntru pocitanii, păntru chelboşi!</p>
                     <p rend="justify">— Papa, îi vorbi Olguţa de pe scara taximetrului trepidant – nu uita complotul: numai tu ai fost la cucoana Catinca pe care eu, natural, n-o cunosc. Invitaţia pe diseară e transmisă prin tine. Te rog, papa, să nu gafezi! …</p>
                     <p rend="justify">— Duduie Olguţă, o luă Gheorghiţă confidenţial, nu intrăm pe din faţă: avem noi intrarea noastră.</p>
                     <p rend="justify">Rămânând singur, Nae se tolăni din nou în fotoliul din grădină şi, cu devoţiunea musulmanilor, care nu intră în moschee decât după ce şi-au înlocuit încălţările de stradă cu papucii rituali, scuipă printre dinţi, îşi supse de două ori, cu sunet, măseaua, şi întovărăşi iarăşi suferinţele aristocratice ale Contesei fără nume.</p>
                     <p rend="justify">Buf, buf… O pernă-n spate, alta-n ceafă.</p>
                     <p rend="justify">Prin obloanele deschise, soarele, iezit până atunci, năvălise plin.</p>
                     <p rend="justify">— Iii! … Iii?</p>
                     <p rend="justify">Dănuţ tresăltă, clipi, îşi scutură capul somnoros gata să se culce din nou pe cealaltă coastă, şi înainte ca ochii să fi văzut şi mintea să fi ghicit, mormăi refrenul copilăriei:</p>
                     <p rend="justify">— Dă-mi pace, Olguţa!</p>
                     <p rend="justify">O altă pernă izbucni, cu râsete, bufnind gras în părete. Olguţa se aprovizionase cu pernele musafirilor, grămădite pe un dulap în antreţelul odăii de baie.</p>
                     <p rend="justify">Trezit de-a binelea în plină bombardare, Dănuţ simţi în inimă elasticitatea unei bucurii. Sări pe covor, în pijama, cu picioarele goale.</p>
                     <p rend="justify">— Olguţa?</p>
                     <p rend="justify">— Nuuu!</p>
                     <p rend="justify">— Ei! … Tu, Olguţa!</p>
                     <p rend="justify">Ultima pernă zbură. Dănuţ se feri şi, fiindcă n-avea pernă-n mina, zbură el spre Olguţa. Ondulând ca o apă, Olguţa-i trecu pe subt braţe, în ietac. Dănuţ se răsuci îndărăt. O pernă se turti în fruntea lui.</p>
                     <p rend="justify">Bătaia cu perne începu vioaie ca o bătaie cu zăpadă la ieşirea din clasă. Două perne explodară pe geam, una în capul lui Ioşca, alta în braţele lui Nae care privi mai întâi cerul, apoi perna, ca pe un copil din flori depus la el în braţe.</p>
                     <p rend="justify">Ochii lui Gheorghiţă participau activ, în locul mânilor, la bătălia ale cărei urmări dezordonate el avea să le sufere. Odaia somnului înviase, ca şi obrajii lui Dănuţ, ca şi inima lui. Parcă-i intrase copilăria pe geamurile deschise, cu soarele.</p>
                     <p rend="justify">Gâfâiau. Basmaua Olguţei se strâmbase. Părul lui Dănuţ era vâlvoi. Braţele se mişcau lent ca în filmele de box, încetinite. Cu un „uf” Dănuţ se lăsă pe covor, răstignindu-se orizontal cu faţa în sus. Olguţa-i astupă faţa cu o supremă pernă şi, fără suflare, se trânti lângă el.</p>
                     <p rend="justify">Tavanul era un nor din care ningeau fulgi de gâscă scărmănaţi la Medeleni. Vântul legăna ferestrele, acordându-le scârţiitul de scripci, ca pentru o sârbă după o bătută.</p>
                     <p rend="justify">— Olguţa, marş la colţ. Dănuţ, treci în ietac. V-arăt eu acuşi. Numai Monica-i cuminte în casa asta!</p>
                     <p rend="justify">Prin glasul Olguţei, tonul şi vorbele doamnei Deleanu străbătuseră prin ani, întregind scena.</p>
                     <p rend="justify">— Buftea a început.</p>
                     <p rend="justify">— Ba tu!</p>
                     <p rend="justify">— Minţi!</p>
                     <p rend="justify">— Tu minţi.</p>
                     <p rend="justify">— Daa? Să spuie Monica?</p>
                     <p rend="justify">— Eu, tante Alice, nu ştiu… n-am văzut nimica…</p>
                     <p rend="justify">— Vezi, Buftea!</p>
                     <p rend="justify">— Lasă, lasă! Am să-ţi arăt eu ţie!</p>
                     <p rend="justify">— Marş în ietac, Dănuţ. Are să-ţi arate papucul!</p>
                     <p rend="justify">— Iartă-l, tante Alice, izbucni Olguţa cu tremurul Monicăi în glas, întinzând mânile în semn de implorare.</p>
                     <p rend="justify">Dănuţ râdea cu hohote… Dar mai lipsea cineva? Avu o tresărire.</p>
                     <p rend="justify">— Olguţa, a venit şi Monica! Unde-i?</p>
                     <p rend="justify">Dănuţ se ridică.</p>
                     <p rend="justify">— Monica!</p>
                     <p rend="justify">         „De ce n-am adus-o?” medită Olguţa.</p>
                     <p rend="justify">— Nu te ambala! Măria-sa Monica se deplasează mai greu decât mine.</p>
                     <p rend="justify">— Gheorghiţă, a venit duduia Monica?</p>
                     <p rend="justify">— Eii, şi fi vinit, era aici! …</p>
                     <p rend="justify">Bucuria, aprinsă întru întâmpinarea Monicăi, se stinse, şi ca pe o torţă stinsă gândurile o trecură din mâna în mină până în fundurile unde e noaptea şi unde fumegă înnăduşit melancolia.</p>
                     <p rend="justify">Dar faţa lui Dănuţ şi faţa sufletului său, întinerite, râdeau Olguţei.</p>
                     <p rend="justify">— A venit Olguţa! Ce surpriză! Ce bucurie!</p>
                     <p rend="justify">Cu proaspete puteri, o luă în braţe. Un dans nebun înlocui bătaia cu perne. Căzură ameţiţi pe pat.</p>
                     <p rend="justify">— Ia să te văd, Olguţa.</p>
                     <p rend="justify">— Ne te gęne pas!'40</p>
                     <p rend="justify">Se îndepărtă de-a-ndaratele, o privi, o măsură.</p>
                     <p rend="justify">— Bine, Olguţa, nici nu ne-am sărutat!</p>
                     <p rend="justify">— Pupă-mă, frate.</p>
                     <p rend="justify">— Te-ai făcut frumoasă, Olguţa!</p>
                     <p rend="justify">— Stop!</p>
                     <p rend="justify">— Ai crescut. Hai să ne măsurăm.</p>
                     <p rend="justify">Trecură în odaia de baie, în faţa oglinzii, umăr lângă umăr.</p>
                     <p rend="justify">— Olguţa, nu trişa! Ai tocuri.</p>
                     <p rend="justify">— N-am călcâie, munteanule!</p>
                     <p rend="justify">— Cum? Moldova-i egală cu Muntenia?</p>
                     <p rend="justify">— Sigur. Moldova are papuci de tenis.</p>
                     <p rend="justify">— Ei! Ai venit la Bucureşti în papuci de tenis?</p>
                     <p rend="justify">—  Tot bagajul meu e pe mine! N-am nimic. Omnia mecum porto 41, cum s-ar exprima Hardtmuth.</p>
                     <p rend="justify">— Ei, Olguţa!</p>
                     <p rend="justify">— Aşa-i, Gheorghiţă?</p>
                     <p rend="justify">— Nica n-are, conaşule! N-o ştii mata pi duduia noastră?!</p>
                     <p rend="justify">— Te-a lăsat mama să pleci aşa?</p>
                     <p rend="justify">— Am fugit de-acasă…</p>
                     <p rend="justify">— Eii!</p>
                     <p rend="justify">— Cu…, şovăi Olguţa, plecându-şi capul cu împovărare.</p>
                     <p rend="justify">— Cu? se alarmă Dănuţ, serios, cu o mişcare ocrotitoare şi ameninţătoare.</p>
                     <p rend="justify">— Cu papa.</p>
                     <p rend="justify">Izbucniră în râsete.</p>
                     <p rend="justify">— Unde-i papa?</p>
                     <p rend="justify">— La baia de aburi. Mai întrebi?</p>
                     <p rend="justify">— Bine, Olguţa, şi să nu-mi scrii? Să te fi aşteptat la gară.</p>
                     <p rend="justify">— Cu pâne şi sare!</p>
                     <p rend="justify">— Zău, Olguţa! … Ei, da tu n-ai luat nimic! Gheorghiţă, iute ceaiul. Ce iei, Olguţa? Ceai? Şocolată? Cafea cu lapte?</p>
                     <p rend="justify">— Ş-un ceai, ş-o cafea! se răsti Olguţa cu accent ţigănesc.</p>
                     <p rend="justify">Alte hohote de râs. Aşa răspundea Huduba, ţigan lăutar de la Medeleni, clipind alb într-o faţă neagră, când era întrebat alternativ: „Ce vrei, Huduba? Un rachiu? o ţuică?” „Ş-o ţuică, ş-un rachiu.”</p>
                     <p rend="justify">— Olguţa, am pentru tine nişte bunătăţi! O mie şi una de nopţi gastronomice.</p>
                     <p rend="justify">— Stil simplu şi direct, Metaforel!</p>
                     <p rend="justify">— Covrigi cu susan, proaspeţi; cornuri cu sare…</p>
                     <p rend="justify">— Bun…</p>
                     <p rend="justify">— Frişte.</p>
                     <p rend="justify">— Cuax?</p>
                     <p rend="justify">— Ceva fain! Cuax, cuax, brekekecs! Ţi-aduci aminte? Săracul Andersen!</p>
                     <p rend="justify">— Lasă lirismul! înclin spre covrigi, fără lichide, ştii, am luat ceaiul la Ploieşti, zâmbi Olguţa amintindu-şi de copioasa cafea cu lapte de la cucoana Catinca.</p>
                     <p rend="justify">— Gheorghiţă, o sută de mii de covrigi. Zboară!</p>
                     <p rend="justify">— Benjaminule, hai să-ţi văd apartamentul. Până acuma numai odaia de baie n-a rămas repetentă.</p>
                     <p rend="justify">— Să nu-mi critici garsoniera!</p>
                     <p rend="justify">— Că te omoară mama!</p>
                     <p rend="justify">— Ce face mama? zâmbi Dănuţ.</p>
                     <p rend="justify">— Te-aşteaptă… cum aşteaptă livezile – de zarzări şi de meri, bineînţeles – toastul înspumat al primăverii, în stilul tău.</p>
                     <p rend="justify">— Olguţa!</p>
                     <p rend="justify">— Ce-i? nu-ţi recunoşti stilul?</p>
                     <p rend="justify">— Te mai sărut o dată!</p>
                     <p rend="justify">— Pupă-mă, Metaforel! Pe fiecare obraz am câte-o procură: a mamei, a… Adică numai mama mi-a dat!</p>
                     <p rend="justify">Dănuţ nu mai avea astâmpăr. Prezenţa Olguţei răspândea voioşii de argint ca trecerea unei sănii. Odăile erau pline de glume, de soare.</p>
                     <p rend="justify">Olguţa încercase rachetele şi mingile. Un drive vâjiise peste balustrada terasei – proclamată filet – alungind definitiv pe Contesa fără nume mână-n mână cu Nae. Cântaseră şi floretele mânuite de doi adolescenţi în pijama: pletele brune erau mai antrenate decât Metaforel.</p>
                     <p rend="justify">Abia venit cu covrigii de la simigerie, Gheorghiţă fusese trimis la „Nestor” după cataifuri. Aşa că Dănuţ singur pregătise baia Olguţei, scoţând prosoape din dulapul gospodărit de mânile, medelenizate”, cum le spunea Olguţa, ale lui Gheorghiţă. Tot Dănuţ, însoţit de Olguţa, scotocise prin odaia de baie de jos, căutând o periuţă de dinţi nouă prin rezervele lui Herr Direktor al cărui sforăit însoţea cu arcuşuri de contrabas râsetele înnăbuşite cu prosopul ale nepoţilor săi.</p>
                     <p rend="justify">Acum, Dănuţ urca scara fredonând un lied. Cumpărase de la o ţigancă un mănunchiu de garoafe – numai roşii. Garoafele roşii erau florile Olguţei, încă de pe vremea lui moş Gheorghe. Şi Dănuţ vroia ca în toate odăile să lucească roşul lor ca un pavilion înălţat în cinstea Olguţei.</p>
                     <p rend="justify">Se opri în ietac. Auzea ploiţa impetuoasă a duşului şi frânturile unui cântec tineresc – Die Rose, die Lilie, die Taube, die Sonne42…”</p>
                     <p rend="justify">Tineresc liedul, tineresc glasul, şi primăvăratec murmurul apei.</p>
                     <p rend="justify">— Olguţa.</p>
                     <p rend="justify">— Olguţa, ce cânţi? … Da! Asta-i dovada telepatiei! Închipuieşte-ţi că şi eu fredonam acelaşi lied.</p>
                     <p rend="justify">O clipă, cântecul încetă. Se auzi numai grabnicul foşnet al duşului. Olguţa râdea mut, cu mănuşa aspră în mină, cu picioarele în apă, cu tot trupul îmblănit de săpun. Apoi din nou liedul răsună.</p>
                     <p rend="justify">Cu mănunchiul de garoafe în braţe, Dănuţ se aşeză pe marginea patului ascultând.</p>
                     <p rend="justify">         …Uneori, la Medeleni, când erau singuri ei trei – Olguţa, Dănuţ şi Monica – Olguţa cânta liedurile lui Heine cu muzică de Schumann, acompaniindu-se la pian. Glasul Olguţei era mic, dar pur, neted, fără stridenţe, fără asprimi, natural ca râsul, şi inteligent. Într-o noapte, pe când Olguţa cânta Die Rose, die Lilie, die Taube, die Sonne… Dănuţ urmărise cântecul ca şi cum ar fi fost al său. Şi o dată cu finalul – Sie selber, aller Liebe Wonne, ist Rose, und Lilie, und Taube, und Sonne43. – ochii lui se ridicaseră spre Monica. Monica-l aştepta mai demult, cu ochii îndreptaţi spre el. Se roşiseră amândoi, întorcând capetele… În noaptea aceea de sfârşit de vacanţă, Dănuţ scrisese: „II était un petit pommier Grave comme une mignonne Infante…” „Monica!” „Adina!”</p>
                     <p rend="justify">Chipul luminos al „surorii merilor înfloriţi” se întrista blând, şi brumele trecutului îi învăluiră cu treptata lor înserare.</p>
                     <p rend="justify">Doi ochi verzi îl priveau… Dănuţ respiră adânc jarul pipărat al garoafelor.</p>
                     <p rend="justify">Nu. Monica era sora lui, sora tuturor amintirilor copilăriei lui.</p>
                     <p rend="justify">Aşeză gânditor garoafele, urmărit de glasul Olguţei. Trecu în birou, urmărit de parfumul garoafelor şi de glasul Olguţei.</p>
                     <p rend="justify">         „Dragostea mea e naivă ca fluierul unui păstor copil. De aceea zilnic îţi voi spune că-mi eşti dragă, cu toată suflarea iubirii mele mereu înnoite, veşnic aceeaşi.</p>
                     <p rend="justify">Ochii tăi mă urmăresc pretutindeni. În ei e tot sufletul meu, toată tinereţea mea; în adâncul lor verde, cu parfum şi răcoare de mintă, se adună zâmbetele mele şi zburdă ca nişte miei pe întâia luncă a drăgostii mele.</p>
                     <p rend="justify">Să nu mi-i iei, Adina. Să fie mereu ai mei. Să-mi fie luncă blândă şi pătimaşă dezmierdare a goliciunii mele.</p>
                     <p rend="justify">Astăzi e casa plină de garoafe. E sărbătoarea roşie a sărutărilor nopţii. Aş vrea să fiu o garoafă în mânile tale copilăreşti şi sălbatice, Dănuţ.</p>
                     <p rend="justify">Diseară am să vin mai târziu…”</p>
                     <p rend="justify">Îşi trecu mâna peste frunte, peste faţă. Un geamăt abia desluşit… De ce se temea? De ce spaime stranii îi îngreuiau sufletul ca şi cum, teluric, munţi crunţi s-ar fi înălţat acolo unde, limpezi, pluteau zările, munţi cu vastă suflare îngheţată?</p>
                     <p rend="justify">Pe coperta unui caiet de notiţe, scrise repede, oblic, oprindu-se uneori cu faţa aplecată şi oarbă ca deasupra destinului:</p>
                     <p rend="justify">Seigneur, oh! Seigneur!</p>
                     <p rend="justify">Sur mes tempes brűlantes Poses la douce fraâcheur Des menthes reposantes.</p>
                     <p rend="justify">Dis, mon pauvre coeur, Quel est ce seigneur?</p>
                     <p rend="justify">Car voici ta plainte.</p>
                     <p rend="justify">Voici ta douleur…</p>
                     <p rend="justify">Ou est la douceur?</p>
                     <p rend="justify">Ou est ton seigneur?</p>
                     <p rend="justify">Oh! printemps navrant Sans joie, ni fraâcheur!</p>
                     <p rend="justify">Mon amour, mille ans Blanchissent ton printemps”44…</p>
                     <p rend="justify">Reluă scrisoara către Adina. Reciti: „Diseară am să vin mai târziu”… Şterse.</p>
                     <p rend="justify">         „Poate să trec o clipă pe la tine în timpul zilei. Aproape sigur. Aşteaptă-mă.”</p>
                     <p rend="justify">Minţea. Dar vroia să fie sigur că toată ziua îl va aştepta pe el, numai pe el… Ce mizerie!</p>
                     <p rend="justify">         „Mon amour, mille ans Blanchissent ton printemps…”</p>
                     <p rend="justify">Închise plicul.</p>
                     <p rend="justify">Îi scria Adinei în fiecare zi, uneori de-acasă, alteori de la şcoală, pe pupitru sau subt pupitru. Îi scria în fiecare zi, deşi în fiecare zi o vedea. Dar pentru ea era mereu bogat. Sufletul îi trimetea cireşe, cofiţe cu fragi, mere copilăroase, renclode toropite şi prea-dulci piersici, grele ca inima când buzele se topesc sărutate. Pentru ea, sufletul lui Dănuţ avea necontenite crânguri, păduri şi livezi, în care amintirea trupului ei se prefăcea în fructe cu parfum candid sau pătimaş.</p>
                     <p rend="justify">De ce se ridicase, ceaţă, între scrisorile de-atunci şi cele de-acum, ziua cea urâtă cu blestemul suferinţei, al îndoielii, al spaimei?</p>
                     <p rend="justify">Scrise adresa. Ascunse scrisoarea în fundul saltarului.</p>
                     <p rend="justify">Venise Olguta! Venise Olguţa! O auzea cântând… „Monica, de ce n-ai venit şi tu? Ce întreagă mi-ar fi fost bucuria ştiindu-te cu Olguţa alături de mine, aici.</p>
                     <p rend="justify">Azi dimineaţă m-am deşteptat cu Olguţa. Intrase ca o glumă înveselind odăile. Tu ai fi fost o lumină, o lumină aurie şi scumpă, cum sunt acelea din noaptea Învierii, pe care le aduci acasă ocrotindu-le cu mânile. O lumină pe care o aprinzi în zilele de furtună, de spaimă, de primejdie, ca să te păzească, să te însenineze.</p>
                     <p rend="justify">De ce n-ai venit şi tu, Monica, la fratele tău Dănuţ? Ce zi minunată ar fi fost! Noi trei împreună! V-aş fi pregătit eu singur ceaiul, baia, florile care vă plac. Ce sărbătoare pentru mine să vă primesc eu, să vă îngrijesc eu, să ne facem de cap împreună, să nu dormim toată noaptea – cu cafele negre – să hoinărim prin Bucureşti, să vă însoţesc prin librării şi magazii de vechituri!</p>
                     <p rend="justify">Te-aş fi pieptănat eu, Monica, n-am uitat…”</p>
                     <p rend="justify">Îşi trecu mâna pe frunte. Şterse cu dungi groase, opace, ultima frază. Oftă. Se aplecă din nou asupra scrisorii.</p>
                     <p rend="justify">         „Lipsa ta e o tristeţă, care a intrat în casă o dată cu bucuria venirii Olguţei.</p>
                     <p rend="justify">Oare te-ai schimbat, Monica? Am avut o nedumerire văzând-o pe Olguţa. A crescut şi s-a făcut frumoasă deodată. Şi frumuseţea ei are pentru mine ceva necunoscut, enigmatic. Înainte, anul trecut chiar, Olguţa era simpatică, vie, dar copilăroasă, deşi ne teroriza pe amândoi. Mai că n-am recunoscut-o! Nu ştiu de unde vine schimbarea. E tot aşa de veselă – chiar acuma o aud şuierând în odaia de baie, până mai adineaori a cântat – e tot aşa de teribilă, şi totuşi s-a schimbat. Îţi mărturisesc că după ce ne-am bătut cu perne – ştii cum mă deşteaptă Olguţa! – după ce mi-a dat răgaz s-o privesc, s-o văd mai bine, mai că nu-mi venea s-o sărut, s-o tutuiesc. Îmi venea să-i sărut mina respectuos. Noroc că Olguţa-i tot Olguţa! Ar fi fost penibil, odios, imposibil să fim ceremonioşi, jenaţi, străini.</p>
                     <p rend="justify">Cum eşti tu, Monica? N-am să te mai recunosc? Nu. Nu se poate, Monica. Ştiu, aş putea spune că aud cum creşte frumuseţea ta mai deplină, mai profundă, mai pură, ca acordurile ariei de Bach.</p>
                     <p rend="justify">Dar tu, Monica, vei fi cum ai fost întotdeauna pentru mine, simplă şi clară ca un buchet de violete într-un pahar cu apă limpede, pe masa odăii unde-i copilăria mea, Dănuţ.”</p>
                     <p rend="justify">Olguţa-şi făcea corespondenţa la biroul lui Dănuţ.</p>
                     <p rend="justify">Era îmbrăcată într-un halat de baie cu ţesutul roş şi creţ ca al garoafelor de pe birou. Îşi pieptănase de o parte şi de alta a cărării la mijloc părul lins, compact ca două aripi de oţel arcuite, bombat pe tâmple, pieptănătură care da trăsăturilor trufia ageră a tinerilor voievozi când primeau călări prada steagurilor duşmane. Dar faţa zâmbea mereu, gata să râdă cu hohote. Şi clămpănitul papucilor arăta pofta de mişcare a trupului biciuit de duş, de răceala apei şi de propriul său neastâmpăr.</p>
                     <p rend="justify">         „Ia sama, Melizando! Scrisoarea mea protestează violent. Uită-te bine la ea pe masă, acolo unde ai azvârlit-o ca să citeşti scrisoarea Benjaminului.</p>
                     <p rend="justify">Adică de ce ceteşti întâi scrisoarea lui? E mai interesantă decât a mea? Nu. Cel puţin aşa e politicos să-mi răspunzi. Conţine mai multe noutăţi agreabile tandrei Melizanda, decât a mea? Nu. Asta o afirm cu certitudine. Vei simţi, cetind acestea, cum vibrează scrisoarea în mânile tale.</p>
                     <p rend="justify">Ce poţi afla din scrisoarea Benjaminului? Că azi dimineaţă a sosit Olguţa la Bucureşti? Perfect. Dar asta o ştiai tu de ieri! Că venirea mea i-a evocat duioase amintiri… ca nişte păsărele micuţe, îngheţate de frig, care încep să ciripească drăgălaş când le încălzeşti în mina?! Dar asta o ştii de când ştii că Metaforel e Metaforel!</p>
                     <p rend="justify">Pe câtă vreme eu îţi voi scrie ce-am văzut, ce-am auzit, ce-am dres şi ce-am făcut aici, în casa Benjaminului. Vra să zică „ultima oră cu cele mai palpitante ştiri” o vei găsi în scrisoarea mea, nu în scrisoarea lui. Atunci de ce scrisoarea mea stă pe masă, şi scrisoarea lui în mânile tale? De ce?</p>
                     <p rend="justify">Ce-ţi poate scrie Benjaminul? Mă întreb chiar dacă din scrisoarea lui rezultă cu claritate cel mai important eveniment al zilei de azi: sosirea mea. Cred că nu. Şi iată de ce…”</p>
                     <p rend="justify">Muşcă rizând dintr-un covrig cu susan. Vedea enervarea şi exasperarea Monicăi la lectura balivernelor, ca şi cum ar fi avut-o în faţă.</p>
                     <p rend="justify">Dar avea chef de glumă!</p>
                     <p rend="justify">         „Benjaminul nu cunoaşte o elementară axiomă de geometrie plană, anume că „cel mai scurt drum dintre două puncte e linia dreaptă”. Să mă explic. Dacă-i spun, de pildă, lui Puiu: „Cuţulachi, adă trei porţii de îngheţată, două pe fructe, una pe lapte – imediat!” Cuţulachi se uită la mine jalnic, la tine indignat, îşi ia bicicleta, coboară pe strada Neculai Gane, coteşte la dreapta, se opreşte la „Tuffli”, ia îngheţata şi se întoarce acasă, parcurgând în sens invers acelaşi drum ca şi la dus, cu singura deosebire că la dus vroia să se sinucidă şi la întors să se răcorească mâncând îngheţata, ceea ce înseamnă că alt imbold l-a făcut să se ducă şi să vie cu aceeaşi iuţeală pe cel mai scurt drum dintre casa noastră şi cofetărie. Vra să zică Puiu cunoaşte axioma liniei drepte.</p>
                     <p rend="justify">Ei, dacă i-aş cere acelaşi serviciu lui Metaforel, ce crezi tu c-ar face? Nu răspunzi? Să-ţi spun eu răspunsul tău: „M-aş duce eu, Olguţa, în locul lui Dănuţ”. Dar asta nu rezolvă problema liniei drepte.</p>
                     <p rend="justify">Aşadar, Benjaminul auzind serviciul pe care i-l cer, în loc să-şi ia pălăria, să plece la vale pe strada Neculai Gane, şi-ar trece mina prin chică – are o chică extraordinară; mă mir cum de-a scăpat! – şi ar porni-o prin Calea-lactee, ar colinda toate constelaţiile şi după vreo câteva sute de mii de ani s-ar întoarce cu îngheţata de la „Tuffli”, de mii de ori topită şi reîngheţată prin temperaturile varii ale traiectului astral…</p>
                     <p rend="justify">Aşa-i Metaforel! Nu poate spune un lucru simplu decât după ce-a colindat toate constelaţiile metaforelor. Îl întrebi: „Cum e afară?” Îţi răspunde: „Orizontul serveşte omletul zeilor; acuşi trebuie să vină şi farfuria cu frişcă proaspătă”. Cu alte cuvinte: soarele apune, acuşi trebuie să răsară luna.</p>
                     <p rend="justify">Îl întrebi: „Câte ceasuri?” Îţi răspunde: „Timpul e crucificat”. Cu alte cuvinte: e nouă şi un sfert, sau trei fără un sfert, ore când minutarele sunt unul în prelungirea celuilalt.</p>
                     <p rend="justify">Cum vezi, scumpă Melizandă, în această privinţă Metaforei samănă cu Neculai. Ambii sunt adversarii liniei drepte.</p>
                     <p rend="justify">Atunci de ce ceteşti scrisoarea lui, din care nu vei afla nimic şi nu scrisoarea mea din care vei afla totul?</p>
                     <p rend="justify">Asta mă revoltă, scumpă Melizandă. Ce vrei? Nu pot suferi ca scrisoarea mea să facă anticameră! Şi fiindcă anticamera e inevitabilă, dat fiind concurenţa scrisorii Benjaminului, te voi pedepsi pe unde ai păcătuit, ca sfântul Dumnezeu.</p>
                     <p rend="justify">Deci, nu-ţi scriu nimic. Află dacă poţi ce te interesezează din scrisoarea metaforoasă a Benjaminului, pe care o sorbi subt privirea furioasă şi indignată a scrisorii mele.</p>
                     <p rend="justify">Olguţa.</p>
                     <p rend="justify">P. S. Ţi-ai şters ochii? Bun! Acuma ascultă cele ce urmează, fără să te impacientezi. Azi am chef de vorbă: sper că şi se cunoaşte! Asta-i o caracteristică a Bucureştiului. La Iaşi ai chef să taci – tu, nu eu – aici ai chef să vorbeşti – eu, nu tu. În fond, asta-i o caracteristică a mea. Fraternizez cu Bucureştiul limbut ca şi mine.</p>
                     <p rend="justify">Ascultă un poem.</p>
                     <p rend="justify">Deschid mai întâi o paranteză. După ce mi-am făcut baia – dragă Melizando, peniţa e îngrozitoare (scârţâie şi zgârie) dar Benjaminul e epatant: are o odaie de baie şi nişte halate şi nişte parfumuri! … – vra să zică după ce mi-am făcut baia intru în biroul Benjaminului: îl surprind într-o poză inspirată, cu mâna pe frunte – ca statuile pansive, părul vâlvoi, specialitatea casei, ochii languroşi, de rigoare. Imediat l-am trimis să se calmeze la duş şi i-am luat locul. Sunt nevoită, oricât te vei indigna, să deschid o nouă paranteză. Dar fiindcă suntem pe teritoriul unei alte paranteze, deschisă mai sus, s-o numim pe aceasta – tot avem noi moldovenii mania diminutivelor – o paranteziţă, sau parantezişoară, sau parantezelă, sau parantezusculă.</p>
                     <p rend="justify">Am făcut o descoperire a cărei însemnătate nu-ţi va scăpa, şi pe care te rog s-o comunici profesoarei noastre de română pentru ca aceasta la rândul ei s-o comunice Academiei Române. Formulez descoperirea mea astfel: scaunul sau fotoliul „cheie de boltă” în explicarea scriitorului sau a operei.</p>
                     <p rend="justify">Această lapidară formulă este punctul de plecare al noii teorii pe care deocamdată o schiţez numai.</p>
                     <p rend="justify">Ca să fii scriitor – mai întâi – trebuie să scrii. Ca să scrii, trebuie să stai. Ca să stai trebuie să ai pe ce şedea. Aşadar, ca să fii scriitor, trebuie să ai un scaun sau un fotoliu pe care să stai. Restul vine de la sine, dacă nu vine…</p>
                     <p rend="justify">Dar ce este scaunul sau fotoliul în raport cu scriitorul? Aici e totul. Este sinteza „rasei”, „mediului”, „circumstanţelor” – să m-audă Taine! – şi a eredităţii.</p>
                     <p rend="justify">Sinteza rasei: evident, un scriitor de rasă albă îşi va alege un scaun civilizat, un scaun care să-i poată oferi confortul a cărui nevoie e organică tuturor celor care aparţin acestei rase care şi-a pierdut coada de foarte multă vreme: dar un scriitor de rasă neagră? Aici îmi vei putea obiecta – tu sau, eventual, Academia Română – că oamenii de rasă neagră nu stau pe scaune. Ei, şi! Dacă nu stau pe scaune asta înseamnă că nu scriu. Dovediţi-mi contrarul, citind în original operele unui scriitor de rasă neagră, care se poartă gol, e antropofag şi nu stă pe scaun. Exclud rasa neagră. Când va binevoi să stea pe scaun, vom sta de vorbă.</p>
                     <p rend="justify">Sinteza mediului. Scriitorul poporanist (vezi revista Viaţa românească) va sta pe un scaun cu trei picioare, la fel cu acela pe care stau, când îşi mănâncă mămăliga, eroii rustici, cărora şi el le aparţine (prin legături sufleteşti, dacă nu familiare) şi între care se simte „regenerat”; scriitorul aristocrat şi cu literatură aristocratizantă va sta pe un scaun Louis XV sau Louis XVI, de un stil tot atât de autentic şi de pur ca şi acela al eroinelor sale (vezi Duiliu Zamfirescu).</p>
                     <p rend="justify">Sinteza circumstanţelor. Scriitorul boem va sta pe un scaun boem, evacuat ca şi el de toţi proprietarii, din toate mansardele, pe toate vremile, fără nici un menajament. Aşadar vom avea un tip de scaun alarmat, eu picioarele rupte şi prost reparate, un scaun anarhic, proletar. Scriitorul căsătorit şi gospodar va avea un scaun obez, care nu se clinteşte de la locul lui din faţa biroului, un scaun căruia zilnic îi face toaleta o cucoană scrupuloasă la ştersul colbului. Vom avea un tip de scaun sedentar, care n-are măcar experienţa frigului sau ploşniţelor…</p>
                     <p rend="justify">Sinteza eredităţii: Tată, bunic şi străbunic magistrat, odrasla lor ultimă, scriitor. Pe ce scaun? Este o infirmitate comună tuturor sedentarilor, dizgraţioasă şi inomabilă, care implică scaunul cu fund moale sau „rondul de piele”. Deci eredul acestei infirmităţi îşi va compune operele pe un scaun cu fund moale. Sau, dacă va avea temeritatea să nu respecte exigenţele eredităţii, statul pe scaun va fi un calvar, şi scrierile sale vor avea grimasa celor atinşi de infirmitatea de care-ţi vorbeam când stau pe scaune dure, şi titlurile operelor sale vor fi: Dureri tainice, Prometeu, Răstigniri. Vra să zică scaunul este o sinteză. Şi între scaun şi scriitor se întâmpla fenomenul numit în chimie osmoză, adică o interpătrundere, un schimb de energii şi influenţe. Aşa că se poate spune că operele unui scriitor sunt rezultatul colaborării permanente dintre el şi scaunul său. Nu crezi? Atunci de ce scriitorul nu poate scrie decât pe scaunul său? (Toţi afirmă aceasta.) Fiindcă absenţa scaunului său îl lipseşte de un colaborator indispensabil.</p>
                     <p rend="justify">Concluzia. Arată-mi scaunul scriitorului, şi-ţi voi spune cum e şi ce scrie scriitorul. Aceasta e teorie. Dar acum să-ţi indic o latură practică a acestei teorii, o terapeutică literară. Iat-o. Scaunele de lucru ale scriitorilor morţi există, chiar dacă operele lor au pierit. La ce servesc acele scaune ilustre? La nimic.</p>
                     <p rend="justify">Cel mult, unele din ele, satisfac o indiscretă curiozitate a posterităţii, şi-atât. Iar altele sunt vândute de moştenitorii scriitorilor dacă au o valoare intrinsecă (vorbesc de scaune) sau trimise în pod, dacă scriitorul respectiv n-a devenit ilustru după moarte, şi scaunul său, congediat de istoria literară, n-are măcar o valoare comercială.</p>
                     <p rend="justify">Graţie descoperirii mele însă, acele relicve pot căpăta o utilitate practică. Cum ţi-am dovedit mai sus, scaunul e impregnat de personalitatea scriitorului, după cum scriitorul fusese impregnat de personalitatea scaunului. Şi prin aceasta scaunul poate fi transformat într-un adevărat sanatoriu literar.</p>
                     <p rend="justify">Exemplu. Criticii vigilenţi semnalează publicului cititor că junele X este atins de boala sentimentalismului. Ce-i de făcut pentru a-l salva? Foarte simplu. O cură de două-trei săptămâni pe scaunul lui Voltaire, şi literatura va scăpa de un scriitor, şi scriitorul va scăpa de-o boală incurabilă altfel. La noi în ţară, de pildă, aş obliga pe fiecare scriitor incipient să facă o lungă siestă, pe scaunul lui Caragiale, plătind, evident, o taxă acestuia. Astfel, literatura românească ar rămânea mai săracă numeric, iar Caragiale ar avea un venit egal cu al latifundiarilor.</p>
                     <p rend="justify">Închid toate parantezele. (Am uitat câte-am deschis.)</p>
                     <p rend="justify">Cum am luat locul Benjaminului m-am simţit inspirată. Şi la biuroul său am compus următorul poem:</p>
                     <p rend="justify">Minunile amorului „Îmi plăceau fetele. Grozav îmi plăceau! Mă prăpădeam după ele! Fie micuţe, fie năltuţe, fie grăsuţe, fie slăbuţe, fie masive, fie gingaşe, fie limbute, fie tăcute, fie cochete, fie simpluţe, fie isteţe, fie lălâi, fie brunete, fie şatene, fie roşcate, fie blondinete, fie ochioase, fie năsoase, fie cârnuţe, fie buzate, fie pistruiete, fie şpanche – îmi plăceau fetele şi gata! …</p>
                     <p rend="justify">Dar de când te-am văzut pe tine, Unica, Adorata, Preacurata, Minunata, mor după tine. Şi tu-mi eşti şi micuţă, şi năltuţă şi grăsuţă şi slăbuţă etc…” (Nu mai continuu ca să n-am aerul că jignesc.)</p>
                     <p rend="justify">De ce strâmbi din nas, Melizando? De ce nu-ţi place poemul meu? Fiindcă nu-i scris franţuzeşte? Ţi-l traduc imediat. Nimic mai uşor! … Acuma-ţi place! Dar ascultă-l pe nemţeşte, în versiunea lui Heine: „Die Rose, die Lilie, die Taube, die Sonne, Die liebt'ich eins alle în Liebeswonne.</p>
                     <p rend="justify">Ich libe'sie nicht mer, ich liebe alleine Die Kleine, die Faine, die Reine, die Eine.</p>
                     <p rend="justify">Sie selber, aller Liebe Wonne, Ist Rose und Lilie, und Taube, und Sonne45.”</p>
                     <p rend="justify">Te-ai emoţionat puţin! Ce vrei? Aşa mi-e dat mie! Şi un neamţ ca Heine te poate emoţiona; eu nu!</p>
                     <p rend="justify">Dar acum atenţie, ca la matematici.</p>
                     <p rend="justify">Fredonam acest lied – poate cu acelaşi scop cu care se introduce hârtia de tournesol în baze şi acizi la experienţele chimice.</p>
                     <p rend="justify">Benjaminul mă aude şi-mi spune – pedant, cum obişnuieşte – că asta e dovada telepatiei fiindcă şi el fredona acelaşi lied.</p>
                     <p rend="justify">Ce mai spui? Pleci ochii în pământ? Roşeşti? Acuma îţi place poemul meu? nu-i aşa?</p>
                     <p rend="justify">Concluzia 1. Asta înseamnă, scumpă Melizandă, că ceea ce ţi-am spus la Iaşi şi ceea ce ţi-am scris la începutul scrisorii, este exact. Benjaminul nu cunoaşte linia dreaptă. Adina este o stea – hai să zicem – în parcursul astral al Benjaminului.</p>
                     <p rend="justify">N-ai grijă: tot la tine ajunge.</p>
                     <p rend="justify">Concluzia II. Făcând bilanţul scrisorii mele mă întreb: adică de ce ţi-am scris atâta? Simplu era să încep cu sfârşitul şi să pun punct. N-am făcut aşa: de ce? Fiindcă am năravul digresiunilor, precum Benjaminul îl are pe-al metaforelor.</p>
                     <p rend="justify">Cu alte cuvinte, nici Benjaminul, nici eu nu cunoaştem linia dreaptă. Dar dovadă mai concludentă decât asta că suntem fraţi ce vrei? Şi dacă suntem fraţi într-atâta – întru părinţi şi întru năravuri – înseamnă că-l cunosc tot aşa de bine ca şi pe mine. Şi atunci consideraţiile mele asupra traiectoriei lirice a Benjaminului sunt purul adevăr.</p>
                     <p rend="justify">Quod erat demonstrandum, Olguţa.”</p>
                     <p rend="justify">— Gata, Olguţa?</p>
                     <p rend="justify">— Bre, bre! Ce intrare senzaţională! În „marinel!”</p>
                     <p rend="justify">Dănuţ se gătise în alb: haină de olandă, civilă bineînţeles. Părul lins pe spate. Avea într-adevăr un aer marinăresc, de june aspirant, voinic şi cochet, cu cearcăne marine în jurul ochilor.</p>
                     <p rend="justify">— Tu nu te-mbraci, Olguţa?</p>
                     <p rend="justify">— Cu ce?</p>
                     <p rend="justify">— Cu…</p>
                     <p rend="justify">— Cu?</p>
                     <p rend="justify">— Rochia la spălat, bluza la spălat, şi eu trebuie să mă îmbrac. Cu ce? Asta-i problema. Ai cuvântul.</p>
                     <p rend="justify">—  Nu, serios, cu ce te-mbraci?</p>
                     <p rend="justify">— Îmbracă-mă.</p>
                     <p rend="justify">— Cu ce?</p>
                     <p rend="justify">— N-ai prietine?</p>
                     <p rend="justify">— Ei!</p>
                     <p rend="justify">Dănuţ se roşise. Olguţa zâmbea.</p>
                     <p rend="justify">— Tu ştii că pământul e rotund?</p>
                     <p rend="justify">— Nu ştiai? Află.</p>
                     <p rend="justify">— Olguţa, serios, cu ce te-mbraci?</p>
                     <p rend="justify">— Dacă pleci, urmă imperturbabilă Olguţa, dintr-un punct al pământului, şi ai fire de globtrotter, ajungi la acelaşi punct. Aşa şi eu. Plec de la pantaloni – singura mea îmbrăcăminte în momentul de faţă – şi ajung tot la pantaloni, la pantalonii tăi însă.</p>
                     <p rend="justify">— Te-mbraci c-o uniformă de-a mea?</p>
                     <p rend="justify">— Ai sesizat?</p>
                     <p rend="justify">— Aa! Ar fi nostim! I-am face o farsă lui Mircea! … Nu, serios, Olguţa?</p>
                     <p rend="justify">— Nu, serios, Olguţa? … Eşti extraordinar! Cum spun ceva serios, familia crede că-i glumă! Tu eşti perechea Melizandei. Îi spun: „Melizando, junele R. M. S.”…</p>
                     <p rend="justify">— Ce-i asta?</p>
                     <p rend="justify">— Adică cine-i ăla, vrei să spui?</p>
                     <p rend="justify">— Cine-i?</p>
                     <p rend="justify">— R. M. S., adică Minodor Stratulativ plus R. R. E de la mine.</p>
                     <p rend="justify">— Cine-i acest caraghios?</p>
                     <p rend="justify">— Nu-i de loc caraghios, să mă ierţi! Licenţiat în drept, secretarul lui papa; un preafrumos june – un Pelleas, în stilul tău.</p>
                     <p rend="justify">— Şi ce-i cu el?</p>
                     <p rend="justify">— Ascultă cu răbdare ş-ai să vezi. Vra să zică îi spun Monicăi: junele R. M. S. E cupidonizant faţă de tine. Răspunsul: „Nu! Serios?” Întocmai ca tine. Ascultă, Benjaminule, un aforism: numai oamenii glumeţi vorbesc serios. De asta-mi place mie Caragiale, şi ţie nu.</p>
                     <p rend="justify">— Serios, Olguţa, îi face curte Monicăi?</p>
                     <p rend="justify">— Serios, foarte serios, arhiserios. Dacă vrei, mă jur.</p>
                     <p rend="justify">— Şi Monica?</p>
                     <p rend="justify">— Monica? Monica-i Monica! întreab-o.</p>
                     <p rend="justify">— Şi-l cheamă Stratulativ?</p>
                     <p rend="justify">— Plus Minodor.</p>
                     <p rend="justify">— E ridicol.</p>
                     <p rend="justify">— Numele, el nu. Şi după cum ştii, omul face numele.</p>
                     <p rend="justify">— N-are nici-o importanţă! Da-mi pare aşa de curios să ştiu că cineva îi face curte Monicăi!</p>
                     <p rend="justify">— Nu-i curios de loc. Când e aşa de frumoasă! îi face curte tot Iaşul. Aş putea face un catalog cu numele admiratorilor.</p>
                     <p rend="justify">— Poate! Da mie-mi pare curios … Orice mi-i spune tu, n-o pot vedea pe Monica între oameni. Eu o văd la noi la Medeleni, cu noi, în livadă. N-o văd pe Monica decât la o parte de lume, ca o icoană, ştiută din copilărie, pe acelaşi părete alb, în aceeaşi odaie tăcută…</p>
                     <p rend="justify">Cu mânile în buzunar, Dănuţ se plimba prin odaie, agitat. Olguţa muşca dintr-un covrig.</p>
                     <p rend="justify">— Uite, urmă Dănuţ, numai fraza aceasta: „Minodor Stratulativ îi face curte Monicăi”, e jignitoare…</p>
                     <p rend="justify">— Jignitoare? Pentru cine?</p>
                     <p rend="justify">—  Pentru Monica.</p>
                     <p rend="justify">— Nu se ştie! Asta numai ea poate s-o spună.</p>
                     <p rend="justify">— Nu. Din alt punct de vedere, din punct de vedere estetic. Pe tine nu te… jigneşte…</p>
                     <p rend="justify">— Iar?</p>
                     <p rend="justify">— …nu te supără noţiunea aceasta mondenă, frivolă, „a face curte” alăturată de numele Monicăi?</p>
                     <p rend="justify">— Dragă Metaforel, expresia „a face curte” e incomplectă. E întreagă, şi poate fi discutată numai atunci când îi adaugi şi persoana care face curte.</p>
                     <p rend="justify">— Nu, Olguţa. Şi numele acesta Monica, şi… sora noastră…</p>
                     <p rend="justify">Olguţa zâmbi.</p>
                     <p rend="justify">— …care-l poartă aşa de firesc, ca ceva religios. „A face curte”, alături de cuvântul Monica, e o impietate, o dezarmonie, ca o cutie cu fard alături de o evanghelie.</p>
                     <p rend="justify">— Scrie-i Melizandei că eşti jignit de succesele ei şi că alături de numele ei nu admiţi decât cuvântul „dragoste”: asta-i ideea, nu?</p>
                     <p rend="justify">Dănuţ se înroşi şi se întoarse cu faţa spre fereastră.</p>
                     <p rend="justify">Olguţa-şi reluă scrisul.</p>
                     <p rend="justify">         „Dragă mamă, Degeaba te superi. Neculai nu-i nici stilat, nici meloman. Oricât i-ai spune să nu intre într-o odaie fără să nu bată la uşă, el va intra; şi oricât te vei enerva că te deranjează de la pian cu discursurile lui, el te va deranja. Dar de data aceasta, fie, că face – cum se spune în stil democratic. O compoziţie de-a Olguţei – având ca temă „cum este şi ce face Benjaminul” – atârna mai greu, chiar într-o inimă fanatică, decât o sonată de Beethoven…</p>
                     <p rend="justify">Cum este Benjaminul? Mare şi frumos.</p>
                     <p rend="justify">Ce face? Bine, merci.</p>
                     <p rend="justify">Ce-ai spune, mamă dragă, dacă, urmându-ţi sfaturile, după aceste două concise răspunsuri, m-aş iscăli? Vezi, mamă dragă, că uneori e mai utilă insuportabila limbuţie a Olguţei decât muţenia scumpă la vorbă şi la scris a Benjaminului…”</p>
                     <p rend="justify">— Olguţa, ce scrii tu de-atâta vreme?</p>
                     <p rend="justify">— Pardon, pardon! îl opri Olguţa acoperind scrisoarea cu mâna. Fii discret, Metaforel!</p>
                     <p rend="justify">— De ce nu-mi arăţi?</p>
                     <p rend="justify">— Fiindcă nu se poate.</p>
                     <p rend="justify">— Olguţa!</p>
                     <p rend="justify">— Ce-ai păţit!</p>
                     <p rend="justify">— Evrika! Tu scrii, răspică Dănuţ accentuat, sărutând-o pe amândoi obrajii.</p>
                     <p rend="justify">— Stop! Stop! … Ei, da, scriu.</p>
                     <p rend="justify">— Scrii, Olguţa? Şi tu scrii? jubilă Dănuţ, bătând din palme.</p>
                     <p rend="justify">— Sigur, scriu scrisori, după cum vezi!</p>
                     <p rend="justify">— Fii sinceră, Olguţa. Mărturiseşte: şi tu faci literatură.</p>
                     <p rend="justify">— Nuuu! Faci tu pentru tot neamul!</p>
                     <p rend="justify">— Dacă-i adevărat ce spui, rău faci că nu scrii, Olguţa. Păcat!</p>
                     <p rend="justify">— Ţi-e poftă de scris? Poftim: pune-te şi scrie mamei. De când nu i-ai scris?</p>
                     <p rend="justify">— …îi scriu câte-o carte poştală… din când în când.</p>
                     <p rend="justify">— De când nu i-ai scris?</p>
                     <p rend="justify">— De la Crăciun, mi se pare.</p>
                     <p rend="justify">— Eu sunt sigură. Ascultă Benjaminule, un alt aforism: Cel mai crud animal e poetul sentimental, tigrul, care are o reputaţie de cruzime bine stabilită, mănâncă prada numai când i-i foame, şi după ce-a mâncat îşi linge buzele şi se culcă; poetul sentimental e crud oricând, în mod dezinteresat – ca să zic aşa – dar varsă mereu lacrimi versificate. Asta e nesuferit!</p>
                     <p rend="justify">Bufni de râs în faţa aerului dezolat al lui Dănuţ.</p>
                     <p rend="justify">— Pune-te şi scrie mamei, tigru metaforic!</p>
                     <p rend="justify">Dănuţ începu să scrie pe marginea ferestrei, în timp ce Olguţa îşi reluă condeiul şi covrigul.</p>
                     <p rend="justify">         „Dragă mamă, Iartă-mă că nu ţi-am scris de-atâta vreme…”</p>
                     <p rend="justify">Se opri enervat. Pe cât scria de uşor şi direct versuri şi scrisori de dragoste, pe-atât de greu izbutea să închege o simplă scrisoare cu naraţiune curentă.</p>
                     <p rend="justify">De la întâia frază se descuraja, se dezgusta. Prozaismul şi înlănţuirea stereotipă a concretului îi apăsau condeiul, paralizându-l. Scrisorile pe gustul lui erau numai fulgere lirice, impresii, eliptic exprimate, şi metafore prin care sufletul să-şi plimbe lenea şi melancoliile cu trenă lungă, ca printr-o alee de plopi înalţi.</p>
                     <p rend="justify">         „. Nu ţi-am scris de-atâta vreme fiindcă am fost ocupat. Azi dimineaţă a venit Olguţa…”</p>
                     <p rend="justify">Auzea peniţa Olguţei alunecând cu presteţă, ca un patinator îmbătat de ger şi de viteza tăioasă. Alături de ea se simţea infirm, ca un olog nevoit să-şi târască trupul cu mânile din piatră în piatră.</p>
                     <p rend="justify">Întoarse capul. Olguţa scria ca şi în copilărie, cu vârful limbei afară, ca o mlădie corniţă mefistofelică. Pletele-i alunecaseră pe frunte: o frunte mică, dar dominând cu arcul ei încordat rădăcina nasului, o frunte care nu chema dezmierdările plăpânde, ci da senzaţia vigoarei, vitezei şi trufiei, ca o pânză bombată de vânt, minusculă în zarea marină, dar purtătoare a unei corăbii cu bogăţii şi marinari atletici.</p>
                     <p rend="justify">         „Fruntea Olguţei dă nostalgia luptei”, gândi Dănuţ. Şi iarăşi, ocoli cu un fel de mânie, de ciudă amintirea Monicăi. Dacă Monica ar fi intrat pe uşă în acea clipă, nu i-ar fi sărit înainte, nu i-ar fi zâmbit, nu i-ar fi strâns mânile. Ar fi întâmpinat-o corect, distant, poate glacial… Dar fiindcă Monica nu intra pe uşă, fiindcă Monica era departe – poate alta decât aceea pe care o ştia din copilărie – era neliniştit ca şi cum i s-ar fi furat ceva, fără să ştie bine ce, ca şi cum ar fi trecut o umbră de nour pe un îndepărtat şi veşnic vesel, până atunci, hotar al sufletului, ca şi cum pe un cireş al lui, necopt încă, abia aburit de roşeaţă, s-ar fi abătut prădalnic un stol de vrăbii.</p>
                     <p rend="justify">Reciti scrisoarea începută: „Dragă mamă, Iartă-mă că nu ţi-am scris de-atâta vreme…”</p>
                     <p rend="justify">Rupse scrisoarea.</p>
                     <p rend="justify">— Nu merge proza? Scrie-i în versuri. Are şi mama dreptul la o mică ofrandă de trufandale… leguminoase, dacă nu florale.</p>
                     <p rend="justify">— Mă duc să-ţi pregătesc o uniformă. Isprăveşte şi tu, să stăm de vorbă.</p>
                     <p rend="justify">Olguţa zâmbi lung în urma lui Dănuţ şi-şi continuă scrisoarea.</p>
                     <p rend="justify">         „. Şi-acum – după ce-am răspuns copios la întrebările: cum este şi ce face Benjaminul – să trecem la futilităţi, adică la restul lumii.</p>
                     <p rend="justify">Prima cursă pe care am făcut-o sosind în Bucureşti a fost în Popa Nan. Teribil nume! Teribil trebuie să fi fost şi popa! La cucoana Catinca. Nu te scandaliza, mamă dragă! Nu i-am sculat din somn. Erau la cafea în costum lejer. De altminteri, tu ştii că papa şi cu mine avem o reputaţie de răucrescuţi, care corespunde realităţii ca mai toate reputaţiile. E curios cum părerile majorităţii oamenilor – luate-n parte – sunt sub 0, adică neghioabe. De îndată însă ce părerea devine colectivă – cum e în cazul reputaţiei – este inteligentă, chiar dacă nu e răutăcioasă. Dac-am spus o prostie – şi mi se pare că aşa-i, ştii, în fuga condeiului! – teoria aceasta s-ar confirma. Închid paranteza. De altfel, nici nu ştiu bine dacă am deschis-o. Asta-i o scuzabilă manie a mea, pe care o are şi respectabilul savant N. Iorga: jonglăm cu parantezele, el în public, eu în patru ochi.</p>
                     <p rend="justify">Trebuie să adaug ceva în privinţa buneicreşteri: deşi papa şi cu mine suntem răucrescuţi, familia noastră e binecrescută. Şi iată de ce: tu şi cu Monica sunteţi într-un taler al balanţei; papa şi cu mine în celălalt. Greutăţile se neutralizează. Echilibrul e stabil. Pe Benjamin nu-l pun la cântar, el fiind mai presus de astfel de aparate umane. Am vorbit bine?</p>
                     <p rend="justify">Ajunseseră în Popa Nan. Să intrăm.</p>
                     <p rend="justify">— Bucuroşi de oaspeţi?</p>
                     <p rend="justify">— Bucuroşi.</p>
                     <p rend="justify">Aşa de bucuroşi, că de-abia am scăpat de-acolo.</p>
                     <p rend="justify">Cucoana Catinca? C'est une femme ŕ poigne46, Un fel de Napoleon al casei din Popa Nan. Dacă ar fi o revoluţie în Bucureşti o văd pe cucoana Catinca în fruntea popă-nănenilor impunându-se dictator. Mă-ntreb dacă n-ar fi fost părechea ideală a lui Herr Direktor. Puşche pe limba-mi.</p>
                     <p rend="justify">Conu Mihăiţă, în schimb, e dulce ca vanilia. Nici n-are nevoie cucoana Catinca să-l ducă de nas; vine el singur, cu nasul magnetizat gata. Am însă impresia că dulceaţa dumnealui – ca să vorbesc ŕ la Sadoveanu – e agrementată cu puţintică ironie – şi pentru el, şi pentru ceilalţi. Amândoi sunt nişte oameni de ispravă cum rar întâlneşti – ştii, eu, cu experienţa mea, pot să-mi permit astfel de reflecţii. Şi ştie cucoana Catinca să facă o cafea! Ţi-ţi! Cu tot regretul, te-a pus în cofă!</p>
                     <p rend="justify">Am avut o surpriză cu Hardtmuth! Închipuieşte-ţi că nu-i de loc Hardtmuth! De loc, premiant întâi, model brevetat! Dacă afirmi, de pildă, că Ştefan cel Mare a murit în 1500 în loc de – habar n-am data exactă! – nu se uită la tine condoleant, având aerul să-ţi spună: „Vai! ce prost eşti!” Vorbeşte ca toţi oamenii, fără să intercaleze citate latineşti, cum pretindeam că face când nu-l cunoşteam, şi cum fac eu, fiindcă nu ştiu latineşte, probabil! E un fel de duduie care-a studiat la „Humpel” şi a cetit versuri pe „banca Graţielelor”. Se roşeşte aşa de repede şi de uşor, încât ai impresia că are inima în cap, nu în piept. Şi nu poate vorbi de Bucureşti decât sub formă imprecatorie. Drept să-ţi spun, mamă dragă – ş-aici simt că am datoria să deschid o paranteză obiectivă – asta îmi displace profund. Ce-i moda asta la moldoveni să ponegrească Bucureştiul? Că-i conrupt, că-i vulgar, că-i murdar, că n-are stil, că-i mahalaua Parisului etc. Cuax? Cu Bucureştiul e ca şi cu piesele frivole ale teatrelor de vară. Toţi îl critică şi toţi îl frecventează, făcând chiar sacrificii pentru aceasta. Mie-mi place Bucureştiul. E un oraş care cânta – cam tare, cam fals – dar cânta. Vibrează. E viu. Mă simt bine dispusă aici, am poftă de mâncare şi nu mă simt exilată pe Calea Victoriei, pe care de altfel n-am văzut-o decât în treacăt, venind de la gară – dar mai exagerez şi eu puţin!</p>
                     <p rend="justify">Aceste judicioase reflecţii le-am împărtăşit şi lui papa, când ne întorceam de la cucoana Catinca. Papa a căzut de acord cu mine: de n-ar uita, numai, până la Iaşi!</p>
                     <p rend="justify">Revin la duduia Mircea. Îmi pare că însuşirile părinţilor săi sunt în el în stare de indiviziune, cum se spune în limbaj juridic, dar atenuate. Nu-i nici vanilie, nici Napoleon: fă şi tu o medie între vanilie şi Napoleon, ş-ai să vezi ce iese. Ca fizic, frumuşel şi fin: îl văd jucând pe L'Aiglon47.</p>
                     <p rend="justify">Vra să zică ţi-am vorbit şi despre amicul cel mai bun al Benjaminului. Invitaţia de a petrece vacanţa la Medeleni a acceptat-o… cucoana Catinca: ea se exprimă pentru toţi…</p>
                     <p rend="justify">Am făcut o pauză. Extraordinar e papa! A sosit chiar acum din târg: îmbăiat, ras, fresco, musteaţa puţin încreţită. Îl vezi? Să aibă tupeul să mai spuie că Bucureştiul e aşa şi pe dincolo! Dar să-ţi spun în ce constă extraordinarul: ce crezi c-a adus papa? Stridii. Se ceteşte: stridii, cu apă la gură. De unde le-a denişat în zi de duminică? Mister. E extraordinar papa! Nu degeaba-i spun eu Aladin.</p>
                     <p rend="justify">Nenorocirea cea mare e că Benjaminul m-a îndopat cu covrigi. Ce-i de făcut? Singura soluţie – acceptată de altfel, căci icoana de Herr Direktor nu s-a trezit încă, şi-s două jumătate! – e să-mi jac poftă de mâncare prin mişcare, adică scriind.</p>
                     <p rend="justify">Olguţa.</p>
                     <p rend="justify">P. S. Nu zâmbi. Aşa-i. Ştiu. Post-scriptumul este Benjaminul meu. Şi ce nu face o mamă pentru al său post-scriptum!</p>
                     <p rend="justify">Uitasem să-ţi comunic că ai uitat să-mi comunici un comision capital: să-ţi cumpăr levănţică. Aşa-i? De adus mi-am adus aminte acuma, dar levănţică n-am cumpărat încă şi cum sunt „şi distrată şi uitucă” – citez, după cum vezi, autori serioşi – ce-i de făcut?</p>
                     <p rend="justify">Foarte simplu. Dă-mi o telegramă urgentă. O voi alătura imediat. Tu o trimeţi numai la poştă.</p>
                     <p rend="justify">P. P. S. Te rog supraveghează-l pe Cuţulachi în lipsa mea. În Monica n-am încredere: e prea moale. Îi interzic formal lui Cuţulachi orgiile de cosmetic. Nu înţeleg de ce se îndărătniceşte să-şi facă cărare, când e tuns chilug! Asta nu-i poate intra în cap. Dar nici eu nu tolerez cosmeticul. Dacă-l prinzi uns, pune-o pe Profira, în faţa ta, să-l spele cu leşie şi cu borş. Am să-l educ eu la vară.</p>
                     <p rend="justify">Te sărut, Olguţa.”</p>
                     <p rend="justify">— Olguţa, nu ne tortura!</p>
                     <p rend="justify">— Papa, numai să scriu o telegramă.</p>
                     <p rend="justify">— O telegramă? Cui?</p>
                     <p rend="justify">— Mie.</p>
                     <p rend="justify">Dănuţ şi domnul Delaanu, se aplecară peste umerii Olguţei.</p>
                     <p rend="justify">         „Olga Deleanu Pitar-Moşu 20</p>
                     <p rend="justify">Bucureşti.</p>
                     <p rend="justify">Urgent.</p>
                     <p rend="justify">Nu, uita să-mi cumperi levănţică. Stop. Institui premiu pentru memorie o duzină ciorapi de mătasă şi alte surprize. Stop. Să nu-mi vii gutunărită. Stop. Pune-ţi pelerina. Stop. Nu bea apă când eşti năduşită. Stop. Multe sărutări lui Dănuţ.</p>
                     <p rend="justify">Mama.”</p>
                     <p rend="justify">Se încinse un râs şcolăresc. Olguţa-şi lipi scrisorile.</p>
                     <p rend="justify">— Hainele, Metaforel.</p>
                     <p rend="justify">— După dejun.</p>
                     <p rend="justify">— Vai! Am amorţit! Nu mă pot mişca.</p>
                     <p rend="justify">— Hai s-o luăm pe umeri, propuse domnul Deleanu.</p>
                     <p rend="justify">— Hop! Aii! se văită Olguţa, purtată pe umerii lor, schimonosindu-se din pricina furnicăturilor.</p>
                     <p rend="justify">— Herr Direktor doarme?</p>
                     <p rend="justify">— Dus!</p>
                     <p rend="justify">— Jos cu el!</p>
                     <p rend="justify">— La moarte!</p>
                     <p rend="justify">— Hai să-l trezim cu muzică. Deşteaptă-te, române. Hai! Papa, să nu cânţi fals. Atenţie! Una, două, trei: Deş-teap-tă-te, ro-mâ-ne…</p>
                     <p rend="justify">Văzând alaiul care cobora pe scări urlând „din som-nul-cel-de moa-ar-te” – Nae întoarse capul, cu buza de jos răsfrânta, ca în faţa unui spectacol indecent; în timp ce, ieşind din ietac în halat de odaie, cu monoclul în ochi şi ţigara în gură, Herr Direktor exclamă frecându-şi tâmplele:</p>
                     <p rend="justify">— Îs beat sau nu-s beat?</p>
                     <p rend="justify">— În-ca-re-te-aaa-dân-ci-i-ră, bar-ba-rii de tira-a-ani, bar-ba-rii-de-ti-rani…”</p>
                     <p rend="justify">— Îs treaz fraţilor, dar nu va ţine mult!</p>
                     <p rend="justify">Şi, intrând în pas cu cortegiul Olguţei, intona cu glas dogit:</p>
                     <p rend="justify">— A-cum-ori-ni-cio-da-tă, cro-ieş-te-ţi-al-tă-soar-ar-tă…”</p>
                     <p rend="justify">În urma corului, care râdea cântând în sofragerie, Nae îşi frecă ochii şi, încordându-se, intră demn în infern.</p>
                     <p rend="justify">         * „. Atunci ne-ntâlnim la patru. Nu uita Infanta.”</p>
                     <p rend="justify">La patru fără douăzeci, Mircea apăruse în capătul străzii Pitar-Moşu, cu Au jardin de l'Infante în mina.</p>
                     <p rend="justify">Ca să nu depăşească ora indicată de Olguţa, începuse pregătirile de la unu, cu febrilitate, după o apatie care-o făcuse pe cucoana Catinca în timpul dejunului să spună:</p>
                     <p rend="justify">— Măndiţo, du furculiţa la gură, lui conaşu Mircea!</p>
                     <p rend="justify">În timp ce Măndiţă înfierbântase maşina de călcat, el îşi lustruise pantofii galbeni. Apoi supraveghease netezirea şireturilor de la pantofi. Apoi îşi călcase singur pantalonii de olandă; în Măndiţă n-avea încredere; ea era femeie – prin urmare, incapabilă să înţeleagă însemnătatea dungii – şi pe deasupra nu putea fi în stare să facă un astfel de efort. În concepţia lui Mircea, călcatul pantalonilor era ceva asemănător cu săparea unui tunel prin munţi de granit, cu îmblânzirea unui cal sălbatec, cu duelul a doi adversari crânceni. De aceea n-avea încredere nici în croitori. Croitorul e un profesionist indiferent; dunga, pentru el, e un mijloc de câştig, nu un scop. Şi nu poate fi capabilă o mina indiferentă de tensiunea laborioasă şi pasionată din care iesă dunga netă şi tăioasă, ca o lamă din focul care i-a modelat şi călit oţelul.</p>
                     <p rend="justify">Îşi călcase pantalonii îndelung, fără cruţare, udind cârpa fumegândă încă de fierbinţeala jilavă, fără să-i dea răgaz să se usuce de-a binelea, apăsând cu toată puterea în minerul maşinei dogoritoare, participând cu trup şi suflet la această trudă dătătoare de migrene şi crampe musculare.</p>
                     <p rend="justify">Apoi urmase problema „cărării”, inedită pentru Mircea. Până atunci se pieptănase cu cărare la stânga, fără să ştie de ce anume şi fără să se preocupe dacă-i şedea bine sau nu. De data aceasta, însă, după ce-şi udase părul, tocmai când începuse să-şi aleagă maşinal cărarea, se oprise zăpăcit în faţa unei adevărate răspântii de cărări. De ce la stânga, şi nu la dreapta sau la mijloc? Încercase deci cărarea la dreapta, la stânga, la mijloc, având mereu impresia că ultima îl dezavantajează mai grav decât precedentele. Îşi pieptănase părul pe spate, ca Dănuţ. Nu-l prindea! Avea fruntea prea mare! Descoperirea ei complectă îl stânjenea ca o indiscreţie, ca o fanfaronadă, ca un decoltaj… Revenise la vechea cărare, regretându-le pe celelalte.</p>
                     <p rend="justify">Călcatul pantalonilor şi enervarea pieptănatului îl congestionaseră, învăluindu-i obrajii cu o flacără vestitoare parcă de furuncule…</p>
                     <p rend="justify">De la două la trei se plimbase prin odăi, gata îmbrăcat, oprindu-se în faţa fiecărei oglinzi, alungat de fiecare dintre ele spre alta, cu speranţa dezminţită că următoarea îi va fi mai puţin ostilă.</p>
                     <p rend="justify">Era extenuat şi nu îndrăznea să stea jos din pricina dungii. În dezacord cu inima lui, timpul trecea încet, şi singura lectură posibilă era exasperanta lectură a orelor.</p>
                     <p rend="justify">De obicei, migrenele lui Mircea erau precedate de obsesii muzicale, violent scandate de bătaia tâmplelor: refrenuri de operete, detestate; sau, mai ales, canţonetele populare fredonate de melomanii nocturni din Popa Nan. De astă dată, migrena se anunţase prin imnul regal: „Trăiască regele în pace şi onor etc…”</p>
                     <p rend="justify">Întovărăşit de fanfarele migrenei monarhiste, la trei plecase de-acasă.</p>
                     <p rend="justify">         „Atunci ne-ntâlnim la patru…”</p>
                     <p rend="justify">La patru fără zece pusese mâna pe mânerul portiţei din Pitar Moşu 20. Apăsând minerul, meditase, şovăise, îl privise cum se ridică din nou purtându-i mina – ca pe un înecat aruncat de apă – şi plecase mai departe.</p>
                     <p rend="justify">Nu era aşa de simplu cum îşi închipuise! Ca arhanghelul cu spadă de flăcări din faţa paradisului, în faţa portiţei din Pitar Moşu 20 era Panica. Panica de? … „ridicol”, răspunsese un gând ironic.</p>
                     <p rend="justify">Până la patru mai erau zece minute. Avea timp să se reculeagă.</p>
                     <p rend="justify">         „Atunci ne-ntâlnim la patru…”</p>
                     <p rend="justify">La patru şi cinci vorbele Olguţei răsunau imperativ şi nerăbdător în mintea lui Mircea. La patru şi un sfert, aceleaşi vorbe răsunau dojenitor în inima lui Mircea. Era o decepţie în accentul lor; la patru şi douăzeci, o mâhnire; la patru jumătate, o melancolie. De la patru jumătate Mircea nu se mai uitase la ceas. Regăsise în el tovărăşia celor doi ochi trişti, dulcea povară a vechii melancolii, sporită de alta nouă.</p>
                     <p rend="justify">Încetaseră fanfarele migrenei, preocuparea de dungă şi cărare, tulburarea vizitei de la patru.</p>
                     <p rend="justify">Nu se schimbase mai nimic. Odinioară purta în el tristeţa unei fetiţe necunoscute, căreia îi făcuse un rău involuntar: acum, aceeaşi tristeţă înviase, întâlnindu-se cu o altă tristeţă, dar amândouă erau ale Olguţei… „Atunci ne-ntâlnim la patru… Vezi, Mircea, te-am aşteptat şi n-ai venit! … Vezi…”</p>
                     <p rend="justify">Da. Vedea două lacrimi desprinse din ochii care păreau dominatori, dar care erau trişti… Numai el ştia secretul ochilor Olguţei: tristeţa. Ceilalţi o credeau veselă fiindcă râdea. Dar el ştia cita tristeţă ascund ochii ei negri. Şi cum să nu ştie când din pricina lui era tristă Olguţa… Olguţa… Când îi spunea numele, simţea un tremur, o lungă risipire de lacrimi în inima lui.</p>
                     <p rend="justify">Ar fi vrut să fie singur, în odaia lui, prin întuneric…</p>
                     <p rend="justify">Vocea lui Herr Direktor îl deşteptă. Abia avu răgaz să fugă, adăpostindu-se îndărătul bisericii Pitar-Moşu.</p>
                     <p rend="justify">Herr Direktor trecea însoţit de domnul Deleanu. Se duceau probabil la club. Era târziu. Se uită la ceas: cinci.</p>
                     <p rend="justify">         „Atunci ne-ntâlnim la patru”…</p>
                     <p rend="justify">Şi erau cinci!</p>
                     <p rend="justify">Şi – ciudat! – vocea Olguţii răsunase obiectiv, fără nuanţe dojenitoare, triste sau melancolice.</p>
                     <p rend="justify">Cum or să-l primească? Ce explicaţie va da? Cum se va prezenta?</p>
                     <p rend="justify">Ajungând în faţa portiţei, se îndreptă din nou, aruncând o privire ostilă casei de peste drum, care-l privea cu toate ferestrele ei indiscrete, şi grăbi pasul. Casele din Pitar-Moşu îi aruncau sarcasme; trecea pe lângă ele ca un laş printr-o alee de eroi.</p>
                     <p rend="justify">         „Bună-ziua, Dan. Ce mai faci? A! Nu eşti singur!”</p>
                     <p rend="justify">Vorbea prea tare, nenatural; era prea gătit – cine l-a pus! – şi se roşea îngrozitor… Da. Intrarea aceasta imaginară era ridicolă ca a unui lacheu dând buzna pe uşa monumentală, afectată apariţiei „contesei” aşteptată cu reverenţe, de nobila asistenţă, în aplauzele şi râsetele publicului, care nici nu huiduie măcar.</p>
                     <p rend="justify">         „Salve, Dan. Ai musafiri? Nu ştiam. Te stânjenesc (de ce nu deranjez?). Plec. Altădată. La bună vedere (de ce nu la revedere?).”</p>
                     <p rend="justify">Acestea spuse cu un aer blazat de scriitor celebru, care nu poate suporta musafirii când vine la un prieten intelectual.</p>
                     <p rend="justify">Fals! Odios de fals!</p>
                     <p rend="justify">Ridică din umeri, exasperat. Un domn, braţ la braţ cu doamna, trecea pe lângă el.</p>
                     <p rend="justify">— Numai proştii pot fi naturali! monologa Mircea.</p>
                     <p rend="justify">— Mă rog?</p>
                     <p rend="justify">O faţă cu ochi de revolver şi musteţi explozive îl măsură.</p>
                     <p rend="justify">— Georges, nu te enerva! interveni doamna.</p>
                     <p rend="justify">— N-am spus nimic, se apără Mircea.</p>
                     <p rend="justify">— Am crezut…</p>
                     <p rend="justify">Părechea se îndepărta ricanând.</p>
                     <p rend="justify">Ajunsese în faţa judecătoriei din Clemenţa. Se întoarse îndărăt, hotărât să intre: erau cinci şi un sfert. Încetini pasul treptat. Examină o piatră a pavajului, lung. Ajungând la întretăierea străzii Pitar-Moşu cu Mercur, nu departe de numărul 20, avu o bătaie de inimă, o revoltă, o resemnare, o laşitate energică, şi apucă pe strada Mercur spre grădina Icoanei.</p>
                     <p rend="justify">Îi era sufletul ca un dezgheţ de ape curgătoare. Îl dureau picioarele. Pantofii galbeni se prăfuiseră, devenind de un cenuşiu mat, ca o răpănoasă piele de antilopă.</p>
                     <p rend="justify">Trecu dincolo de strada Dionisie. Se opri lângă un gard, năduşit. Avea o singură batistă. Dar îl preocupau pantofii, mai mult decât fruntea. Cu batista de olandă îşi curăţă pantofii, îi lustrui şi, dezgustat, o aruncă. Şapca îl apăsa pe frunte: îi era prea strâmtă şapca de vară, pe care o avea de anul trecut, acum, de când purta părul lung. Cercă s-o scoată cu băgare de seamă, ca să nu-şi strice cărarea. În tramvai se făcuse că nu vede pe profesorul de istorie, de teamă că, salutându-l, îşi va răscoli părul pieptănat cu-atâta grijă. Şi acum era nevoit să-şi scoată şapca, fiindcă simţea bine că-i imprimase o dungă roşie pe frunte.</p>
                     <p rend="justify">Ce mizerie! Părul nu mai era lins! Umbra de pe trotuar îi arăta zburliri ţepoase şi o şuviţă rebelă ca a lui Poil de Carotte48. Luându-şi inima în dinţi, se opri în dreptul unei ferestre, se sui pe ieşitura zidului, privindu-şi cu insistenţă oglindirea.</p>
                     <p rend="justify">Un domn cu ochelari şi frunte încreţită, brusc răsărit de după perdele, îl ameninţă dinlăuntru, cu un deget autoritar de proprietar urban.</p>
                     <p rend="justify">Fugi, roşu.</p>
                     <p rend="justify">A! Îşi uitase cartea. Reveni pe subt zid, furişându-se luă Infanta.</p>
                     <p rend="justify">— Ce ai, mă, cu casa mea? Ce-i, panoramă? Ia să-ţi văz număru! Mă, puştiule!</p>
                     <p rend="justify">Fugea ca un hoţ, urmărit de glasul domnului care deschisese fereastra privind fuga lui cu o duşmănie mahmură.</p>
                     <p rend="justify">Se opri în Pitar-Moşu. Îi bătea inima iepureşte, avea o revoltă de Prometeu şi un abur de lacrimi în ochi.</p>
                     <p rend="justify">Ura pe toată lumea, dar mai ales Bucureştiul. Străzile, casele, oamenii, zgomotele, adierile gramofoanelor prin arşiţa prăfuită aveau un relief cinic, brutal.</p>
                     <p rend="justify">Parcă deodată plăpânda spaimă din el ridicase ultimul văl al Bucureştiului. Şi Capitala i se arătase cu faţa ei veridică: vulgară ca un „mă” în gura unui om cu buze groase şi burta plină.</p>
                     <p rend="justify">Şi el era osândit să-şi plimbe sufletul în acest oraş!</p>
                     <p rend="justify">Iaşul răsări blând nostalgiei lui romantice, ca un Bosfor al dealurilor moldovene… Iaşul adormit în albăstrimi de cer şi dealuri; cu lumini brumate ca vastele oglinzi murale ale palatelor părăginite; cu uliţe neînsufleţite, pe care nopţile cu lună se apleacă albe şi somptuoase, ca salcimii în floare; cu oameni timizi şi modeşti, care surâd uşor şi vorbesc moale, atinşi parcă de o comună melancolie – Iaşul în care, necunoscută şi misterioasă, ca o corabie venind din Orient, era casa Olguţei…</p>
                     <p rend="justify">Şase fără douăzeci!</p>
                     <p rend="justify">         „Atunci ne-ntâlnim la patru”…</p>
                     <p rend="justify">— S-s-salve, mă! T-t-te-ai gătit ş-ş-şmechere!</p>
                     <p rend="justify">Apariţia lui Tonel, în loc să-l indispună, îl reconforta brusc. Deprins să fie autoritar cu Tonel, îşi regăsi, văzându-l, automat, prestigiul şi demnitatea de şef al clasei a şaptea modernă.</p>
                     <p rend="justify">Respiră. Înviase.</p>
                     <p rend="justify">— De unde vii, Tonel?</p>
                     <p rend="justify">— F-f-f-fii discret, mă!</p>
                     <p rend="justify">— Şi unde te duci?</p>
                     <p rend="justify">— U-u-u-unde zici tu, m-m-m-mă Balmuş, consimţi Tonel, cu un ton de înduplecare.</p>
                     <p rend="justify">—  Haidem, Tonel.</p>
                     <p rend="justify">O apucară spre numărul 20, cu o egală uşurare.</p>
                     <p rend="justify">— M-m-mă Balmuş, a-a-azi eşti m-m-mişto!</p>
                     <p rend="justify">Mircea zâmbi. Îşi regăsea pe rând siguranţa gândului, a vorbei, a zâmbetului, a pasului, alături de Tonel.</p>
                     <p rend="justify">Intrară fără de miracol pe portiţă. Vraja străvezie, cu piedicile ei, pierise.</p>
                     <p rend="justify">Dar inima…</p>
                     <p rend="justify">Mircea oftă. Avea altă inimă decât până atunci. O purta stângaci, o simţea tot timpul şi se împiedica mereu de ea, ca o fetiţă de şaisprezece ani când îmbracă pentru întâia oară rochia lungă.</p>
                     <p rend="justify">Tonel trecu de-a dreptul pe terasă – „o-o-observatorul lui Tonel” – unde găsi urmele unui ceai îmbelşugat: cataifuri, fursecuri, covrigi, glasele şi fructe.</p>
                     <p rend="justify">Mircea intră în birou. Nu era nimeni. Oftă uşurat. Rând pe rând, cu precauţiuni de detectiv în căutarea asasinului ascuns, trecu prin toate odăile.</p>
                     <p rend="justify">Nu era nimeni decât dezordinea, care pusese stăpânire peste toate odăile, ca un hohot de râs colectiv.</p>
                     <p rend="justify">Nimeni!</p>
                     <p rend="justify">Atunci plecaseră!</p>
                     <p rend="justify">— Dan!</p>
                     <p rend="justify">— Dan!</p>
                     <p rend="justify">— M-m-mă Balmuş, t-t-tu nu-nfuleci? îl îndemnă Tonel, răsturnându-şi în gură – cu gestul specific al copiilor napolitani când mănâncă pletoasele macaroane – un cataif întreg.</p>
                     <p rend="justify">— Nu-i nimeni acasă, Tonel, suspină Mircea cu faţa trasă.</p>
                     <p rend="justify">— M-m-mă, să fii al dracului! exclamă Tonel, bătându-se cu mâna peste frunte.</p>
                     <p rend="justify">—  Ce-i, Tonel?</p>
                     <p rend="justify">— I-i-i-iote, mă!</p>
                     <p rend="justify">Prinsă cu ţinte în lemnul uşii, o foaie de bloc purta următorul anunţ: „Onoraţii colegi Mircea-Hardtmuth, Tri-Tonel şi toţi cei care vor binevoi să onoreze cu prezenţa lor superba teiasă ŕ la rose, cu vedere pe „plopii fără soţ”, sunt rugaţi să-şi toarne singuri ceaiul, să se alimenteze până la indigestie, s-o combată cum ştiu, să-şi împrospăteze verva şi apoi să descindă în magnificele saloane ale apartamentului directorial, unde are loc – între orele 5 şi se va vedea – balul dat de rajahul Metaforel-Sadea în cinstea ambasadorului Bruno del Bahluio Far-Niente.</p>
                     <p rend="justify">Ţinuta: pantaloni fără genunchi, cărare fără cosmetic, ghete neprăfuite şi legiunea de onoare a bunei dispoziţii.</p>
                     <p rend="justify">Metaforel-Sadea Bruno del Bahluio Far-Niente Cyrano de Dâmboviţa – Apă Dulce.”</p>
                     <p rend="justify">— M-m-mă, d-d-drăcia dracului! C-c-ce-i asta, mă?</p>
                     <p rend="justify">Mircea se roşise. Era acasă.</p>
                     <p rend="justify">— H-h-haide, mă Balmuş!</p>
                     <p rend="justify">— Nu luăm un ceai, Tonel?</p>
                     <p rend="justify">— C-c-ce, mă! C-c-ce ce-ce-ceai, mă!</p>
                     <p rend="justify">— Du-te tu, Tonel.</p>
                     <p rend="justify">— H-h-hai, mă, n-n-nu face f-f-fasoane!</p>
                     <p rend="justify">— Hai.</p>
                     <p rend="justify">— O-o-o-or fi şi d-d-dame, mă! Ş-şmecher Deleanu!</p>
                     <p rend="justify">Bombându-şi bustul, Tonel porni. Cu o docilitate moale, Mircea îl urmă. Coborându-se pe scări, simţea golul vertiginoaselor descinderi în ascensor.</p>
                     <p rend="justify">— V-v-veni Tonel, mă! D-deschide-ţi, mă! C-c-ce dracu!</p>
                     <p rend="justify">Uşa salonului era închisă cu cheia. Dinlăuntru răsunară râsete, şopoteli – apoi numai Dunărea albastră care curgea orhestral şi valsat prin pâlnia gramofonului.</p>
                     <p rend="justify">Tonel bătu cu pumnul în uşă. Văzând că violenţa n-are nici un efect, făcu din ochi spre Mircea, îşi drese glasul şi improviză pe melodia Dunării albastre următoarele spirituale stanţe, intonate cu un zguduitor lirism vocal: „Deschideţi, mă, nu fiţi măgari, Deschideţi, mă, nu fiţi golani!</p>
                     <p rend="justify">Deschideţi, mă, veni Tonel, Veni şi Hardtmuth după el, Ta-ta-ta-ta-ta-ta-ta-ta, Ta-ta-ta-ia-ta-ta-ta-ta, Ta-ram-bam-bum-ta-ta-ta, Ţi-ri-ri-ri-ram-ta-ta! …”</p>
                     <p rend="justify">Urale şi ropote de aplauze acoperiră vocea lui Tonel, care făcea să vibreze geamurile „ş-ş-şi inima d-d-damelor”. Uşa salonului se deschise. Stăpânita încă de convulsiunile râsului, o păreche valsa: Cyrano, în uniformă de vară, cu un alt licean în uniformă de camgar, cam lărguţă, dar purtată ştrengăreşte, cu papuci minusculi de tenis şi cagulă de hârtie albastră, care nu dezvăluia decât lucirea ochilor şi albeaţa dinţilor.</p>
                     <p rend="justify">— F-f-fără d-d-dame, mă?! exclamă decepţionat Tonel scărpinându-şi o nară păroasă cu degetul cel mic, încârligat cochet.</p>
                     <p rend="justify">Cu obrajii dogoriţi de ruşine, Mircea îl trase discret de tunică.</p>
                     <p rend="justify">— Tonel, vorbeşte frumos! îi strecură el la ureche.</p>
                     <p rend="justify">— Cc-c-ce-am spus, mă! izbucnl Tonel. C-c-ce? D-d-dame, mă! C-c-ce eşti a-a-aşa ruşinos, c-c-ca o fată mare?</p>
                     <p rend="justify">Mircea năduşise.</p>
                     <p rend="justify">Părechea se opri pe loc, râzând cu hohote.</p>
                     <p rend="justify">— C-c-ce râzi, m-m-m-mascatule?</p>
                     <p rend="justify">— Calmează-te, Tonel, interveni Dănuţ, aşezându-l pe scaun cu autoritate, văzând că se repede la mascat.</p>
                     <p rend="justify">— Frige soarele? se adresă mascatul cătră Tonel şi Mircea, cu glas îngroşat.</p>
                     <p rend="justify">— Frige soarele? reluară în cor Dănuţ şi Cyrano.</p>
                     <p rend="justify">— F-f-frige, mă! V-v-v-aţi ciupit, mă!</p>
                     <p rend="justify">— Haidem, Cyrano.</p>
                     <p rend="justify">— Aprčs vous, Del Bahluio.</p>
                     <p rend="justify">În treacăt spre uşă, Olguţa făcu un semn de complicitate lui Mircea. Cyrano o urmă afară. Gramofonul cânta înainte. Dănuţ valsa cu Tonel.</p>
                     <p rend="justify">La o parte de veselia celorlalţi, pentru întâia oară în viaţa lui, Mircea simţi singurătatea despuiată a celor părăsiţi şi trădaţi.</p>
                     <p rend="justify">Care liceu, care clasă liceală sau care societate omenească – ţinând seamă că orice grupare socială implică o pluralitate de persoane, deci de nasuri – nu-şi are Cyrano-ul?</p>
                     <p rend="justify">Cu singura deosebire că la unele licee cei care au un nas mai avântat – în sus sau în jos – sunt porecliţi popular „năsosul”, „năsoilă”, „năsoacă”, „nazone”, „cartoafă” sau „alifantu”, pe câtă vreme la alte licee sunt porecliţi mai literar „Cyrano”.</p>
                     <p rend="justify">Clasa şaptea modernă a Liceului Lazăr poreclise pe Dorel Deiu – Cyrano, încă din clasa patra. Ceea ce arată, pe de o parte, că nasul lui Dorel îşi arătase cu precocitate vocaţiunea de nas din ultima clasă a cursului inferior şi, pe de altă parte, că între colegii lui Dorel Cyrano de Bergerac avea o popularitate care dăinuia de trei ani.</p>
                     <p rend="justify">Dorel Deiu suporta spiritual şi porecla şi nasul: numai spiritual. Aroganţa proeminenţei faciale – de când luase lămurită cunoştinţă despre ea: în oglindă şi-n poreclă – nu determinase, cum se întâmpla de cele mai multe ori, o alterare a psihologiei purtătorului acelui nas, în sensul aroganţei, ceea ce ar fi însemnat vasalitate, sau în sensul acririi, ceea ce ar fi însemnat vanitate.</p>
                     <p rend="justify">Dorel Deiu se născuse roz, blond şi zâmbitor şi, cu anii, aceste trei însuşiri nu dispăruseră, ci evoluaseră simpatic. Părul devenise ceva mai cenuşiu, tenul ceva mai sanghin, şi zâmbetul mult mai conştient. Dar ochii erau albaştri ca al pruncilor serafici, aşa că zâmbetul spiritual al buzelor niciodată nu putea fi – nici nu putea fi socotit – răutăcios din pricina ochilor permanenţi şi albaştri.</p>
                     <p rend="justify">Dorel Deiu era agreat – cum se spune în societate – de toată lumea: şi de colegi, şi de prietenele surorilor sale, şi de părinţii săi – y compris ascendenţii şi colateralii acestora – şi de profesori, şi chiar de trecătorii de pe stradă. Ştia să danseze orice dans; ştia să cânte şansonete şi să se acompanieze singur la pian; ştia să fluiere opere, operete şi arii de tot felul; ştia să cârpească ciorapi, să însaile rochii, să fabrice cravate din resturi dezafectate, ştia să combine ştofe între ele şi cu tenurile ceie mai rebarbative; ştia să presimtă apariţia şi dispariţia modelor; ştia să calce – nu numai pantaloni bărbăteşti – dar şi mânicile tunicilor, şi bluzele, şi dedalienele guleraşe feminine, şi rochiile plisate: ştia să facă „bezele”, torturi, nuga şi caramele de şocolată; ştia să împrumute pe colegi şi să aibă discreţia rară de-a uita aceasta; ştia să decline şi să conjuge la latină, să raţioneze la matematici, să fugă de la şcoală – având absenţe numai motivate – când gheaţa Cişmigiului era propice flirtului, căci ştia şi să patineze fără să cadă, şi să flirteze fără să se îndrăgostească. Şi era, pe deasupra, aşa de serviabil, încât nu era „cunoştinţă” pe care să nu o fi îndatorat.</p>
                     <p rend="justify">Această universalitate de însuşiri a lui Dorel Deiu, îndreptăţeşte o a doua poreclă, dată de Dănuţ: „La bazarul universal”, poreclă care nu prinsese, deoarece era lungă şi pretindea să definească un complex, pe câtă vreme porecla „Cyrano” era scurtă şi definea un nas, ceea ce e suficient pentru o poreclă şcolară şi chiar pentru una homerică.</p>
                     <p rend="justify">Abia o cunoscuse pe Olguţa, şi o şi servise. Îi fabricase o ermetică şi cochetă cagulă, ca să nu ghicească Tonel şi Mircea că Bruno del Bahluio Far-Niente e sora lui Dănuţ: accelerase printr-un procedeu ingenios uscarea rochiei şi a bluzei – de care Olguţa avea nevoie pentru masa de la cucoana Catinca – şi acum i le călca în spălătorie, cu o îndemânare care o înmărmurise pe Şari, soţia lui Ioşca.</p>
                     <p rend="justify">— No, asta boier noghi zérek! exclamă Şari, bătându-şi coapsele ecuatoriale.</p>
                     <p rend="justify">— Grăbeşte-te, Cyrano, că-ţi aduce cinci hectare de rochie la călcat, bufni Olguţa.</p>
                     <p rend="justify">A doua apariţie în salon a mascatului fu urmată de prezentările de rigoare făcute de Cyrano, cu acompaniament de gramofon.</p>
                     <p rend="justify">— Bruno del Bahluio Far-Niente; Don Juan de Totonel, seigneur des cinémas et d'autres lieux fins; Hardtmuth-Iaşi, seigneur des premiers prix moldo-valaque. Fiţi discreţi, vă rog. Ambasadorul Del Bahluio ţine să petreacă incognito.</p>
                     <p rend="justify">Dănuţ schimbă acul gramofonului, dezlănţuind aceeaşi Dunăre albastră răguşită, ca după chef. Gramofonul era luat cu împrumut de la Nae, care, de la o vreme, simţind că nu-şi mai epatează rudele, venite să-l viziteze în Pitar-Moşu tocmai din „Făgădău”, cu repertoriul biling al lui Coco, cumpărase un gramofon de la „Feder”, plătindu-l în rate. Repertoriul gramofonului era alcătuit din producţii vocale. Nae aprecia orhestra numai atunci când o vedea la berărie. În schimb, o voce care nu iese dintr-o gură, ci dintr-o pâlnie „e ceva”!</p>
                     <p rend="justify">— Să-mi dai, domnule negustor, unu care să zbârnâie geamurile când îşi dă drumu.</p>
                     <p rend="justify">Şi magazinul „Feder” îl servise pe Nae cu Carusso, servindu-şi şi interesele comerciale. Totodată psiholog, vânzătorul plasase şi producţiile lui Iulian.</p>
                     <p rend="justify">Singura placă orhestrală din colecţia lui Nae era Die schöne blaue Donnau49 Nae ascultase melodia la berăria „Carpaţi”, unde-şi lua halba duminicală, cu o ţinută de magistrat pensionar. Un meloman de la masa vecină se exprimase, cu dantele de bere în jurul buzelor:</p>
                     <p rend="justify">— Asta-i Dunărea albastră…</p>
                     <p rend="justify">Şi fredonase melodia, nostalgic şi fals, după ce orhestra încetase, strângând o alună americană în degete, ca un suvenir.</p>
                     <p rend="justify">Nae fusese impresionat. Dunărea albastră luase loc în cutia de carton, între Carusso şi Iulian. Şi astfel, singurul vals al balului dat în cinstea lui Bahluio Far-Niente, era languroasa Dunăre albastră.</p>
                     <p rend="justify">Tonel dansa cu Dănuţ, el fiind „c-cavalerul”, Dănuţ „d-dama”; Olguţa cu Dorel, alternând rolurile. Mircea nu ştia să danseze. Dispreţuia dansul şi balurile, fără să fi dansat vreodată, fără să fi văzut vreun bal decât în romane.</p>
                     <p rend="justify">Covorul din salon fusese scos. Patru părechi de picioare lunecau pe luciul blond al parchetului.</p>
                     <p rend="justify">Nu-şi închipuiau dansatorii că Mircea le înfiera pasiunea şi tinereasca însufleţire cu versurile lui Baudelaire: „Je hăis le mouvement qui déplace les lignes;</p>
                     <p rend="justify">Et jamais je ne pleure…”50</p>
                     <p rend="justify">Ceea ce era inexact, căci trebuia să facă o violentă sforţare ca să-şi stăpânească lacrimile.</p>
                     <p rend="justify">Erau şapte fără un sfert.</p>
                     <p rend="justify">Inima lui Mircea se opri la şapte fără un sfert: Olguţa se înclinase în faţa lui, poftindu-l la vals. Tonel se repezi în ajutorul lui Mircea.</p>
                     <p rend="justify">— M-m-mă, cum îţi zice?</p>
                     <p rend="justify">— Del Bahluio, signor Tontonelino.</p>
                     <p rend="justify">— M-m-mă, c-c-că spiritual mai eşti! C-c-ce ai, mă, c-c-cu Mircea? E-e-el e băiat s-s-serios!</p>
                     <p rend="justify">Dar spre surprinderea lui Tonel, Mircea se lăsă răpit.</p>
                     <p rend="justify">Acul gramofonului depăşise circumvoluţiunile muzicale, intrând în cele periferice, hârşcâitor, huruitor, orăcăitor.</p>
                     <p rend="justify">— Învârte, Tonel! protestară dansatorii.</p>
                     <p rend="justify">— Acul, acul!</p>
                     <p rend="justify">— Vai! Urechile!</p>
                     <p rend="justify">— D-d-dansaţi, mă, c-c-că vă cânta Tonel!</p>
                     <p rend="justify">Şi iarăşi, pe melodia Dunării albastre, improviză: „Dansaţi băieţi, nu vă lăsaţi, Dunărea merge la Galaţi…”</p>
                     <p rend="justify">         …în timp ce aşeza acul la începutul plăcii. Începu să învârtească manivela. Cu un fel de lehamite bleagă, valsul se opinti şi renăscu pe măsură ce Tonel învârtea.</p>
                     <p rend="justify">— U-u-unde-s, mă?</p>
                     <p rend="justify">Mascatul şi cu Mircea dispăruseră. Tonel se repezi la uşă. Era închisă cu cheia.</p>
                     <p rend="justify">— M-m-mi-o făcu m-m-mascatul!</p>
                     <p rend="justify">— Nu mai pot! răsuflă Olguţa, lăsându-se într-un fotoliu din biroul lui Herr Direktor.</p>
                     <p rend="justify">Îşi scoase cagula, descoperindu-şi obrajii aprinşi. Îşi desfăcu tunica la gât.</p>
                     <p rend="justify">— Deschide ferestrele.</p>
                     <p rend="justify">— Duduie…</p>
                     <p rend="justify">— Olguţa.</p>
                     <p rend="justify">— Olguţa, repetă supus Mircea, deschizând ferestrele.</p>
                     <p rend="justify">         „Dacă mă întreabă de ce-am întârziat, ce-am să răspund?”…</p>
                     <p rend="justify">— Lasă uşa deschisă.</p>
                     <p rend="justify">— Să nu răceşti, duduie…</p>
                     <p rend="justify">— Ah! Olguţa, Olguţa, Olguţa! De ce eşti aşa de ceremonios, m-m-mă Mircea? C-c-ce dracu!</p>
                     <p rend="justify">Mircea redeschise uşa. Se roşise. Minţise. Vroise să închidă uşa ca să rămâie singur cu Olguţa. Şi-i era aşa de frică să rămână singur cu ea, încât rămase la uşă, neîndrăznind s-o privească.</p>
                     <p rend="justify">Tolănită în fotoliu, picior peste picior, cu braţele spânzurând în lături, Olguţa îl privea leneş. Însufleţirea dansului îi aprinsese focuri bengale în ochi şi pe obraji.</p>
                     <p rend="justify">— Câte ceasuri?</p>
                     <p rend="justify">— Şapte, răspunse Mircea fără să consulte ceasul.</p>
                     <p rend="justify">— De unde ştii? Ai intuiţia timpului? cum ar spune Metaforel…</p>
                     <p rend="justify">— Acuşi plecăm la Şosea.</p>
                     <p rend="justify">Tăcură. Atent, trupul Olguţei urmărea valsul din salon.</p>
                     <p rend="justify">Desperat, Mircea simţea că fiecare secundă îl înşurubează mai adânc într-o tăcere umilitoare, nătânga.</p>
                     <p rend="justify">Olguţa se ridică, aşezându-şi din nou cagula.</p>
                     <p rend="justify">— I-ai dat cartea?</p>
                     <p rend="justify">— Nu.</p>
                     <p rend="justify">— De ce?</p>
                     <p rend="justify">— Am uitat.</p>
                     <p rend="justify">— Ai uitat-o acasă?</p>
                     <p rend="justify">— Nu. E sus, îngâna dezolat Mircea.</p>
                     <p rend="justify">— Deşteaptă-te, române, din somnul cel de moarte”… De ce nu vrei să dansezi?</p>
                     <p rend="justify">— Nu-mi place. Nu. Nu ştiu… Ştiu eu!</p>
                     <p rend="justify">— Te rog să-i dai Infanta. Vii cu noi la Şosea?</p>
                     <p rend="justify">Olguţa intră în salon. Mircea urcă scările, lăsând în urmă Dunărea albastră în care nici nu se putea îneca măcar.</p>
                     <p rend="justify">— Olguţa…</p>
                     <p rend="justify">Dănuţ se opri prea târziu. Tonel tocmai începuse valsul. Auzind numele, examină încruntat mina revelatoare a mascatului, ca pe-o fiţuică venită din senin: farsă ori fiţuică?</p>
                     <p rend="justify">— B-bine, mă! D-d-daţi-o dracului de treabă! C-c-ce nu-mi spuneţi, mă, c-c-că-i d-damă!</p>
                     <p rend="justify">De afară se auzea claxonul unui automobil oprit la poartă.</p>
                     <p rend="justify">— M-m-mi-o făcurăţi, mă!</p>
                     <p rend="justify">Olguţa-şi sfâşie cagula, descoperându-se.</p>
                     <p rend="justify">—  Îmi pare bine, Tonel.</p>
                     <p rend="justify">— P-p-pardon! P-p-p-rezintă-mă, c-c-camarade, se adresă el lui Dănuţ, care râdea în unison cu Dorel.</p>
                     <p rend="justify">— Soră-mea.</p>
                     <p rend="justify">— P-p-parol?</p>
                     <p rend="justify">— Pe onoarea mea, Tonel! îl asigură Olguţa, cu degetul cel mare ridicat.</p>
                     <p rend="justify">— D-d-d-domnişoară m-m-mă prezint cu onoare. A-a-a-a…</p>
                     <p rend="justify">— Ce A? Tonel sadea, protestară Dănuţ şi Cyrano.</p>
                     <p rend="justify">— A-anton I-i-idriceanu. D-d-daţi-o dracului, mă! S-s-sânteţi mojici!</p>
                     <p rend="justify">— Încântată, Antonel, nu te uita la ei.</p>
                     <p rend="justify">— Mircea te-a recunoscut? o întrebă Dănuţ ştergându-şi ochii.</p>
                     <p rend="justify">— Dacă Tonel nu m-a recunoscut, cine putea să mă recunoască! Haidem la Hardtmuth.</p>
                     <p rend="justify">— Unde-a dispărut?</p>
                     <p rend="justify">— Î-î-î-învaţă, mă, p-p-pe mine! E-e-el învaţă, da Tonel, mai ş-ş-şmecher, joacă!</p>
                     <p rend="justify">— Trăiască Tonel!</p>
                     <p rend="justify">— Vivat Tonel! Ura!</p>
                     <p rend="justify">Porniră în goană, grăbiţi de claxonul automobilului lui Herr Direktor, venit să-i ia la Şosea.</p>
                     <p rend="justify">— E-e-e deşteaptă, m-mă, s-s-soră-ta, declară Tonel ciupindu-şi mustaţa. Da nici Tonel nu-i p-p-prost!</p>
                     <p rend="justify">Graţie vitezei Olguţei, când ceilalţi sosiră sus, Olguţa şi făcuse cunoştinţă cu Mircea. Şi, graţie unei simple strângeri de mină şi unui zâmbet care-i făcea complici, sufletul lui Mircea basculase din regiunile pluvioase în cele solare, cu alte bătăi de inimă şi alte reverii.</p>
                     <p rend="justify">— Dan, închipuieşte-ţi că Au jardin de l'Infante era la mine-n taşcă.</p>
                     <p rend="justify">— Ei!</p>
                     <p rend="justify">— Uite.</p>
                     <p rend="justify">Ochii lui Dănuţ zâmbiră.</p>
                     <p rend="justify">— Semn bun! Azi plouă cu bucurii! Gata, Olguţa?</p>
                     <p rend="justify">Scările duduiră. Odăile era aureolate de colb.</p>
                     <p rend="justify">Cinci liceeni se instalară gălăgioşi în automobilul albastru, cu caroserie prelungă şi cauciucuri albe. Kulek fu expulzat Dănuţ, în haine albe, fără pălărie, trecu la volan.</p>
                     <p rend="justify">— Vii lângă mine, Olguţa?</p>
                     <p rend="justify">— Nu. Eu stau la umbra nasului eroic. Nu te superi, Cyrano?</p>
                     <p rend="justify">— Vai de mine! Prea onorat! Numai să nu-l întunec pe Tonel!</p>
                     <p rend="justify">— L-l-lasă, mă, s-spiritele!</p>
                     <p rend="justify">Încălecând speteaza, Tonel trecu lângă Dănuţ. Se instala strâmb, cu cotul rezemat de spetează, în atitudinea lăbărţată a celor ce stau în loje gratuite.</p>
                     <p rend="justify">Olguţa, cu şapca trasă pe ochi, se ghemui în fund, între Dorel şi Mircea.</p>
                     <p rend="justify">În hohotul de râs general, patru chipie se aplecară omagial în faţa celor trei fete de la geamul casei vecine. Mai cutezătoare, Olguţa-şi permise gestul unei bezele cu trei degete: ŕ la Tonel.</p>
                     <p rend="justify">— D-d-daţi-o dracului, mă! P-p-pardon, domnişoară!</p>
                     <p rend="justify">Glasuri tinereşti, cu unul prea sopran între ele, înlocuiră semnalul claxonului cu un refren ad hoc:</p>
                     <p rend="justify">— Ton-ton… Ton-ton… Ton-ton…</p>
                     <p rend="justify">Iar Tonel, imperturbabil, cu o superbă voce de bariton îi acoperi, reluând silabele:</p>
                     <p rend="justify">— Ton-ton… Ton-ton… Ton-ton…</p>
                     <p rend="justify">— Auzi, domnule! Elevi de liceu?! … Se duce ţara de râpă! comentă un pieton serios şi năucit apariţia şi dispariţia corului impertinent din automobilul zburlit de braţe.</p>
                     <p rend="justify">Scăpat din pumnul lui Satan pe cimitire şi privelişti mute, miezul nopţii cădea fără de mister şi de solemnitate asupra Bucureştiului de vară, în care nopţile sunt ca o umbrelă ciuruită deschisă peste somnul sau cheful congestionat.</p>
                     <p rend="justify">Zbârnâiau orhestrele, ţiuiau tarafurile, ca ţânţarli bălţilor cu friguri şi fosforescenţe.</p>
                     <p rend="justify">Şi singurele stele remarcate în această darnică noapte erau „stelele” grădinelor de vară, cinematografelor şi teatrelor, deoarece observatorul astronomic, din pricina duminicei, nu funcţiona.</p>
                     <p rend="justify">În nopţile de vară, principalii acumulatori lirici ai capitalei sunt Cişmigiul şi Şoseaua, prelungită până la Băneasa, după dispoziţie sau pungă.</p>
                     <p rend="justify">Cişmigiul absoarbe lirismul pedestru în iarba sa nupţială; Şoseaua – cu sau fără parfum de tei – absoarbe revărsarea onctuoasă a automobilelor cu faruri indiscrete pentru alţii decât cei dinlăuntru, a muscalilor – eunuci cu hăţuri ai haremului cu roţi de cauciuc – şi a tuturor vehiculelor în stare să ofere un trap, un coş şi dosul tutelar al birjarului, amorului care n-are nevoie de corăbii, nici Cytheră, spre a se îmbarca exuberant.</p>
                     <p rend="justify">Într-un cuvânt, din pricina anotimpului, nopţii şi duminicei, vehiculele Bucureştiului se duceau la Şosea sau veneau de acolo, reducându-se. Aşa că cele disponibile pentru cursele interne erau rare. Şi puţinele care mergeau la pas, slobode, se duceau la culcare.</p>
                     <p rend="justify">Birjarii erau blazaţi, ca în timpul ploilor torenţiale.</p>
                     <p rend="justify">— Liber, birjar?</p>
                     <p rend="justify">— Hei, birjar! Liber?</p>
                     <p rend="justify">— Ă-ă!</p>
                     <p rend="justify">— Iese o piesă!</p>
                     <p rend="justify">— Ai?</p>
                     <p rend="justify">— Două piese…</p>
                     <p rend="justify">— Suie.</p>
                     <p rend="justify">În trăsura care-l ducea agale – somnoroasă din bici până-n copite – Dănuţ strângea pumnii, exasperat.</p>
                     <p rend="justify">Era treaz ca viteza paralizată a insomniilor. Birjarul moţăia pe capră, surd la orice îndemn. Caii poticneau în armonie cu capul birjarului.</p>
                     <p rend="justify">La întretăierea Căii Victoria cu bulevardul, Dănuţ sări din trăsură, plăti birjarului şi o luă la vale.</p>
                     <p rend="justify">De ce nu-l aşteptase? De ce nu-l aşteptase? Sângele-i tremura în tâmple. Vra să zică-l minţise, vra să zică-l minţea! … Fericirea delicată ca o căsuţă japoneză a ultimelor zile era clădită pe pământ plin de cutremure, nesigură, trecătoare…</p>
                     <p rend="justify">De ce nu-l aşteptase? De ce nu-l aşteptase?</p>
                     <p rend="justify">O văzuse când se întorcea de la Băneasa. Automobilul luneca lin. Tonel cânta cu patos o romanţă italienească – Una furtiva lagrima – pentru „c-c-cucerirea” Olguţei, desigur; Dorel imita acompaniamentul ţimbalului, Mircea tăcea. Olguţa era la volan, fără şapcă; Dănuţ, alături de ea, o învăţa să conducă.</p>
                     <p rend="justify">Adina venea într-un muscal – mică în trăsura amplă – puerilă şi serioasă, ca o şcolăriţă deghizată în „doamnă”; roşul amurgului îi lumina obrajii ca o bucurie, şi ochii ei erau mari, măriţi şi plini parcă de comori inocente, ca ai copiilor când privesc jarul pe care se coc castanele…</p>
                     <p rend="justify">Îl zărise. Şi spaima ei de-o clipă îi zvâcnea şi-acum în inimă, ca o altă inimă. Vra să zică se temuse, văzându-l, minţise, îl înşelase. Nu-l aşteptase la ea acasă, cum o rugase în scrisoarea trimisă cu Gheorghiţă. Nu-l aşteptase, aşa cum îi făgăduise ea singură când se despărţiseră în zori.</p>
                     <p rend="justify">Îi nimicise tot: bucuria de a râde cu Olguţa şi camarazii săi; bucuria mesei cu atmosferă de vacanţă la ţară, de la cucoana Catinca; mândria de-a fi tânăr în tovărăşia Olguţei şi de-a fi fratele ei după o despărţire de un an…</p>
                     <p rend="justify">Zadarnic luptase împotriva gândului rău. Zadarnic băuse. Ca o lampă care a filat o clipă numai într-o odaie albă, minciuna Adinei, făţărnicia Adinei îi mânjise amănunţit tot sufletul, toate amintirile, toate bucuriile; lăsând subţiri ninsori de funingine, „De ce o iubesc? De ce o iubesc?”</p>
                     <p rend="justify">Ar fi vrut s-o urască.</p>
                     <p rend="justify">Da. O ura cu întreaga revoltă a bucuriilor ucise de ea. O ura fiindcă era făţarnică. O ura fiindcă era frumoasă, adorabilă, cu aerul ei de copil zăpăcit de soare şi de fluturi, şi trupul ei miniatural, îngrozitor de feminin… Trupul ei alb, dur şi dulce, cu sânii, şoldurile şi pulpele atât de felurit rotunde, că dezmierdările ameţeau… ca şi amintirile… o ura fiindcă nu putea s-o urască, nu putea cita vreme n-avea la capătul braţelor decât aceleaşi mini care o dezmierdaseră, şi la capătul urii, aceeaşi inimă umedă de amintirea sărutărilor ei.</p>
                     <p rend="justify">Alerga. Intră gâfâind pe poartă. Bătu cu pumnul în fereastra luminată.</p>
                     <p rend="justify">Îl aştepta! Ha! Acum îl aştepta!</p>
                     <p rend="justify">Intră şi i se umplu pieptul de amar văzând-o îmbrăcată cu rochia care-i plăcea lui – rochia cu care era îmbrăcată la Şosea: pentru cine? …</p>
                     <p rend="justify">— Adina…</p>
                     <p rend="justify">— Ce-i, Dănuţ?</p>
                     <p rend="justify">Vorbea încet. Era tristă, ostenită, abătută. Iar minţea!</p>
                     <p rend="justify">— Vreau să te văd.</p>
                     <p rend="justify">O luă în braţe, o aşeză pe genunchi. Îi luă capul în mini, ţinându-l nemişcat.</p>
                     <p rend="justify">— Ai primit scrisoarea mea?</p>
                     <p rend="justify">— Da.</p>
                     <p rend="justify">— Ai cetit-o?</p>
                     <p rend="justify">— Da.</p>
                     <p rend="justify">— M-ai aşteptat?</p>
                     <p rend="justify">— Da.</p>
                     <p rend="justify">Dănuţ tresări, cu faţa suptă şi fruntea brăzdată.</p>
                     <p rend="justify">— Adina!</p>
                     <p rend="justify">Îi era silă să-i spună: „Minţi”.</p>
                     <p rend="justify">— Nu spui nimic, Adina?</p>
                     <p rend="justify">— Ce vrei să spun?</p>
                     <p rend="justify">— Minciuni.</p>
                     <p rend="justify">Capul Adinei se aplecă, îndoit de lacrimi. Îşi ridică din nou capul. Buzele tresăreau, dar ochii se împotriveau încruntaţi lacrimilor.</p>
                     <p rend="justify">— Adina, de ce nu m-ai aşteptat?</p>
                     <p rend="justify">— Te-am aşteptat, repetă ea, ostenind silabă cu silabă.</p>
                     <p rend="justify">Dănuţ îşi scutură capul.</p>
                     <p rend="justify">— Adina, uită-te la mine.</p>
                     <p rend="justify">Îl privi limpede şi trist.</p>
                     <p rend="justify">— Te-am aşteptat. Dănuţ. N-ai venit. După aceea m-am îmbrăcat pentru tine… Aşa… Aşa îmi trebuie… Am vrut să-ţi fac o plăcere… Da. Aşa îmi trebuie… Aneta mi-a adus o trăsură…</p>
                     <p rend="justify">Oftă adânc şi întretăiat; uşor, sinii respirară.</p>
                     <p rend="justify">— M-am dus la tine acasă… m-am scoborât în colţ, am trimis trăsura cu un bilet…</p>
                     <p rend="justify">Vorbele ei se risipeau cu ritm de lacrimi.</p>
                     <p rend="justify">— Te-am aşteptat. Aşa îmi trebuie. Nu erai acasă. Da… Şi m-am dus singură, fără nimeni, da singură… Când ne-am întâlnit… tu, tu erai mai vesel decât mine…</p>
                     <p rend="justify">— Adevărat, Adina?</p>
                     <p rend="justify">Adina plângea, cu fruntea aplecată pe umărul lui Dănuţ.</p>
                     <p rend="justify">—  Atunci de ce nu mi-a dat nimeni biletul?</p>
                     <p rend="justify">— Tu te plimbai.</p>
                     <p rend="justify">— Când m-am întors?</p>
                     <p rend="justify">— Nu ştiu. Eu te-am aşteptat! suspină Adina, cu pumnii pe şiroaiele de lacrimi.</p>
                     <p rend="justify">— Cui i-a dat birjarul biletul?</p>
                     <p rend="justify">— U… u… unei… femei de-acolo…</p>
                     <p rend="justify">— A! … Lui Şari! de asta… Doamne… Adina! Adina!</p>
                     <p rend="justify">Îi dezmierda părul, obrajii, genunchii, braţele, la întâmplare, ca şi cum ar fi vrut să culeagă toată durerea trupului zbuciumat de hohotele plânsului înteţit pe măsură ce dezmierdările îl învăluiau mai dese, mai umile. Vru s-o sărute. Se feri. Ridicându-se din braţele lui, trecu pe scaunul de lângă fereastră.</p>
                     <p rend="justify">— Adina, iartă-mă, Adina…</p>
                     <p rend="justify">Îngenunchease lângă ea. Adina întoarse capul spre fereastră. Dănuţ îşi aplecă fruntea pe genunchii ei. Se feri de el, mutind scaunul mai încolo.</p>
                     <p rend="justify">— De ce nu eşti bună, Adina? Ce ai cu mine?</p>
                     <p rend="justify">Se întoarse spre el cu un zâmbet răutăcios şi nările crispate.</p>
                     <p rend="justify">— Unde ai fost?</p>
                     <p rend="justify">— Cum unde? La Şosea. Nu ştii? Ce-i, Adina?</p>
                     <p rend="justify">— Cu cine-ai fost? stărui glasul ei, înăsprit de plâns.</p>
                     <p rend="justify">— Cu cine? … Cu nişte camarazi.</p>
                     <p rend="justify">— Daa?!</p>
                     <p rend="justify">— Sigur. Cu nişte camarazi: Tonel, Dorel… Ce te interesează?</p>
                     <p rend="justify">— Da, sigur! Tonel, Dorel, Ionel, Săndel, Aurel… Şi eu ştiu să inventez!</p>
                     <p rend="justify">Dănuţ zâmbi, mirat şi amuzat.</p>
                     <p rend="justify">— Dac-aşa-i cheamă, Adina!</p>
                     <p rend="justify">— Dănuţ, spune-mi drept-drept…</p>
                     <p rend="justify">— Drept ţi-am spus!</p>
                     <p rend="justify">— Dănuţ! Îi apucă mânile cu fragila ei putere. Dănuţ, nu-mi spui drept. Jură-te pe dragostea noastră…</p>
                     <p rend="justify">— Jur…</p>
                     <p rend="justify">— Să nu juri! sări Adina, cu obrajii aprinşi. Nu-i adevărat! Să nu juri! N-ai jurat!</p>
                     <p rend="justify">— Adina, ce-i copilăria asta?</p>
                     <p rend="justify">— Copilărie! … Eu am ochi buni. N-am nevoie de ceasuri ca să disting o fată deghizată, de un băiat adevărat! … Râzi?</p>
                     <p rend="justify">Dănuţ râdea cu hohote.</p>
                     <p rend="justify">— Nu! Asta-i delicios! … Serios?</p>
                     <p rend="justify">Pieptul Adinei se zbătea. Furia şi lacrimile se învălmăşeau în ochii, obrajii şi buzele ei.</p>
                     <p rend="justify">Dar Dănuţ tăcu, oprind vorbele care năvăleau râzând. O privea şi tăcea, cu ochii iluminaţi de o bucurie în care triumfau toate amărăciunile şi tot zbuciumul de până atunci.</p>
                     <p rend="justify">Vra să zică de asta tresărise Adina când îl întâlnise la Şosea! Vra să zică şi Adina se temea… Şi ea… Nu! …</p>
                     <p rend="justify">O privea şi nu-i venea să creadă.</p>
                     <p rend="justify">Vra să zică, de asta tresărise Adina când îl întâlnise.</p>
                     <p rend="justify">Cu fiecare bătaie de inimă, alte întineriri se revărsau în el. Respiră. Era întâia clipă când simţea că ţine în mânile lui ceva din sufletul Adinei, tot sufletul ei…</p>
                     <p rend="justify">Era geloasă! Deodată, dragostea ei devenise străvezie. Îi vedea sufletul ca ondularea unei ape limpezi.</p>
                     <p rend="justify">Geloasă!</p>
                     <p rend="justify">Icoana vie a cuvântului „gelozie” îi apărea mai frumoasă decât a dragostei enigmatice, mai odihnitoare, mai darnică.</p>
                     <p rend="justify">Privind-o, trecu în sufletul ei, se prefăcu într-o Adină pe care o ştia – de astă dată, da, o ştia – suferi cu ea, şi fericirea suferinţei ei îl făcu să-i dezmierde mina. Adina se smunci.</p>
                     <p rend="justify">— Nu-mi spui nimic, Dănuţ?</p>
                     <p rend="justify">Zâmbi cu o cochetărie feminină; un zâmbet nelămurit: de bucurie? de milă? ironic? duios? crud …</p>
                     <p rend="justify">Simţea sufletul ei încordat în jurul lui, fără să-l poată pătrunde.</p>
                     <p rend="justify">Trufia de-a fi enigmatic, opac, tăcut, ascuns, chinuitor, neînduplecat… Trufia de-a fi ca o femeie în faţa unei femei geloase, pe care o iubeşti şi din pricina căreia ai suferit…</p>
                     <p rend="justify">Şi ce secret copilăros! Ce glumă ascundea tăcerea lui! Dar Adina nu ştia. Şi era a lui… Şi ce bine-i înţelegea suferinţa, curiozitatea sfâşietoare a îndoielii, mai chinuitoare decât durerea, mai felurită, mai ascuţită, mai deasă, mai iute.</p>
                     <p rend="justify">Şi el ştia! Nu era nici un mister în el, nici o enigmă, nimic, nimic, decât dragostea lui pentru Adina. Şi ea suferea! Să fi ştiut! …</p>
                     <p rend="justify">Ar fi vrut să aibă puterea să tacă. Să plece fără să-i spuie nimic, să simtă sufletul ei prins de el, urmându-l pretutindeni, ca o mantie a trufiei lui. Şi să-i adore, din patul lui suferinţa şi zbuciumul…</p>
                     <p rend="justify">Dar Adina plângea… Îi sărută lacrimile, ochii, obrajii. Se smulse din braţele lui.</p>
                     <p rend="justify">— Du-te!</p>
                     <p rend="justify">— Mă duc…</p>
                     <p rend="justify">— Dănuţ!</p>
                     <p rend="justify">Dănuţ zâmbi.</p>
                     <p rend="justify">— Să rămân?</p>
                     <p rend="justify">— Du-te… tremură glasul înecat de lacrimi.</p>
                     <p rend="justify">Îi venea şi lui să plângă, dar zâmbi din nou… fiindcă ştia. O luă în braţe.</p>
                     <p rend="justify">— Am să-ţi spun tot.</p>
                     <p rend="justify">Adina deschise ochi mari, sperioşi, atenţi.</p>
                     <p rend="justify">— Ştii cine era…</p>
                     <p rend="justify">Zăbovi. Îi simţea cu ochii bătăile inimii. Îi venea să plângă de fericire. O adora. Era numai valuri de inimă.</p>
                     <p rend="justify">— …fata deghizată?</p>
                     <p rend="justify">— Spune. Spune. Nu mă chinui, Dănuţ, spune.</p>
                     <p rend="justify">Îl strângea cu mânile, îl învăluia cu ochii, era lângă el, cu frigurile sângelui, şi cu bătăile inimii, şi cu suflarea buzelor, şi cu parfumul cald al trupului şi-al părului…</p>
                     <p rend="justify">— Dănuţ! Spune, cine era?</p>
                     <p rend="justify">— Sora mea, Olguţa.</p>
                     <p rend="justify">— Nu?!</p>
                     <p rend="justify">— Da.</p>
                     <p rend="justify">— Vai, Dănuţ! Cu mânile pe tâmple, îşi scutura capul, clipind. Drept, Dănuţ!</p>
                     <p rend="justify">—  Tu n-ai văzut?</p>
                     <p rend="justify">Îl strânse de gât eu aprigă putere, fără să-l sărute.</p>
                     <p rend="justify">— Vai, Dănuţ! Acuma văd! … Vai! Ce proastă-s! Dar era aşa de frumoasă! … Şi voi toţi păreaţi îndrăgostiţi de ea… mai ales tu, Dănuţ rău! … Îl strânse din nou. Îşi trecu mânile peste ochi. Zâmbi. Sigur. Samănă cu tine. Vai, Dănuţ, ce bine-mi pare că-i sora ta! E aşa de frumoasă! Mi-a fost frică… E sora ta; sigur, e sora ta. Are nişte ochi! S-a uitat la mine… Ea nu ştie?</p>
                     <p rend="justify">— Nu.</p>
                     <p rend="justify">Se sărutară lung, odihnindu-se în sărutarea lor.</p>
                     <p rend="justify">— Ce proastă-s! …</p>
                     <p rend="justify">Zâmbea. Dănuţ o privea atent, cu o uşoară nelinişte; avea impresia că se refăceau tăcerile din ea.</p>
                     <p rend="justify">— La ce te gândeşti, Adina?</p>
                     <p rend="justify">— La tine, Dănuţ. Ce proastă am fost… Sigur, dacă nu era sora ta, ai fi mirosit a străin… a străină, şopti rizând Adina.</p>
                     <p rend="justify">Se scutură.</p>
                     <p rend="justify">— Dănuţ, şi de ce s-a îmbrăcat băieţeşte?</p>
                     <p rend="justify">— Aşa, ca să râdem.</p>
                     <p rend="justify">— E veselă?</p>
                     <p rend="justify">— Foarte.</p>
                     <p rend="justify">— Dănuţ, dar băiatul din spatele vostru cine era?</p>
                     <p rend="justify">— Care? Ionel, Dorel, Sandel, Costăchel?</p>
                     <p rend="justify">— Da! Acum râzi de mine! … Cel din dreapta, Dănuţ, lângă cel cu musteţi.</p>
                     <p rend="justify">— Mircea… un camarad.</p>
                     <p rend="justify">— Ce cap frumos are! … Ca de fată… te-ai supărat, Dănuţ?</p>
                     <p rend="justify">— Nu. Dar să vorbim de noi, Adina. Lasă-i pe ceilalţi. Vine vacanţa. Ne despărţim acuşi, Adina.</p>
                     <p rend="justify">O strânse cu deznădejde, sărutându-i ochii, gura.</p>
                     <p rend="justify">— Dănuţ… se smulse ea cu respiraţia tăiată.</p>
                     <p rend="justify">— Mă iubeşti, Adina?</p>
                     <p rend="justify">— Prostule!</p>
                     <p rend="justify">Zâmbea. Iarăşi era enigmatică şi iarăşi presimţea temerile, îndoielile…</p>
                     <p rend="justify">Îşi alungă sufletul care se apropia.</p>
                     <p rend="justify">— Adina, ştii c-am găsit cartea ta? Ştii: Au jardin de l'Infante.</p>
                     <p rend="justify">— Unde era?</p>
                     <p rend="justify">— O luase… o rătăcisem…</p>
                     <p rend="justify">Ocolise numele lui Mircea.</p>
                     <p rend="justify">— Dănuţ, e târziu!</p>
                     <p rend="justify">— Ei, şi?!</p>
                     <p rend="justify">— Tu te scoli dimineaţă, Dănuţ… Pleci?</p>
                     <p rend="justify">Zâmbea.</p>
                     <p rend="justify">— Cum spui tu?</p>
                     <p rend="justify">— Eu… eu…</p>
                     <p rend="justify">Ochii ei verzi stăruiră lung asupra ochilor lui. Şi, cu un cald fior, trupul lui Dănuţ simţi trupul Adinei.</p>
                     <p rend="justify">Sufletul îl aştepta afară, la poarta casei.</p>
                     <p rend="justify">         …Numai felinarul din ogradă lumina, dar atât de galben şi de recules, încât lumina lui părea culoarea unui frunziş de toamnă; salcie pălind în oglindirea unei ape vinete.</p>
                     <p rend="justify">Şi-n odaia lui Mircea era întuneric. Nici luminarea lecturilor de miez de noapte nu ardea. Căci veghea lui Mircea nu era deasupra filelor, ci deasupra sufletului, şi întunericul te-adună mai mult decât orişice carte şi orişice lumină.</p>
                     <p rend="justify">Era în pat, în cămeşă de noapte, cu braţele în jurul genunchilor. Surâdea cu genele plecate, ca acele capete de mucenic subt care arde-o candelă în loc de trup.</p>
                     <p rend="justify">În sufletul lui Mircea era ca o mirare, care prefăcea conturul sufletului şi al gândurilor. O mirare…</p>
                     <p rend="justify">Înaintea primăverii trece-un vânt. Trece un vânt pe străzi, printre case, magazii, biserici, printre oameni preocupaţi, care se duc la treburile lor de toate zilele, într-o zi ca toate zilele.</p>
                     <p rend="justify">Şi deodată, un trecător – tânăr sau bătrân, femeie sau fată – ridică ochii, ascultă, priveşte, respiră… Ce s-a întâmplat? A înflorit o zare? Au râs mălinii undeva, înainte de vreme? Au respirat violetele într-o pădure? A zburat un înger nevăzut din ceruri şi s-a dus iar înapoi, cu parfum de toporaşi în aripi? …</p>
                     <p rend="justify">Cine ştie! …</p>
                     <p rend="justify">Nu s-a întâmplat nimic… Cine ştie! …</p>
                     <p rend="justify">A trecut un vânt, înaintea primăverii, printr-un oraş.</p>
                     <p rend="justify">Şi capetele trecătorilor se ridică. Cerul pare că a venit. Un trecător zâmbeşte altuia, fără să-l cunoască. Fiecare ar vrea să facă semne de bunăvenire cuiva… Nu-i nimeni. E o mirare, oraşul e altul, oamenii sunt alţii. Undeva un glas începe să cânte. E o mirare pretutindeni pe urma unui vânt care a fluturat soare, perdele, plete, suflete…</p>
                     <p rend="justify">Olguţa… numele pur şi luminos ca aburul buzelor inocente în ger.</p>
                     <p rend="justify">Deschise ochii. Auzi tic-tacul ceasului de pe măsuţa de noapte. Văzu umbrele, păreţii, lumina felinarului. Se simţi pe pământ, într-o casă prin care trecuse Olguţa. Când închidea ochii, simţea marea mirare, minunarea dinlăuntru, sufletul lui nou şi viu ca lemnul unei icoane pe care-ar fi înflorit rozele zugrăvite. Când deschidea ochii, îşi aducea aminte că iubea pe cineva dinafară sufletului său… pe Olguţa… dar iar închidea ochii, strângându-şi sufletul în braţe, căci dragostea era în el.</p>
                     <p rend="justify">Noaptea trecea fără clipe, fără ore, fără hotare.</p>
                     <p rend="justify">Cea dintâi noapte a vieţii lui. Întâia insomnie a fericirii.</p>
                     <p rend="justify">Iubea! Se întâmplase în el ceva numit de oameni iubire… Iubeau şi alţi oameni? … Mirare! Parcă nu-i venea să creadă…</p>
                     <p rend="justify">Se sculă din pat. Se duse la geam. Noaptea era în ogradă, în grădină, pe mânile lui întinse. Felinarul ardea, hulubii dormeau, florile se scuturau sau înfloreau. Toate erau ca întotdeauna…</p>
                     <p rend="justify">Dar Olguţa trecuse prin odaia lui… Uneori simţea ca o atingere pe inimă. Iubea. Simţea atâta bunătate în el, că ar fi fost în stare să îmbrăţişeze piatra din ogradă, pe care palpita un fluture de noapte.</p>
                     <p rend="justify">         …Îi vedea mânile mici – când îşi aducea aminte îi venea să zâmbească – vii, autoritare, mai ales degetul arătător. Niciodată nu văzuse mini mai expresive. Mini înguste, degete lungi, sprintene, cu unghiile tăiate scurt, nefăcute. Mini brune, uscate, cu încheietura braţului subţire, ca o brăţară de copil.</p>
                     <p rend="justify">Acum îşi aducea aminte: văzuse odată pe stradă un cal arăbesc. Strada era plină de oameni ademeniţi de primăvară. Calul venea la pas, călărit de cineva. Îl urmărise. Era negru ca diamantele negre; lumina vibra în el ca gerul. O fantezie nesecată îi felurea pasul. Fiecare pas era altul, mereu altul. Copita abia atingea pământul – vigoare şi delicateţă – tresălta, zbura scurt şi iar cădea, sărind iară. Trupul avea ondulări de apă voinică, şi curba gâtului o graţioasă trufie.</p>
                     <p rend="justify">Îl privise multă vreme, până ce-l pierduse. Îi păruse năluca unui ritm din Iliada. După aceea, privise mulţimea de pe stradă, şi deodată, pentru întâia oară, îşi dădu sama că oamenii mergeau urât. Chiar trupurile tinere mergeau greoi, afectat, constrâns, robite de îmbrăcăminte, de încălţăminte, de modă sau de profesie. Fiecare trup purta pecetea unei vasalităţi. Trist! …</p>
                     <p rend="justify">Mânile Olguţei… Văzându-le, privindu-le trăind, înţelese că mânile nu-s făcute numai pentru scopuri utilitare, ci că-s frumoase în sine. Şi doar nu făceau gesturi poetice! Nu. Erau neastâmpărate, combative fără de lene, fără de somn, familiare, spontane. Le privise la masă cum mânuiau cuţitul, furculiţa, întovărăşind vorbele, glumele, ripostele.</p>
                     <p rend="justify">Alături de mânile Olguţei, mânile celorlalţi erau greoaie, toropite, fără de supleţă.</p>
                     <p rend="justify">Ochii Olguţei…</p>
                     <p rend="justify">Pletele Olguţei…</p>
                     <p rend="justify">Zâmbetul Olguţei…</p>
                     <p rend="justify">Sufletul se umplea treptat.</p>
                     <p rend="justify">Astfel albinele aduc primăvara în faguri, culegând-o cântând din floarea zarzărilor, din a piersicilor, din a teilor, din a salcimilor…</p>
                     <p rend="justify">Prin întuneric, se aşezase pe scaunul de la birou. Şi era solemnă meditaţia aceasta la biroul pe care lucra de obicei, aplecat pe o carte sau pe un caiet – acum, când era aplecat asupra întunericului.</p>
                     <p rend="justify">Multă vreme nu se auzi decât cadenţa unei respiraţii.</p>
                     <p rend="justify">Aprinse lumânarea.</p>
                     <p rend="justify">         „5 iunie 1914</p>
                     <p rend="justify">Mă jur pe dragostea mea, mă jur înaintea sufletului meu întreg şi clar că dacă într-o zi voi simţi că sunt în rândul tuturor oamenilor, la fel cu ei, acceptând şi propovăduind minciunile lor şi trăgând foloase de pe urma acestei voluntare sau involuntare sclavii; dispreţuind sufletul meu din această noapte sau ironizându-l; tăgăduind că iubirea este singura justificare a vieţii, ultimul ei scop, singura şi suprema ei frumuseţă, mă jur pe dragostea mea, care în această noapte mi-a adus deplină lumină, să mă sinucid. Şi dacă îmi voi călca jurământul, dacă voi fi atât de netrebnic încât să nesocotesc acest sfânt legământ luat faţă de mine însumi – să ştiu bine că sufletul mi-e rupt în două şi că merit să trăiesc înainte, în rândul tuturora, la fel cu toţi, fiindcă o dată cu jurământul acesta, pe care l-aş rupe şi l-aş călca, mi-aş rupe şi aripile şi zborul.</p>
                     <p rend="justify">Mircea Balmuş”</p>
                     <p rend="justify">Cu faţa gravă de tinereţă şi severitate, respiră adânc.</p>
                     <p rend="justify">Şi în trufia pură, în trufia dintâi a iubirii, sufletul izbucni şi se aplecă aprins asupra viitorului, ca un curcubeu cu arc deplin deasupra mării.</p>
                     <p rend="justify">În Pitar-Moşu 20 somnul intrase prin toate odăile felurit, ca un bal costumat.</p>
                     <p rend="justify">În apartamentul de jos dormea Herr Direktor şi domnul Deleanu, ca două bărci vâslite de bătăile inimei prin furtuna cărţilor de joc. Dame, valeţi, rigi, aşi, trefle, cupe se înălţau, cădeau, se roteau strâmbându-se, ricanând, gesticulând, când negre, când roşii, când mari, când mici, când în trombe de abataj, când în bulboane de bac… Şi, uneori, buzele arse de fumul ţigărilor implorau „carte” de la somnul care dădea halucinanta bancă.</p>
                     <p rend="justify">În aripa servitorilor somnul era nazal, horăitor, ca un energic gutunar.</p>
                     <p rend="justify">Între gratiile cuştei, Coco tresărea, stăpânit de un somn ciudat, cu expresii multiple, ca somnul unor refugiaţi de varii naţionalităţi şi categorii sociale, culcaţi de-a valma într-un azil de noapte. Căci în Coco erau mai multe suflete – sonore, fireşte – ca nişte plăci de gramofon căpătate în tribulaţiunile vieţii lui de pasăre tropicală ajunsă în mânile lui Nae, care îl câştigase la loterie, după ce muriseră ultimii stăpâni ai lui Coco, nişte boieri munteni.</p>
                     <p rend="justify">În apartamentul de sus, Dănuţ dormea în odaia musafirilor; ietacul îl cedase Olguţei. Dormea, atent parcă, întins pe-o coastă, în atitudinea unui om trântit cu urechea la pământ, ascultând zvonuri depărtate. Dormea cum alţii îşi aduc aminte. Somnul îl chinuia, ca o memorie mai vastă decât cealaltă, în care amintirile aveau relieful zilelor de arşiţă şi mister de umbră opacă.</p>
                     <p rend="justify">Uneori zâmbea cu fugare tresăriri de buze – cui? …</p>
                     <p rend="justify">Pe uşa ietacului dinspre hall, Olguţa prinsese următorul anunţ: „Pentru Gheorghiţă, Gheorghiţă, să mergi binişor mine dimineaţă, că-i bucluc dacă te aud! Scoate botinele din picioare şi fă treaba în colţuni. Dacă ţipă domnul Nae pe afară, tu fii deştept: ia o cană cu apă şi varsă-i-o în cap, de pe terasă. N-ai grijă! Domnul Nae are să creadă că plouă. El nu-i deştept ca tine!</p>
                     <p rend="justify">Şi cum s-o scula stăpânu-tău, cântă-i mereu: „ghi-nişor, că doarme duduia Olguţa”.”</p>
                     <p rend="justify">Pe uşa dinspre odaia de baie alt anunţ: „Metaforel, eu din copilărie am năravul să dorm târziu dimineaţa, iar tu ai năravul să te speli cu scandal „ca şi cum te-ai bate cu apa”, ca să mă exprim în maniera ta. Şi aici, ghinionul a vrut ca năravul tău să fie despărţit de năravul meu, numai printr-o uşă!</p>
                     <p rend="justify">Ştii ce? Fii băiat de treabă şi nu te mai spăla.</p>
                     <p rend="justify">         „F-f-fii m-m-mişto, Deleanu!”</p>
                     <p rend="justify">Olguţa”</p>
                     <p rend="justify">În ietacul lui Dănuţ, într-o dezordine crâncenă, cu faţa netedă, trupul destins în pijamaua băieţească, dar cu pumnii strânşi – Olguţa dormea tun.</p>
                  </div>
               </div>
               <div type="div3">
                  <head>Partea a doua</head>
                  <div type="div4">
                     <head>I.</head>
                     <subtitle>O  NOAPTE.</subtitle>
                     <p rend="justify">Iscusit în vicleşugurile orăşeneşti, Gheorghiţă a Marandei ocupă toate locurile compartimentului de clasa doua în care aveau să călătorească Dănuţ şi Mircea. Şi nici nu-i venea greu să mobileze opt locuri cu bagajele a două persoane, de vreme ce stăpânii săi erau, unul, fiul adoptiv şi emulul lui Herr Direktor – dispensatorul de geamandane – iar celălalt, singura odraslă a cucoanei Catinca Balmuş, care îşi trimetea copilul la Medeleni, ca pe o mireasă în călătorie de nuntă.</p>
                     <p rend="justify">La uşa compartimentului gol de persoane, dar ticsit de bagaje, Gheorghiţă veghea înfipt şi dârz. Nimeni nu îndrăzni să intre, decât, fireşte…</p>
                     <p rend="justify">— Ocupat, jupâne, articulă răstit Gheorghiţă către pasagerul cu gambeta pe ceafă, barbişon roş şi pistrui pe mini.</p>
                     <p rend="justify">         „Jupânul” replică afabil:</p>
                     <p rend="justify">—  Pârci ci-i supărări! un locşor pentru jamantan… Bonomia, modestia şi accentul moldo-ebraic al jupânului înduplecară străşnicia lui Gheorghiţă.</p>
                     <p rend="justify">După ce-şi instală „jamantanul” pe duşamea, jupânul se lăsă pe marginea canapelei, ştergându-şi năduşeala frunţii cu atitudinea jalnică a celui care se ştie hulit, îngăduit uneori, izgonit totdeauna. Gheorghiţă nu-l slăbea din ochi. Curând, însă, folosind neatenţia de o clipă a paznicului, jupânul îşi mută geamandanul în reţea; gambeta urmă drumul geamandanului, gulerul, drumul gambetei, iar dosul, circumspect, se insinua spre mijlocul canapelei, împingând spre fund valiza lui Dănuţ.</p>
                     <p rend="justify">— Hai, jupâne, că-mi vin boierii!</p>
                     <p rend="justify">— Hm-hm! tuşi jupânul, congestionându-se preocupat.</p>
                     <p rend="justify">— Te-am lăsat să ti odihneşti, de-amu du-ţi.</p>
                     <p rend="justify">Jupânul îşi scoase ochelarii din buzunarul jiletcii şi, cu nasul înarmat, examină rând pe rând toate valizele.</p>
                     <p rend="justify">— Mă rog, şi citi buieri vin?</p>
                     <p rend="justify">— Mulţi, mulţi.</p>
                     <p rend="justify">— Şi fii sănătoşi, da câţi?</p>
                     <p rend="justify">— Hai-hai! Nu te-ntindi la vorbî!</p>
                     <p rend="justify">— Ci ti superi aşa? Şi am eu bini dac-am văzut un om aşa supărăcios!</p>
                     <p rend="justify">— Iaca mă supăr. Şi tarins rău la supărări!</p>
                     <p rend="justify">— Parcă eu n-am bilet! N-am plătit! Nu plătesc patentă şi bir la comuni! Ci, am furat?</p>
                     <p rend="justify">— Îi fi având belet, nu zic, da şi boierii mei au, şi ii îs boieri!</p>
                     <p rend="justify">— Da câţi buieri ai, bre omule?</p>
                     <p rend="justify">— Câţi? Câţi? … Iaca am şase boieri. Un loc, ş-un boier; un boier, ş-un loc: ţi-a hi?</p>
                     <p rend="justify">— Şi trăiască saşi buieri şi şi mai facă încă saşi. Poţi şi ai şi şăpti, nu-i supărări, cî tot mai rămâni un locşor pentru un comersant din Fultişeni…</p>
                     <p rend="justify">— Cum, jupâne? se încruntă Gheorghiţă.</p>
                     <p rend="justify">— Iaca-s opt locuri! Poţi şî-ntrebi şi la conductor…</p>
                     <p rend="justify">Gheorghiţă înghiţi morala fabulei.</p>
                     <p rend="justify">Jupânul izgoni valiza de la spate, se instală definitiv şi total în locul ei şi adăugă cu un ton protector:</p>
                     <p rend="justify">— Ian ascultă, bre buieti, da ci crezi tu, că Aron Rosenzweig din Darabani îi un prost?! Şi am eu atâtea suti-n buzunar citi buieri ai tu mai puţin di şăpti, şi am făcut un ghişeft! Uiţi, bre: un jamantan, doi, trii, patru, şi pi tati stă scris la fel: D. D. … Ai şi tu un buier, hai şi zâcim doi: mai dau eu unu di la mini, şi vrei şi ţii opt locuri? Da ci, bre?</p>
                     <p rend="justify">Între timp, un cap obidit de „familist”, cu tot arhipelagul progeniturilor în jur, se ivi la uşa compartimentului:</p>
                     <p rend="justify">—  Mă rog dumneavoastră, nu mai e vreun loc?</p>
                     <p rend="justify">— Plin, domnule, şi arhiplin: nu vezi? se iuţi Jupârnul umplând compartimentul eu vocea şi gestul.</p>
                     <p rend="justify">Aşa se născu alianţa dintre Gheorghiţă a Marandei şi Aron Rosenzweig din Darabani.</p>
                     <p rend="justify">Mai erau cincisprezece minute până la plecarea trenului. Din vagon în vagon, vibra toaca barbară a ciocanului de control izbit în roţi.</p>
                     <p rend="justify">Domnea o căldură de mansardă. În toate compartimentele, batistele circulau languros, ca în galerie la ultimul act al Traviatei. Din clasa treia până la vagonul de dormit, conversaţiile se reduceau la repeţirea cuvântului „căldură”, întovărăşit de o sudalmă sau de un oftat, la clasa treia, de o interjecţie sau de o anecdotă pipărată, la clasa doua, de un aforism sau de o comparaţie intercontinentală – uf! ca la ecuator! – în clasa întâia şi de o înghiţitură de bere sau de apă minerală frapată la vagonul de dormit.</p>
                     <p rend="justify">În faţa trenului Bucureşti-Iaşi defilau tăvile cu şpriţuri şi căldările cu limonăzi galbene şi roşii. Bineînţeles, Aron Rosenzweig îşi scosese şi surtucul şi manşetele, rămânând în ţinută de dugheană. Într-o clipă, din „jamantanul” coborât din reţea şi aşezat pe braţe răsări scrumbia de putină, înfăşurată într-o gazetă cu portretul sinuos al lui Take Ionescu, salamul strident usturoiat, sfertul de „coilici” şi câteva zarzăre atât de pistruiete, că păreau semite.</p>
                     <p rend="justify">În faţa lui Aron Rosenzweig, care introducea în gură cu degetele şi cu lama cuţitaşului aceste uleioase alimente, Dănuţ strângea în mina – mina ascunsă în buzunar – un trandafir sărutat de Adina. Tot sufletul lui era o mina crispată pe un trandafir. Un trandafir roşu ca o sărutare în întuneric, când trupurile-s lipite – dens, adânc, elastic, aromat şi cărnos, cuprins în pumnii Adinei şi sărutat în miezul petalelor ca o gură.</p>
                     <p rend="justify">Ultima ei sărutare ardea în trandafir.</p>
                     <p rend="justify">Adina! O ţinuse în braţe până în clipa cea din urmă, legănând-o ca pe un copil mic, respirând-o ca pe un braţ de sulfină, strângând-o – înfricoşat şi superstiţios – ca pe un odor furat din biserică; netezindu-i fruntea, închizându-i pleoapele, acoperindu-i buzele, ca să i le simtă umede în palmă, ca un plâns, dezmierdându-i cu o sfâşietoare castitate sinii – trup în trup cu ea, ca pânza corăbiei cu vântul care o alintă, o umple, şi o poartă, şi o părăseşte undeva în largul mărilor amare…</p>
                     <p rend="justify">Aron Rosenzweig, muştele, păretele vagonului cu harta căilor ferate erau străvezii sau absente pentru ochii lui Dănuţ. Uneori tresărea: Adina nu mai era în braţele lui. El era singur într-un vagon gata de plecare, cu Mircea alături şi cineva în faţă… Singur… Sărutări fără de număr îi acoperiseră faţa, ochii, gâtul, cazând ca ploiţele pe faţa apelor triste. Parfumul Adinei era atât de viu şi de prezent în jurul lui, desprinzându-i-se din haine şi din amintiri, că parcă doar dantela unui evantai clătinat îl despărţea de ea, vestindu-l că-i alături – şi nu era; că parcă ar fi ţinut-o în braţe fără s-o simtă – îi era atât de firească adorabila greutate a trupului ei! – şi n-o ţinea…</p>
                     <p rend="justify">Îi venea mereu să-ntoarne capul, căutând-o, şi ştia că-i zadarnic, şi totuşi, inima bătea sperând miracolul neîntâlnit de ochi.</p>
                     <p rend="justify">Se simţea ca o albie de râu brusc secată; dureroasă mirare a întregului trup; nod de lacrimi în gât…</p>
                     <p rend="justify">— Mircea…</p>
                     <p rend="justify">— Ce-i, Dan?</p>
                     <p rend="justify">— Nimic…</p>
                     <p rend="justify">Înghiţi. Tăcu. Aşteptă până când tremurul se duse în adâncuri. Nu putea vorbi. Brutale, vorbele vibrau în el ca paşii într-o încăpere cu fragile cristale.</p>
                     <p rend="justify">— S-s-salve, mă! V-v-vă caut, ş-ş-şmecherilor, d-d-d-o oră!</p>
                     <p rend="justify">Jovial, ca o sticlă de bere destupată, Tonel apăruse în prag. Alb din cap până-n picioare în hainele civile, inaugurase o şapcă de ofiţer de marină, cu cozoroc plecat, chenar de mătase brodată, bufând spumos în faţă, aşezată pe-o ureche, lăsând să se vadă „freza”.</p>
                     <p rend="justify">De când promovase în clasa opta, purta inel cu cap de mort.</p>
                     <p rend="justify">— I-i-impresionează damele, mă!</p>
                     <p rend="justify">Dădu buzna în compartiment, ghiontindu-l pe Aron Rosenzweig şi cerându-şi scuze, în timp ce clipeala ochiului atrăgea atenţia băieţilor „c-c-că-i ş-ş-şme-cher Tonel!” Se aşeză între Dănuţ şi Mircea, picior peste picior, după ce-şi trase pantalonii în sus.</p>
                     <p rend="justify">— N-n-nu ştiţi, mă! S-s-senzaţional! T-t-tonel s-ssss-se face o-o-ofiţer de a-a-artilerie! … Î-î-îmi torn, mă, n-n-nişte pinteni! Ţan-ţan-ţan; zim-zim-zim…</p>
                     <p rend="justify">Un pinten în piciorul lui Aron Rosenzweig, care zâmbi cordial.</p>
                     <p rend="justify">Tonel se întrerupse brusc, încruntându-se, cu călcâile lipite marţial şi nările agresive:</p>
                     <p rend="justify">— P-p-pute, mă! Aspiră copoieşte. P-p-pute, mă, a u-u-usturoi! […] Ce-ce-ce, mă? Tonel are nas, d-d-delicat! I-i-ia vedeţi, mă…</p>
                     <p rend="justify">Scoase din buzunar o batistă de mătasă violetă, fluturând-o pe la nasul băieţilor: usturoiul îşi găsise un demn adversar în parfumul batistei.</p>
                     <p rend="justify">— Ce-ce-ce ziceţi, mă?! E-e-e de la o damă f-f-faină! Coborî tonul, cu mâna pe gură, ca un paravan pentru scobitoare. F-f-fiţi discreţi! E-e-e coristă la „G-g-grigoriu”. D-d-damă şic, mă! Şmecher Tonel! A-a-apropo! V-am adus, mă, cinci „Pelişor”. F-f-fumaţi, mă! S-s-sânteţi într-a opta! Ce dracu! Cu-cu-cu aur, mă! Şic!</p>
                     <p rend="justify">— Mulţumesc, Tonel, tot băiat de treabă ai rămas.</p>
                     <p rend="justify">— M-m-mă Delene, a-a-aide niţeluş în a-a-aparte. V-vreau să-ţi spun ceva c-c-confidenţial.</p>
                     <p rend="justify">Trecură în coridor.</p>
                     <p rend="justify">— I-i-iote, mă: p-p-poţi să-mi dai un p-p-pol? î-î-î-înţelegi – d-d-da fii discret, mă – p-p-pentru fetiţa mea.</p>
                     <p rend="justify">De mult îl pândeau lacrimile pe Dănuţ. Auzind cuvântul de fetiţă, insolit în vocabularul lui Tonel – rostit cu o galantă duioşie, duioşie totuşi – Dănuţ clipi, şi în timp ce mâna căuta porte-feuilles-ul, întoarse capul spre fereastră.</p>
                     <p rend="justify">Tonel urmărea mina lui Dănuţ cu o explicabilă concentrare.</p>
                     <p rend="justify">Mina intră în buzunarul de la piept, apucă porte-feuilles-ul – Tonel începu să fredoneze un marş zbură din buzunar pe frunte, fără porte-feuilles…</p>
                     <p rend="justify">— L-l-l-ai pierdut, mă? gemu Tonel.</p>
                     <p rend="justify">C-un salt de sălbăticiune, Dănuţ izbucnise pe coridorul vagonului spre uşă, îmbrâncind pasagerii din cale. Tonel scoase capul pe fereastră, tunând după el:</p>
                     <p rend="justify">— Che-che-cheamă, mă, poliţia! Ce-ce-ce-i porcăria asta? C-c-ca-n codru, mă!</p>
                     <p rend="justify">La glasul lui Tonel, formidabil ca o trâmbiţă wagneriană, ferestrele se umplură de capete.</p>
                     <p rend="justify">— Taci, Tonel!</p>
                     <p rend="justify">Mircea privea peste umărul lui. Presimţise. Vedea. În faţa ferestrelor trenului întreg, ca doi actori pe scenă, Dănuţ şi Adina se strângeau în braţe. Aneta arunca priviri circumspecte în jur.</p>
                     <p rend="justify">— Ce ruşine! exclamă Mircea roşindu-se.</p>
                     <p rend="justify">— F-f-faină damă! admiră Tonel dezinteresat, uitându-şi necazul. A-a-al dracului Deleanu! … D-d-da nici servanta nu-i rău!</p>
                     <p rend="justify">— Urcaţi-vă-n vagoane! Pleacă trenul! …</p>
                     <p rend="justify">— M-m-mă, Balmuşe, f-f-fii băiat de inimă! F-f-fă-mi bine cu cinci lei. S-s-să-mi scot ghetele de la reparat. P-p-pe onoarea mea! Ţ-ţ-ţi-i trimit i-i-imediat. A-a-ai parola mea de a-a-artilerist.</p>
                     <p rend="justify">— Poftim. Du-te.</p>
                     <p rend="justify">— S-s-salve, mă. E-e-eşti mişto! … Ce-ce te uiţi la mine, mă, jidove? Ce-ce-s usturoi?</p>
                     <p rend="justify">Se coborî în goană, aruncând în treacăt o ocheadă capului unei femei însărcinate.</p>
                     <p rend="justify">În urma trenului, două persoane staţionară, petrecându-l cu privirile, desigur nu din pricina melancoliei: Aneta şi Tonel.</p>
                     <p rend="justify">Aneta ştia că tânărul cu prestanţă ofiţerească o văzuse coborând dintr-un vagon de clasa întâia. Privind trenul, avea aerul că regreta pe o prietenă plecată.</p>
                     <p rend="justify">Tonel ştia că Aneta urcase în vagonul de clasa întâi valiza damei lui Deleanu. Dar Aneta nu ştia ce ştia Tonel. Cât despre Tonel… La urma urmelor, şi la clasificaţie Deleanu era printre cei dintâi, Tonel în vecinătatea corigenţilor… D-d-dama să fie bine, restul nu importă!</p>
                     <p rend="justify">Şi iată cum destinul ironic hotărâse că nu polul lui Dănuţ, ci moneda de cinci lei a castului Mircea să aibă o destinaţie frivolă, prin mijlocirea lesne consolabilului şi democratic galantului Tonel.</p>
                     <p rend="justify">Din cele şase locuri spaţioase ale compartimentului de clasa întâia, Adina şi Dănuţ ocupau unul singur, prea larg şi acela pentru îmbrăţişarea lor. Erau strânşi unul în altul, obraz lingă obraz, tâmpla lingă tâmplă, suflare lingă suflare – mici şi adăpostiţi în bucuria lor, ca doi sâmburi gemeni în aurul unei caise coapte. Tăceau. Îşi ascultau bătăile inimilor, cum asculţi marea. Uneori, Dănuţ aprindea lumina ca s-o vadă pe Adina.</p>
                     <p rend="justify">— Adina!</p>
                     <p rend="justify">— Dănuţ!</p>
                     <p rend="justify">Zâmbeau. Şi-atât. Stingeau lumina, grăbiţi să păstreze în ochi zâmbetul de-o clipă, ghemuindu-se iar alături. Nu simţeau iuţile bătăi de gene ale clipelor. Se ştiau în uitarea întunericului. Nu schimbaseră nici o vorbă de când erau alături.</p>
                     <p rend="justify">Şuierul locomotivei!</p>
                     <p rend="justify">Se apropiau de Chitila. Dănuţ strânse mai tare pumnii Adinei.</p>
                     <p rend="justify">Trenul intră în staţie. Se opri, cutremurând vagoanele pe inima lui Dănuţ. Dezmierdă cu fruntea obrajii Adinei. Nu putea vorbi.</p>
                     <p rend="justify">Trecură încet clipe repezi.</p>
                     <p rend="justify">Gorniţa sună trist prin corul greierilor.</p>
                     <p rend="justify">Îi bătea inima greu, de sus, cum cad copacii sub secure, lăsând goluri.</p>
                     <p rend="justify">Trenul se smunci, hurducând fierării, sunând tampoane.</p>
                     <p rend="justify">Trenul se urnea.</p>
                     <p rend="justify">I se păru că Adina se smulge. Nu-i putea spune „rămâi”, fiindcă nu putea vorbi. Nu putea s-o ţie cu puterea mânilor, fiindcă n-o avea. Dulce, îi alintă tâmplele, rugând-o mut să nu-l părăsească.</p>
                     <p rend="justify">Chitila rămase în urmă.</p>
                     <p rend="justify">C-un oftat greu, Dănuţ îşi lăsă capul pe umărul Adinei.</p>
                     <p rend="justify">Roţile goneau spre o despărţire.</p>
                     <p rend="justify">Adina! Adina! O ţinea în braţe, şi clipele i-o furau: ca un nisip de aur printre degete, era şi nu era.</p>
                     <p rend="justify">Coase tăcute coseau pe sus lanuri albastre şi aurii; pe margine de zare, în aburi, căpiţa lunii Când şi când, câte un buhai de baltă arunca un gemăt surd de geamandură. Ţiuitul greierilor încreţea în noapte tremur de ape pe prunduri…</p>
                     <p rend="justify">O stea se desprinse înecându-se limpede…</p>
                     <p rend="justify">Braţe de copaci ameninţară…</p>
                     <p rend="justify">Plopi profilându-şi solemni verticalele rigide, ca învieri din moarte…</p>
                     <p rend="justify">Flori zâmbiră-n vânt prin somn…</p>
                     <p rend="justify">Dealuri bătând mătănii în mănăstirea clarului de lună…</p>
                     <p rend="justify">Un glas de cucuvaie se văită…</p>
                     <p rend="justify">Fumul maşinei, îndesit, tulbura noaptea: margina lunii se înnegri, ca rana ciupercii veninoase…</p>
                     <p rend="justify">Miros de funingine. Alt şuier. Trenul se opri. Câteva lumini. Câteva vorbe, cu noaptea între ele. Gorniţa.</p>
                     <p rend="justify">Un fluture de aur cafeniu intră şi ieşi catifelat, ca o suflare într-o blană de lutră.</p>
                     <p rend="justify">         …Copaci în galop… Rotocoale de lună… Umbre zimţate de lumini… Curgerea ondulată a sirmelor de telegraf…</p>
                     <p rend="justify">Capul Adinei pe umărul lui…</p>
                     <p rend="justify">Adina!</p>
                     <p rend="justify">Cine-i Adina? … O greutate în braţele lui… Un număr oarecare de kilograme graţioase… Păr, ochi, gură, picioare, mini – cu numele Adina.</p>
                     <p rend="justify">O cutie de chibrituri; altă cutie de chibrituri: indiferent care, tot cutie de chibrituri… Preferi o cutie de chibrituri alteia?</p>
                     <p rend="justify">Atâtea femei… Atunci? De ce Adina? …</p>
                     <p rend="justify">— Biletele, vă rog!</p>
                     <p rend="justify">— Sst, Dănuţ! Mă duc eu.</p>
                     <p rend="justify">Adina ieşi pe coridor fără să aprindă lumina. Rămase singur în întuneric. Acelaşi gol din braţe-i trecu în inimă.</p>
                     <p rend="justify">Adina! Adina!</p>
                     <p rend="justify">Strânse trandafirul din buzunar. Era veşted, istovit: cenuşă a propriului său foc.</p>
                     <p rend="justify">Braţele Adinei îi încolăciră gâtul. O simţi iarăşi pe genunchii lui. O strânse lângă el aproape, mai aproape; ar fi vrut să fie Adina cuţit, să şi-l împlânte până-n plăsele.</p>
                     <p rend="justify">Se adânceau în noapte… Negru şi alb, cărbune şi cretă… Încruntări de umbră, destinderi de lumină…</p>
                     <p rend="justify">O cumpănă spre cer, ca un scheletic braţ de fachir…</p>
                     <p rend="justify">Biserici, ca melci cu coarnele afară, în palma albă a câmpiilor lunare…</p>
                     <p rend="justify">Lătrături de cini…</p>
                     <p rend="justify">Răcoare cu miros de harbuz…</p>
                     <p rend="justify">Tropot aerian de broaşte…</p>
                     <p rend="justify">Scântei de locomotivă, ca sate depărtate în noaptea învierii…</p>
                     <p rend="justify">Aureolă în tablouri de Rembrandt… Abur luminos de oraş… Focuri… Lumini, lumini, lumini de pretutindeni, în galop orbitor.</p>
                     <p rend="justify">Ploieşti!</p>
                     <p rend="justify">Oraşul se apropia spectral.</p>
                     <p rend="justify">Gara, metalică, dură, cu contururi brutale şi lumini brutale.</p>
                     <p rend="justify">Vociferări.</p>
                     <p rend="justify">Electricitatea peronului lumină capul Adinei copilăros, copilăros…</p>
                     <p rend="justify">— Du-te, murmură Dănuţ.</p>
                     <p rend="justify">Molatecă, tristeţa se revărsa ca sângele din arterele tăiate, lăsând o istovire somnolentă.</p>
                     <p rend="justify">— Mă alungi, Dănuţ?!</p>
                     <p rend="justify">Dădu din cap ostenit, ostenit. Îi pipăi faţa, fără s-o privească, trăsătură cu trăsătură.</p>
                     <p rend="justify">— Poftiţi în vagoane…</p>
                     <p rend="justify">Vagoanele tresăriră, se cutremurară. Tactul roţilor crescu, topindu-se într-un huruit uniform.</p>
                     <p rend="justify">— Adina!</p>
                     <p rend="justify">— Rămân.</p>
                     <p rend="justify">— Adina!</p>
                     <p rend="justify">Ploieştii erau în urmă.</p>
                     <p rend="justify">— Prostule!</p>
                     <p rend="justify">Râdea. „Prostul”, în genunchi în faţa ei, îi săruta rochia, picioarele…</p>
                     <p rend="justify">Adina aprinse lumina. Îl aşeză pe canapeaua din faţă. Era docil ca o păpuşă în mânile ei de păpuşă.</p>
                     <p rend="justify">— Dănuţ, cu tine-s toată noaptea, toată noaptea. Uite-mi scot pălăria. Ce mai vrei? Să mă dezbrac nu pot. Dănuţ, nu plec.</p>
                     <p rend="justify">Încet cu-ncetul, bucuria incredulă din ochii lui Dănuţ se prefăcu într-un zâmbet de convalescent.</p>
                     <p rend="justify">— Cum să-ţi mulţumesc, Adina? Cum? N-am nimic, nimic, şi tu eşti aşa de bună! …</p>
                     <p rend="justify">Zâmbi copilăreşte, cu ochii uzi.</p>
                     <p rend="justify">— Uite, Adina, să nu te superi, îţi dau tot ce am mai scump…</p>
                     <p rend="justify">Vârî mâna în buzunar şi scoase un ghem de petale veştede: trandafirul sărutat de Adina, la despărţire.</p>
                     <p rend="justify">— Ţi-l dau ţie, Adina…</p>
                     <p rend="justify">Se aşeză alături de ea. Stinse lumina.</p>
                     <p rend="justify">— Să tăcem, Adina. Vreau să stau lângă tine, cu ochii închişi, o noapte întreagă… Adina, tu nu ştii ce-i o noapte întreagă!</p>
                     <p rend="justify">Aprinse din nou lumina, ca să vadă pe faţa ei dacă ştia ce-i „o noapte întreagă”.</p>
                     <p rend="justify">O stinse iarăşi. Prin întuneric sărută fruntea Adinei, ţinându-i amândouă mânile într-o mină, cu cealaltă cuprinzându-i capul. O strângea lângă el, fără s-o vadă, fără să se gândească la ea, neîndrăznind să-şi privească fericirea, cum îţi acoperi ochii în faţa soarelui.</p>
                     <p rend="justify">Începu iarăşi, la fereastră, jocul priveliştilor subt lună. Începură iară gândurile…</p>
                     <p rend="justify">— Adina…</p>
                     <p rend="justify">Avea glasul schimbat, de frică parcă.</p>
                     <p rend="justify">— Ce-i, Dănuţ? Te-ai speriat?</p>
                     <p rend="justify">— Adina… tu ştiai…</p>
                     <p rend="justify">— Ce, Dănuţ?</p>
                     <p rend="justify">— Ce să ştiu, Dănuţ? Nu pricep!</p>
                     <p rend="justify">— Nu… Nu se poate!</p>
                     <p rend="justify">— Spune, Dănuţ.</p>
                     <p rend="justify">—  Nu. Prostii de-ale mele!</p>
                     <p rend="justify">— Te rog, Dănuţ, spune-mi.</p>
                     <p rend="justify">— Nimica, nimica… Adică…</p>
                     <p rend="justify">Îşi aminti geamandanul adus de Aneta. Aprinse brusc lumina. Vorbi pripit, privind-o în ochi.</p>
                     <p rend="justify">— Adina, tu erai hotărâtă să mă însoţeşti?</p>
                     <p rend="justify">— Prostule, mă mai întrebi?!</p>
                     <p rend="justify">— Adina, glumeşti?</p>
                     <p rend="justify">— Ştiai de la început?</p>
                     <p rend="justify">— Sigur, Dănuţ. Puteam să te las eu singur?</p>
                     <p rend="justify">— Adevărat, Adina?</p>
                     <p rend="justify">— Uite biletul: „Bucureşti-Iaşi”. Şi ţie ţi-am luat bilet…</p>
                     <p rend="justify">— Vai!</p>
                     <p rend="justify">— Ce-i, Dănuţ? Dănuţ!</p>
                     <p rend="justify">Îi apucă mânile.</p>
                     <p rend="justify">—  Nu. Fugi, fugi! E îngrozitor!. Vai! ce cruzime!</p>
                     <p rend="justify">— Dănuţ!</p>
                     <p rend="justify">— Vai, vai, vai!</p>
                     <p rend="justify">Sărise de pe banchetă cu o cută între sprâncene. Şi era o mirare îngrozită în privirea lui, ca şi cum, brusc, Adina ar fi îmbătrânit.</p>
                     <p rend="justify">Adina se ridică. Îl luă de gât. Dănuţ se scutură, îndepărtând-o brutal.</p>
                     <p rend="justify">— Dănuţ! De ce mă chinuieşti, Dănuţ!</p>
                     <p rend="justify">— Eu te chinuiesc? Eu? Şi tu ai curajul să spui cuvântul acesta? Tu, care m-ai chinuit, tu, care m-ai lăsat să sufăr lângă tine, fără să-mi spui o vorbă! … Adina, e îngrozitor! Ştiai că vei merge cu mine, şi-n loc să mi-o spui de la început, frăţeşte, ca să ne fie tot drumul o lungă bucurie, m-ai lăsat să mă rod lângă tine… De un străin, şi tot ţi-e milă când sufere! … Şi tu crezi că mă iubeşti! Poţi spune una ca asta! Ai curajul să mi-o spui în faţă! … Dragoste de vierme! Îţi place să mă chinuieşti, să mă vezi plângând, să mă vezi suferind: asta-ţi place… Călău! Mai bine ură făţişă, decât astfel de dragoste! … Tu eşti duşmanul meu… Mai bine mă lăsai să plec singur…</p>
                     <p rend="justify">Se plimba cu paşi smunciţi în spaţiul îngust dintre canapele. Vântul îi flutura spirale de păr luminate de lampă, abătându-i şuviţe peste frunte, şi-i umfla gulerul alb al cămeşei de sport, larg răsfrânt peste gulerul hainei, dând o mişcare copilărească gâtului rotund şi un accent candid gurii şi bărbiei.</p>
                     <p rend="justify">Şi vântul vitezei, şi ritmul roţilor erau un îndemn la agitaţie, la mânie. Impetuoase, vorbele o izbeau pe Adina în frunte, în obraji şi-n piept. Uneori ridica mânile, apărându-se ca de flăcări.</p>
                     <p rend="justify">Când era speriată părea mai mică, fiindcă ochii îi creşteau şi gura i se strângea, puerilizând nasul. Nu ajungea cu picioarele până-n duşumea: îi atârnau nemişcate, fără reazăm. Boabe de năduşeală îi picurau pe frunte, dând feţei mai multă dezolare decât lacrimile. Îşi muşcă maşinal un deget. În răstimpuri mina-i fugea de pe faţă, lăsând-o cu buzele întredeschise de o spaimă carminată.</p>
                     <p rend="justify">O zdruncinătură a trenului îi aruncă în braţe pălăria de pai galben cu panglici albastre. Panglicile fluturau. Dănuţ îşi sprijini bărbia de marginea ferestrei, cufundându-şi capul în vânt şi-n noapte. Cântecul greierilor intră din nou în tăcerea compartimentului. Fluturi se roteau în jurul lămpii, dând o impresie de intimitate. Încet cu-ncetul, imagina Adinei, o clipă întrezărită din plină minie – cu fruntea năduşită, gura deschisă, ochii măriţi, pălăria de pai în braţe, umerii descurajaţi şi picioarele atârnând pe marginea canapelei – începu să-l obsedeze. Vroia să scape de ea şi nu putea. Gândul îi fugea la Bucureşti: vedea casa Adinei. În odaia ei de culcare. Dănuţ plecase. Pe marginea patului, Adina, cu pălăria în braţe, fruntea năduşită, ochii măriţi… Pleca şi ea după el…</p>
                     <p rend="justify">Fugea la Iaşi: o cameră de hotel. Cald. Muşte. Oglinda pătată de stropi de săpun. Pe marginea patului, Adina, cu pălăria în braţe, fruntea năduşită… Plecase cu el. Era singură la Iaşi, într-o cameră de hotel, aşteptând trenul de seară…</p>
                     <p rend="justify">Noaptea, în trenul Iaşi-Bucureşti. Într-un compartiment, Adina, cu pălăria pe braţe, fruntea năduşită… Se întorcea singură…</p>
                     <p rend="justify">Oriunde, în orişice decor asupra căruia îşi apleca închipuirea, aceeaşi icoană a Adinei, de fetiţă dezarmată, părăsită, ca în poveste parcă, la o margină de codru cu lupi, arunca o chinuitoare melancolie…</p>
                     <p rend="justify">         …Şi mică, şi adorabilă, ca un mărţişor pierdut de un copil… Simţea durerea unui copil care şi-a pierdut mărţişorul…</p>
                     <p rend="justify">Se trezi plângând pe marginea ferestrei, în noapte şi vânt. Picături repezi îi sărau buzele.</p>
                     <p rend="justify">Maşina aruncă un şuier. Se apropiau de o staţie. Auzi alt plâns, îndărătul lui. Se întoarse. Adina, cu pălăria trântită peste dezordinea părului, cu obrajii aprinşi, cu geamandanul într-o mână şi pelerina de voiaj pe braţ se uita în jos.</p>
                     <p rend="justify">— M-m-mă duc… a-a-asta… u-ultima noapte… Mă duc… A-a-are să-ţi pară rău…</p>
                     <p rend="justify">Când trenul porni din staţie, lumina din compartiment era din nou stinsă. Trandafirul dăruit Adinei fusese redăruit lui Dănuţ. Pelerina Adinei era pe umerii lui Dănuţ ca să nu răcească. Adina n-avea nevoie de pelerină. Ea era mărţişorul lui Dănuţ – regăsit.</p>
                     <p rend="justify">Mircea nu-şi luase nici o carte de cetit, crezând c-o să stea de vorbă toată noaptea cu Dănuţ. Pe Adina n-o prevăzuse. De aceea cărţile erau în fundul cufărului, la vagonul de bagaje. Dănuţ cu Adina…</p>
                     <p rend="justify">Nu numai că n-avea nici o carte – dacă nu de cetit, cel puţin de ţinut pe genunchi – dar nici nelipsitul creion. În emoţia plecării precipitată de sosirea intempestivă a lui Dănuţ şi de trepidaţiile automobilului de la poartă, îşi uitase creionul şi mănuşile pe măsuţa de noapte. Îi lipsea şi gulerul tunicii de şcoală, pe care-l descheia din cheutoarea de sus, cufundându-şi bărbia în el până când simţea înţepătura rece a cheutorii de jos. Era îmbrăcat la fel ca Dănuţ: haina de cover-coat, cu largi buzunare aplicate şi centură la mijloc. Cămeşa cu guler răsfrânt îi decolta gâtul mai mult delicat decât slăbuţ. Avea mereu impresia că i-a crescut gâtul, subit, schimbând raportul familiar dintre trup şi cap. Trupul alunecase parcă, lăsându-se în jos, ca pantalonii când se desprind din bretele.</p>
                     <p rend="justify">Ridicol? …</p>
                     <p rend="justify">În vagon nu era oglindă, nici vigilentă opinie publică, deoarece Aron Rosenzweig, singurul tovarăş de călătorie al lui Mircea, dormea. Dormea lungit pe toată canapeaua, cu faţa în sus, mâna pe buzunarul de la piept – nu din cauza inimii, ci a banilor – cu Adevărul peste cap, batista sub, şi picioarele în aer, exact alături de canapea, ca să nu plătească amendă. Insensibil la muşte şi la visuri, Aron Rosenzweig horăia, aspirând aerul pe nas, şi şuiera, expirându-l pe gură. Astfel: hrrrr-h-h-ha; fiuuuu-uuisss-iuuu…</p>
                     <p rend="justify">Totuşi, era bine în compartimentul întunecat; Aron Rosenzweig evaluase cu un ochi infailibil timiditatea lui Mircea – muşteriu din aceia care intră în dugheană şi nu îndrăzneşte să iasă fără să cumpere, chiar dacă marfa nu-i place, fiindcă se jenează – şi stinsese lumina de îndată ce digestia-i chemase somnul. Distrat şi doritor de întuneric – neavând nimic de cetit – Mircea apreciase ca o delicateţă la adresa lui şi-i mulţumise.</p>
                     <p rend="justify">— N-aveţi pentru ce, mă rog! replicase Aron, ca un adevărat om de salon, făcând, concomitent cu vorbele, următoarea reflecţie: „Bun buiet! Iu mă culc şi el spuni mersi!”</p>
                     <p rend="justify">Se răcorise. Răcoarea îmbinată uneori cu parfum de iarbă coaptă şi de flori. Vântul era atât de proaspăt, încât părea că strânge luna rece în mini şi apoi cuprinde gâtul şi pieptul lui Mircea, cum fac copiii neastâmpăraţi ca să-ţi dea fiori.</p>
                     <p rend="justify">Dacă ar fi călătorit cu părinţii, ar fi auzit glasul cucoanei Catinca:</p>
                     <p rend="justify">— Mircea, încheie-te la guler şi pune-ţi pardesiul. Nu-i nici o scofală să ai gutunar!</p>
                     <p rend="justify">Zâmbi. Îşi mai descheie un nasture, răsfrângându-şi gulerul şi mai tare, inocentă temeritate de republican abia ieşit de sub regimul absolutist.</p>
                     <p rend="justify">Niciodată nu călătorise singur. Era stăpân pe bagajele, banii şi trupul lui. Nici părinţi, nici profesori, nici camarazi, nici cunoscuţi, nici uniformă. Senzaţii de anonimat şi emancipare.</p>
                     <p rend="justify">În gara Ploieşti se coborâse să bea un şpriţ, deşi avea un termos cu oranjadă pregătit de-acasă, şi deşi nu putea suferi şpriţul cu sifon, înţepător ca un obraz neras.</p>
                     <p rend="justify">Îl băuse în silă, pe jumătate numai, convins că scapă trenul şi vrând să dovedească unei persoane care-l privea că nu se intimidează în faţa unui şpriţ. Se întorsese sughiţând, şi-şi reluase locul meditând nedumerit la pasiunea lui Caragiale pentru vulgarul şi odiosul şpriţ.</p>
                     <p rend="justify">Trecuse vremea…</p>
                     <p rend="justify">Mizil…</p>
                     <p rend="justify">Buzău…</p>
                     <p rend="justify">La capătul călătoriei – Medeleni… Numele suna lung, lung, dominând melodic larma roţilor.</p>
                     <p rend="justify">         „Mă duc la Medeleni… Am să stau la Medeleni… Moşia Medeleni… Medeleni”…</p>
                     <p rend="justify">În huruitul trenului, gândurile aveau o dicţiune clară, sonoră, atât de sonoră, că dacă tovarăşul de drum n-ar fi dormit – horăia fără întrerupere – s-ar fi temut să nu-l audă.</p>
                     <p rend="justify">         „Mircea Balmuş la Medeleni… Mircea Balmuş îşi petrece vacanţa la Medeleni…”</p>
                     <p rend="justify">Combină tot felul de fraze şi propoziţii cu leit-motivul Medeleni. Ştia perfect că se duce la Medeleni, că Medeleni e numele unei moşii, că moşia Medeleni aparţine familiei Deleanu… Şi totuşi, îi era cu neputinţă să conceapă Medelenii ca pe o realitate la care va participa şi el. Când se gândea la Bucureşti, vedea grămezile de case, năvala oamenilor şi a vehiculelor, simţea mirosul de asfalt, de benzină şi de gaz aerian; când se gândea la Iaşi, vedea procesiunea spre cer a teilor Copoului, albăstrimea ondulată a dealurilor, auzea roţile hurducate prin bolovani ale rarelor trăsuri, trapul şchiop al cailor jigăriţi, nazalizările negustorilor de haine vechi, lătratul cânilor, spaţiat de tăceri câmpeneşti…</p>
                     <p rend="justify">Când se gândea la Medeleni vedea o carte: roman sau versuri? … Vedea lămurit cartea cu copertă galbenă, ca a celor editate la „Mercure de France”, şi pe copertă titlul cu litere negre:</p>
                     <p rend="justify">MEDELENI</p>
                     <p rend="justify">         …Şi subtitlu:</p>
                     <p rend="justify">OLGUŢA.</p>
                     <p rend="justify">Nu Olga.</p>
                     <p rend="justify">Olga…</p>
                     <p rend="justify">Olguţa…</p>
                     <p rend="justify">Olga…</p>
                     <p rend="justify">Cum cobori trepte spre mare…</p>
                     <p rend="justify">Adormise? Nu. Era treaz. Îşi vedea vecinul. Şi chiar dacă adormise ştia că se deşteptase. Ştia, fiindcă se auzea el singur pronunţând vorbele: „Sunt treaz”. O carte groasă cu filele netăiate:</p>
                     <p rend="justify">MEDELENI.</p>
                     <p rend="justify">OLGUŢA.</p>
                     <p rend="justify">Roman.</p>
                     <p rend="justify">Începu să cetească atât de încordat, încât nici nu mai lua în seamă literile. Vedea tot, clar, viu, ca o privelişte reală, cu relief şi perspectivă. Literile – intermediare într-o carte – dispăruseră… Şi totuşi, cetea fiindcă ţinea o carte în mini. Întorcea filele, uneori precipitat, smulgând aproape continuarea cuprinsă în pagina următoare, alteori zăbovind îndelung, uitând să continuie.</p>
                     <p rend="justify">Apăreau în scenă numai două personaje. Decorurile erau mereu variate; personajele, aceleaşi: Olguţa şi Mircea.</p>
                     <p rend="justify">Nu se „întâmpla” nimic. Mergeau călări, mergeau pe jos, şedeau pe bancă la marginea unui lac, lângă o biserică, pe iarbă.</p>
                     <p rend="justify">Nu se întâmpla nimic, dar mari bătăi de inimă însufleţeau plopii, iarba, pământul, apele… O impresie aeriană de versuri şi de muzică. Uneori îţi venea să plângi, alteori să zâmbeşti, dar nu se întâmpla nimic. Totuşi, era o noutate deplină în aceste decoruri normale prin aspectul lor. O mână nevăzută scosese un sâmbure amar din miezul pământului, înlocuindu-l cu unul dulce. Pierise o greutate din toate cele, o apăsare încetase; era în toate cele răsărite din pământ ca o pornire de primăvară, o mişcare de dans voios, un avânt zâmbitor…</p>
                     <p rend="justify">Roman sau poveste? … Nu. Roman. Apăreau mereu feţele cunoscute ale realităţii. Nu se vedeau balauri, nici feţi-frumoşi. Era ca-n toate zilele, dar pământul era fericit.</p>
                     <p rend="justify">Cetea mereu, mereu, şi nu se-ntâmplă nimic. Oare nu cetea şi recetea aceeaşi foaie? …</p>
                     <p rend="justify">Cartea era pe genunchi: îi vedea titlul, titlurile, cu litere negre pe foaia galbenă. Dar filele erau netăiate. Visase? … Nu. Cartea era pe genunchi. Se făcuse ziuă. Se apropiau… Vru să taie foaia din urmă, să vadă sfârşitul… Ciudat! Nu putea să taie, nici să mişte mâna. Se încorda: nu putea. Simţea curiozitatea ca o formidabilă apăsare lăuntrică în trup şi-n faţă. Ar fi vrut să vadă numai ultimul rând, cuvântul sub care se pune: fine.</p>
                     <p rend="justify">Nu putea…</p>
                     <p rend="justify">Deschise ochii. Adormise pe mână: îi amorţise. Adormise cetind? … Nu. Era în tren.</p>
                     <p rend="justify">         „Am avut un coşmar!”</p>
                     <p rend="justify">Îşi frecă ochii. Se întinse. Îl durea gâtul. Îi bătea inima iute, pe hotarul somnului. Cercă să-şi aducă aminte. Avea impresia c-a pierdut ceva la care ţinea mult… Nu. Nu luase nici o carte. Ieşi în coridor ameţit. Se rezemă de fereastra deschisă. Impresia stăruitoare că a pierdut ceva îl urmărea. Pierduse ceva înlăuntru, în suflet. Înflorise ceva şi se scuturase fără ştirea lui. Răsunase un acord în el, un lung acord de coarde, şi nu-l auzise. Şi totuşi, era ceva în sufletul lui mai minunat decât o bucurie. Urma unei bucurii necunoscute, pe care-o căuta cu braţele întinse pe hotarul somnului. Un joc de-a baba-oarba, copilăresc de tot. Cu ochii legaţi, cuprinzi în braţe copaci, crezând c-ai prins-o, şi-i auzi râsul aiurea; fugi iarăşi într-acolo, urmărind zvonul risului neastâmpărat; te-ncurcă, fiindcă uneori râde cu buzele închise, te-ntorci, prinzi alt copac, şi o auzi râzând în altă parte; şi deodată îţi cade singură în braţe, cu râsul dinţilor albi, care te orbeşte, scoţându-te din plinul întuneric de până atunci.</p>
                     <p rend="justify">         „Olguţa!”</p>
                     <p rend="justify">Pleca la Medeleni!</p>
                     <p rend="justify">         „Ce distrat îs!”</p>
                     <p rend="justify">Râdea cu hohote de exclamaţia lui. Să uiţi că eşti îndrăgostit şi să-ţi închipui că bucuria cu care te deştepţi în braţe e ritmul unui vers pe care-l murmurai când ai adormit!</p>
                     <p rend="justify">Olguţa!</p>
                     <p rend="justify">Îi venea să strige tare: Olguţa! Să arunce numele ei ca pe o minge, să-l prindă şi iar să-l arunce; să alerge cu el nebuneşte, minându-l, să-l prindă-n mini şi să-l sărute, să-l rostogolească prin fân şi prin flori…</p>
                     <p rend="justify">Olguţa…</p>
                     <p rend="justify">Zvâcnea în el numele ei, ca un nod de vânturi tinere. Frăgezime de picioare copilăreşti dănţuind prin iarbă în zori de zi.</p>
                     <p rend="justify">Şi fiecare gând venea alergând în bătăile inimii, cu obraji aprinşi, zvârlindu-i în faţă braţe mari de flori…</p>
                     <p rend="justify">Pleca la Medeleni…</p>
                     <p rend="justify">Arc de triumf deasupra lui şi-n el. Pleca la Medeleni…</p>
                     <p rend="justify">Într-o gară se dădu jos, plimbându-se cu paşi mari de-a lungul vagoanelor. Era mai grăbit decât trenul şi decât timpul.</p>
                     <p rend="justify">Un soldat, călător şi el, răsucea o ţigară într-un petec de jurnal.</p>
                     <p rend="justify">—  Camarade…</p>
                     <p rend="justify">— Hai?</p>
                     <p rend="justify">— Uite nişte ţigări.</p>
                     <p rend="justify">Îi depuse în mână cele cinci „Pelişoruri” dăruite de Tonel.</p>
                     <p rend="justify">— Săăătră-iţi!</p>
                     <p rend="justify">— Eu nu fumez, se scuză Mircea.</p>
                     <p rend="justify">Privi c-un fel de milă pe soldatul care se suia în vagon; cu aceeaşi privire cuprinse tot trenul. Numai el mergea la Medeleni.</p>
                     <p rend="justify">Bieţi călători!</p>
                     <p rend="justify">Biete itinerarii!</p>
                     <p rend="justify">— Copil…</p>
                     <p rend="justify">Adormise cu capul pe braţele ei, după ce o rugase stăruitor să doarmă ea cu capul pe braţele lui.</p>
                     <p rend="justify">— Eu nu pot dormi, Adina, o asigurase Dănuţ cu aerul protector al bărbaţilor faţă de gingăşia şi delicateţa femeilor.</p>
                     <p rend="justify">Zâmbi dezmierdându-i capul. Dormea trupul robust şi capul cârlionţat, îndepărtând mereu prin somn pelerina cu care, necontenit, Adina îi acoperea pieptul şi gâtul. Dormea închis ermetic în egoismul franc al somnului tineresc, nepăsător pentru tot ce-l înconjoară, preocupat de cât mai mult confort, doritor de cât mai mult spaţiu; somn lacom şi despotic în cuprinsul trupului şi chiar dincolo de el. Dacă de-afară n-ar fi venit răcoarea vântului, şi dacă trupul elastic al Adinei n-ar fi fost moale, cald şi afectuos somnului lui, desigur că ar fi înlăturat-o cu mişcări iritate, cum înlătura pelerina care-i gâdila pieptul gol şi bărbia. Era o pernă bună trupul Adinei într-un vagon hurducat! Cât de bine cunoştea somnul lui Dănuţ! Întotdeauna Dănuţ vroia s-adoarmă cu ea în braţe, ţinând-o lipită de trupul lui. La început o strângea tare cu braţele şi cu picioarele, încercuind-o aprig, curmându-i suflarea, încrustând-o în el, îndurerându-i trupul. Strânsoarea încordată îl ostenea. Întâia aplecare umbrită a somnului desfăcea nodul pasionant al braţelor. O dată cu venirea somnului o părăsea, ca un înotător entuziast pe cel care rămme lângă mal, terestru. Trupul adormit uita cu desăvârşire trupul iubit de-alături, trupul atent, care-i adăpostea într-un golf cald somnul nepăsător.</p>
                     <p rend="justify">Iarna, trupul lui Dănuţ lua curba trupului Adinei, şi, când insinuant, când autoritar – dormea pe-o coastă, arcuit ca un crai-nou, cu capul în piept, acoperit de plapumă – o împingea spre părete. Ea dormea cu spinarea lipită de păretele dur şi rece – Dănuţ în căldura de plajă văratecă a trupului ei docil. Vara, o tolera atâta vreme cât trupul ei – îmbăiat în apă rece – păstra răcoarea unui miez de portocală. De îndată ce se încălzea, o izgonea ca pe o pernă inoportună. Se lepăda de ea. O lovea cu picioarele, prin somn, bineînţeles. Tot trupul lui spunea: „Nu. Dă-mi pace. Du-te. Fă-mi loc.” Ea dormea troienită în pernele înnăbuşitoare, cu plapuma de vară în braţe, pe o aşchie de pat – Dănuţ gol, cu braţele întinse în lături şi picioarele larg desfăcute, ca un zeu orizontal al patului.</p>
                     <p rend="justify">Niciodată nu destăinuise lui Dănuţ ceva despre somnul lor, despre somnul lui: secretul ei. Dănuţ era convins că el, şi numai el, e paznicul somnului Adinei. Explicabil de altminteri: Adina dormea mai târziu decât Dănuţ, fiindcă adormea mult mai târziu decât el. Deşteptat din somn înaintea ei, uneori cast, o săruta, o acoperea, privindu-i la lumina dimineţii capul îngropat în păr sau în pernă, cu atitudini înduioşate, părinteşti. Alteori o dezgolea fără cruţare, deşteptând liniile trupului somnoros cu dezmierdări lungi, ca zborul berzelor pe rozul câmpiilor în zori.</p>
                     <p rend="justify">Cunoştea somnul şi trupul lui Dănuţ deopotrivă. Spinarea zveltă, cu umerii abia bărbăteşti şi gâtul rotund; pieptul şi pântecele armonios reliefat de dunele repezi ale muşchilor; amestecul de feminitate şi virilitate al unor curbe – umerii – cu-al altora – coapsele înalte şi ovale – al pielii dulci şi al muşchilor tari; mirosul sănătos de lemne tăiate, subt ploaie, şi de măr domnesc; şi sărutările cu gust de dude zămoase…</p>
                     <p rend="justify">Îi iubise trupul de când îl văzuse la patinaj, astă-iarnă, destăinuindu-şi viguroasa graţie şi sălbăticiile trufaşe. Toată fantezia buclelor – răsuciri dârze de vreji, curbe molatece – era transpusă în ritmul care-l însufleţea pe gheaţă. Patina cum îi era părul. Când făcea „olandeze”, se înclina atât de lin, în curbe atât de lungi, încât avea impresia că se alintă pe aer, cum se alintă pisicile pe un fald – şi obrazul ei se apleca, urmărindu-i curba, ca o dezmierdare pe obraz. Alteori avea smuncitura aprigă a animalelor tinere când smulg smocul de iarbă suculentă, alteori beţia lor când se rostogolesc în iarbă.</p>
                     <p rend="justify">Avea opriri în vârful patinelor, care-i dădeau zvelteţa jocului de apă în grădini… Îi iubise trupul de atunci, şi nu se înşelase. Prietenele o dojeneau… Nu regreta nimic. Dragostea lui Dănuţ era violentă şi bogată ca o ploaie de vară. Avea de la el amintiri care-i dădeau bătăi de inimă. Între toate, una, încântătoare. Abia îl cunoscuse. Într-o după-amiază de iarnă cu fulgi deşi. Dănuţ venise la ea acasă, pe la cinci, gătit, prea parfumat, cu pete de cerneală pe degete – când intimidat, când înfricoşat. Băuseră ceaiul. Apoi trecuseră în salonaş. Ea, într-un fotoliu, la gura sobei. Dănuţ, la picioarele ei…</p>
                     <p rend="justify">Tăcere… Tăcere… Tăcere…</p>
                     <p rend="justify">Îi urmărea valurile de sânge cum îi năvăleau în obraji. Era ca o plimbare prin alei de trandafiri.</p>
                     <p rend="justify">După multă vreme, îi alintase părul, până când îşi simţise mina prinsă şi sperios sărutată. Alte tăceri.</p>
                     <p rend="justify">Alte roşeli.</p>
                     <p rend="justify">Îi simţea, la picioarele ei, truda de mugur care vrea să se deschidă.</p>
                     <p rend="justify">Dănuţ începuse să-i dezmierde genunchii. Îi sărutase marginea rochiii.</p>
                     <p rend="justify">Adina se ridicase. Dănuţ îi sărutase bluza, îl simţea crescând spre ea, înflorind asupra ei.</p>
                     <p rend="justify">Îi tremurau mânile ca aripile libelulelor, şi uneori îi auzea repede şi înnăbuşită dârdâirea dinţilor.</p>
                     <p rend="justify">Închisese ochii, lăsându-l grăbit şi stângaci să-i descheie bluza.</p>
                     <p rend="justify">Şi-i deschisese iarăşi, ca să vadă, încă, obrajii lui roşi de ruşine şi mânile lui tremurătoare pe sânul ei, ca frunza plopilor pe goliciunea lunii pline… Şi abia atunci cunoscuse frăgezimea unui obraz fierbinte de copil culcat pe sânul gol, şi sărutarea impusă unor buze sperioase şi lacome, şi întâiul zbor al unui trup timid şi violent, şi cearcănele din jurul ochilor învinşi, ca două cununiţe de violete pe care dragostea le pune adolescenţei…</p>
                     <p rend="justify">         …Ultima veghe a somnului care-i devenise scump. Câteva ore încă de noapte, şi trupul care-o tiraniza va pleca… Se ducea acasă, la părinţii lui: copil încă, ceva mai puţin decât atunci când îl cunoscuse, cu prezumţioasa siguranţă a primei experienţe.</p>
                     <p rend="justify">Îl dezvăţase de abuzul de parfumuri, inerent liceenilor îndrăgostiţi: la început goliciunea lui era parfumată ca o batistă de cocotă. Înainte de a veni la ea, îşi făcea loţiuni de colonie pe tot trupul. Apoi, cu dopul mereu udat, făcea dâre de parfum pe trupul îmbibat de colonie. Întrebuinţa mai multe parfumuri deodată, şi el, cel dintâi, suferea de pe urma acestui abuz echivoc, având mereu migrene.</p>
                     <p rend="justify">Treptat-treptat, cu tot felul de vicleşuguri şi măguliri – era susceptibil ca femeile răsfăţate – îi dovedise că parfumându-se abuziv îşi nimiceşte parfumul, preţios şi rar, de trup tânăr, sănătos; că parfumul e ca şi fardul…</p>
                     <p rend="justify">— O piersică, Dănuţ, n-o parfumezi ca s-o mănânci. E parfumată gata. Şi parfumul ei îţi dă poftă s-o muşti. Dacă vrei să placi femeilor… şi mie, nu-ţi mai parfuma trupul.</p>
                     <p rend="justify">Argumentul – în stilul lui Dănuţ: fructifer – fusese decisiv. În schimb, îl învăţase ce gen de parfumuri să întrebuinţeze, cât şi cum: cu vârful dopului, abia umezit, o dâră după urechi, alta printre şuviţele de la ceafă, alta pe batistă, şi-atât. Parfumul din preajma părului, încorporat în caldul parfum al părului, devine personal, ca o emanaţie proprie, şi totodată rămâne depărtat de buze, lăsând sărutărilor aroma lor acrişoară, nealterată de nimic străin.</p>
                     <p rend="justify">Îl învăţase de asemeni să nu-şi lase brutalizat părul de foarfecele şi concepţiile estetice ale bărbierilor. Astfel, graţie sfaturilor ei, părul lui Dănuţ, pieptănat în sus, creştea natural şi bogat pe tâmple, pierzându-se dulce, nesimţit spre umerii obrajilor, nu oprindu-se brusc, tăios, în linii geometrice, lingă ureche. Absenţa acelei embleme bărbiereşti – desen făcut cu echerul parcă – atât de frecventă la mai toţi bărbaţii, lăsa obrajilor nealterat plinul copilăresc, sălbătăcit puţin, dând impresia caselor cu zulufi de viţă sălbatecă pe tâmple. De asemeni, la ceafă, părul îngăduit să crească până acolo unde se opreşte firesc, înflorit în răsuciri moi, pe care foarfecele abia le scurta, împodobea gropiţa de sub care porneşte gâtul – gropiţa minciunilor, în copilărie, a sărutărilor, în adolescenţă – umbrind-o puţin, făcând să pară şi mai albă şi mai lină linia care alunecă spre umeri, netedă ca prefirarea unei ape pe o marmură.</p>
                     <p rend="justify">Şi acuma, în ultima noapte petrecută împreună, asupra despărţirii, ar fi vrut să-i dea sfaturi care-i strângeau inima.</p>
                     <p rend="justify">O smuncitură a trenului îi cutremură. Dănuţ mormăi prin somn, întredeschise buzele, le închise pe rând şi adormi din nou în caldul adăpost.</p>
                     <p rend="justify">— Copil!</p>
                     <p rend="justify">Acelaşi lucru îi spunea Dănuţ ei: „Fetiţă mică”. Ce copil era încă! Ce uşor putea fi înşelat de aerul dezarmat al femeilor! Cita credulitate în gelozia lui veşnic bănuitoare şi atât de uşor învinsă!</p>
                     <p rend="justify">Dacă i-ar fi spus cineva, dacă ar fi cutezat să-i spună cineva că Adina-i o „femeie rea”, l-ar fi sfărâmat.</p>
                     <p rend="justify">Îl vedea cu pumnii ridicaţi, bărbat în splendoarea mâniei. Şi totuşi era o „femeie rea”.</p>
                     <p rend="justify">Îi dezmierdă fruntea.</p>
                     <p rend="justify">Ştia, ea mai bine decât oricine, că în mintea lui Dănuţ înfăţişarea ei de copil, de fetiţă, era o cauză permanentă de încredere invincibilă în puritatea ei. Şi totuşi, câte femei, cu ea în frunte, n-aveau pe faţă teribila candoare a copiilor!</p>
                     <p rend="justify">Ar fi vrut să aibă curajul să-i spună: „Dănuţ, nu crede. Păzeşte-te. Nu dezmierdă aceiaşi sini de mai multe ori. Schimbă, Dănuţ, femei după femei, nu te ataşa de niciuna. Femeile-s crude”, îşi aminti fericirea ei când Dănuţ suferea în braţele ei, şi ce uşor, după ce-o brutalizase cu vorba, o adorase ca pe-o mucenică…</p>
                     <p rend="justify">— Bietul Dănuţ!</p>
                     <p rend="justify">         …”Femeile-s crude. Uneori le place să chinuiască, mai mult decât să iubească. Şi tu, Dănuţ, eşti aşa bun de chinuit! Îţi şade aşa de bine când te frămânţi, când ameninţi, aşa-i de frumoasă minia ta! Şi aşa-s de dulci obrajii tăi, buclele tale, buzele tale când plângi pe sânul gol”… Ştia, nu se putea altfel, c-or să-l dorească multe femei, c-or să-l iubească multe, că multe or să-l chinuiască.</p>
                     <p rend="justify">Numai fetiţelor de pension le place calmul idilic. Femeile adevărate doresc vântul: masculin, pasionat, primejdios – furtuna. Şi cât de minunate erau furtunile lui Dănuţ! Furtuni în livezi bogate; numai căderi de fructe: culori în iarbă şi arome răscolite. Ar fi vrut să-l iubească şi să-l chinuiască ea singură, numai ea… Nu răscumpărau, oare, veghile devotate şi neştiute de el din timpul nopţii, toate răutăţile, toate perfidiile?</p>
                     <p rend="justify">Inima ei simţea apropierea altor femei de trupul adormit – simţea umbra lor aplecată pe inima ei – de trupul căruia îi dăruise vibraţia dragostei.</p>
                     <p rend="justify">Nu era Dănuţ copilul ei? Nu refăcuse ea trupul lui? Altele i-l vor lua…</p>
                     <p rend="justify">Dănuţ o iubea. O iubea? … Întâia lui dragoste, răspântia celorlalte.</p>
                     <p rend="justify">Cunoscuse şi ea, ca toţi, întâia dragoste, deznădejdea cu hohote de plâns a despărţirii, dorinţa, din ce în ce mai somnolentă, de moarte, care, ca un cordial amar, deşteaptă apetitul sporit pentru alte şi alte iubiri – şi orgoliul primelor succese, şi falsa blazare timpurie, şi curiozităţile ciudate…</p>
                     <p rend="justify">Nu putea renunţa la Dănuţ… cu totul. Când îl va revedea îl va găsi poate înarmat cu experienţa altei sau altor femei, mai puţin copil… I se strângea inima. Ar fi vrut să aibă curajul să-i spună tot, tot, tot: cât de primejdioase-s femeile, cum usucă, lacome ca nisipul, cât sunt de viclene şi de lucide; că au mai multe sincerităţi, pe când bărbaţii n-au decât una, sau, dacă încearcă şi ei să aibă mai multe, sunt simulacre artificiale, care nu pot înşela… mai ales pe femei. Ar fi vrut să-i spuie tot… Să-i spuie tot? Să-şi facă portretul ei? Să-i dovedească „ticăloşia” ei – cuvântul era al lui Dănuţ şi-i răsuna cu accentul lui – să-l dezguste şi să-l îndepărteze de ea, ca să-l ferească de alte femei?</p>
                     <p rend="justify">Nebunie…</p>
                     <p rend="justify">Şi nici n-ar fi fost în stare. Simţea lămurit că n-ar putea destăinui nimănui ceva despre ea. Nu era discreţie, nici pudoare: neputinţă.</p>
                     <p rend="justify">Cu Dănuţ era într-adevăr o fetiţă curată: nu-l minţea, nu-l amăgea. Aşa era pentru el şi cu el. Cum să-i spuie că e o ticăloasă, când pentru el, în clipa când i-ar fi spus aşa ceva, ar fi fost pură cum i-ar fi fost şi faţa şi sufletul atunci! I-ar fi spus o minciună arătându-i acel adevăr, şi Dănuţ n-ar fi crezut-o. O încercare de sinceritate, inutilă, cu sunetul glumelor de prost gust. O ponegrire neverosimilă… O ponegrire: Adina lui Dănuţ era aşa cum o iubea el. Mai erau şi alte Adine, dar străine de el şi de ei.</p>
                     <p rend="justify">Atunci cum să-l păstreze pe Dănuţ? Cum să-l ferească de celelalte? Cum? … Nu plângând… Îl iubea atât de mult şi-atât de curat, încât uitase că peste o săptămână pleca în străinătate, pe socoteala altcuiva, oare o însoţea… Dănuţ, fireşte, nu ştia nimic: nici că pleacă, nici restul.</p>
                     <p rend="justify">Cum să-l păstreze pe Dănuţ?</p>
                     <p rend="justify">Scrisori? Să-i scrie? Nu. Hotărât nu. O dată numai îi scrisese, fiindcă se temuse că n-are s-o mai iubească, şi-şi pierduse capul. Imprudenţă pe care o regreta. Singurul ei stil era trupul, pe care-l mânuia cum vroia. Nu ştia să scrie. Tot ce punea pe trup cădea bine; pe hârtie, nu. Olandele, mătăsurile, batistele, postăvurile şi suplele ţesături, culorile şi liniile deopotrivă se însufleţeau în mânile şi pe trupul ei; cuvântul, nu. N-avea darul de-a pune în cuvânt nici bătăile inimii, nici îngemănata curbă a sânilor, nici culoarea ochilor, nici lumina părului. Nu ştia să pudreze cuvântul, nici să-l îmbrace astfel încât mai aţâţătoare să-i fie goliciunea, nici să-i dea descurajarea umerilor, nici candoarea buzelor, nici ritmul coapselor, nici parfumul părului.</p>
                     <p rend="justify">Lebădă cu nobile arcuri pe apă, devenită gâsca obeză pe uscat – se simţea ridicolă în scrisori, de dragoste, fireşte.</p>
                     <p rend="justify">Îşi dădea seamă că mai ales lui Dănuţ nu trebuia să-i scrie. Între Dănuţ şi trupul ei, între Dănuţ şi sufletul ei, numai amintirile lui trebuiau să fie. Scrisorile ei puteau să-l facă să zâmbească, să se jeneze. Trupul ei, era sigură, va rămâne flacără în amintirea lui. De trupul ei nu se temea nici în oglindă, nici în amintirile bărbaţilor.</p>
                     <p rend="justify">Să-i trimeată uneori fotografii: de pe o plajă, dintr-un parc, dintr-un port… Îşi aminti de plecarea ei… Cum o să primească Dănuţ vestea plecării?</p>
                     <p rend="justify">Să nu-i spuie? …</p>
                     <p rend="justify">Se despărţea de el mai greu decât crezuse. Aveau dreptate prietenele ei… Se ataşase prea tare. Iubea…</p>
                     <p rend="justify">— Îmbătrânesc?</p>
                     <p rend="justify">Se simţea singură. Lacrimi dese-i izbucniră pe obraji.</p>
                     <p rend="justify">Dinţii acoperi pieptul lui Dănuţ, iarăşi dezvelit; apoi îşi duse batista la ochi, ca să oprească lacrimile care-i osteneau faţa şi-i pătau bluza.</p>
                     <p rend="justify">Mircea adormise în aerul tare al bucuriei.</p>
                     <p rend="justify">Amăgitoarea dimineaţă a lunii, albindu-i pleoapele, îl făcu să clipească. Nu auzi tusa familiară în miez de noapte a tatălui, nici cucoşii la fereastră. Horăitul lui Aron Rosenzweig îl linişti. Legănarea vagonului cerca să-i cuprindă şi să-l adoarmă din nou, dar ceva îl ţinea treaz: o ciudată mişcare a sângelui, o ciudă împotriva Adinei… da! Adinei! pe care o visase… Extraordinar! O visase pe Adina Stephano! Se deşteptă de-a binelea revoltat.</p>
                     <p rend="justify">O visase pe această doamnă! Era zăpăcit ca faţă de o formidabilă necuviinţă. Îndrăznise femeia ceea! … Vis…</p>
                     <p rend="justify">Vis? O spaimă-i cutremură mima. Avea agăţat în nări, vivace, ca o prăfuire de polen, vibraţia unui parfum cald de femeie. Era cineva străin alături de el, pe aceeaşi canapea? Venise Dănuţ cu Adina în compartimentul lui? … Nu s-auzeau nici vorbe, nici sărutări.</p>
                     <p rend="justify">Întredeschise genele spionând. Tremurul privirii îi cernu imaginea unei femei care se pudra privindu-se în oglinda sacoşei.</p>
                     <p rend="justify">Respiră. Nu era Adina. Femeia de alături era brună şi avea bluză roşie.</p>
                     <p rend="justify">Ce idee! Să te pudrezi în tren, în plină noapte, prin întuneric!</p>
                     <p rend="justify">Ciudată femeie! Poate că toate femeile fac la fel… Oare? Şi acasă la ele? Oare se scoală aia pat, prin întuneric, în cămeşă de noapte…</p>
                     <p rend="justify">Ocoli imaginea femeii care se coboară din pat despletită, în cămeşă străvezie, cu picioarele goale, întinzându-se… A! Nu era o închipuire de-a lui. Se linişti. Zărise aşa ceva pe o carte poştală ilustrată, într-un debit de tutun. Revăzu cartea poştală intens colorată. Atunci când o văzuse o privise distrat, în timp ce-şi strângea mărcile cumpărate. Avea un zâmbet… „provocator”: aşa se spunea. Ce comicărie! Te scoli din pat somnoros, te-ntânzi, caşti şi zâmbeşti provocator! Fals! Era stupidă cartea poştală! Ciudat!</p>
                     <p rend="justify">Cât de bine-i reţinuse toate detaliile! Vedea panglicuţele roşii ca focul, care înzorzonau margina mânicuţelor scurte şi broderiile – tot cu panglicuţe, dar albastre – de pe pieptul cu sâni „provocatori”, aşa se spunea… Privirea i se coborî brusc în josul cărţii poştale din amintire: Tendre réveil. Acesta era titlul compoziţiei stupide, vulgare. Cine poate da bani pe astfel de orori?</p>
                     <p rend="justify">Nu putea să-şi desprindă ochii de pe cartea poştală.</p>
                     <p rend="justify">I se păru deodată că femeia de pe cartea poştală, cu o clipă în urmă, făcea alt gest: acuma era cu braţele înnodate după gât, înainte parcă le întindea în lături! Uitase el? Nu. Înainte căsca, întinzând braţele. Imposibil! Totuşi, o văzuse perfect, îşi întipărise gestul. Acum i se vedeau subţioarele şi-şi răsturnase capul mai tare pe spate, cu sânii… şi mai provocatori: dac-aşa se spunea!</p>
                     <p rend="justify">Se mişca! Un genunchi gol îl încălecă pe celălalt, şi pulpa de deasupra se rotunji prelung. Ochii i se dilatară lucioşi, nările se lărgiră senzuale, braţele dornice chemară…</p>
                     <p rend="justify">Îşi aduse aminte: vedea o scenă dintr-un film de cinematograf, cu Pina Menichelli, o italiancă extrem de cabotină.</p>
                     <p rend="justify">— E-e-e damă i-i-isterică! jinduise Tonel, pentru care „isterică” era superlativul „damei”.</p>
                     <p rend="justify">Altă pacoste! Până acum migrenele se anunţau prin obsesii de melodii vulgare; acuma, prin obsesii de cărţi poştale şi de filme…</p>
                     <p rend="justify">Întredeschise iarăşi genele, ca să scape de el.</p>
                     <p rend="justify">Tot se pudra! Era în stare să se pudreze până la Iaşi! C-un puf plat îşi tampona gâtul înălţat, ca să fie pielea întinsă. Privirile lui Mircea alunecară de pe fruntea scundă pe nasul mic cu nări mari, pe buzele bombate – şi căzură brusc pe sânii… provocatori; văzuţi de profil, păreau că izbucnesc prin bluza roşie ca un galop prin flăcări, însuliţând.</p>
                     <p rend="justify">Închise ochii, hotărât să doarmă. Se făceau pregătiri de migrenă în capul lui; tâmplele şi ceafa se înnourau târâş.</p>
                     <p rend="justify">O ipocrizie inconştientă îl făcuse să nu-şi schimbe poziţia în care se deşteptase şi care-l integra în noapte şi în canapea, făcându-l parcă nevăzut duşmanilor. Un picior îi amorţise. Muşchii gâtului îi înţepeniseră, Era pietrificat.</p>
                     <p rend="justify">Simţi deodată o atingere moale şi scurtă pe vârful nasului. Tresări. Un val de căldura-i bătu faţa, vestind apropierea goală a unui braţ de femeie. Apoi răsună un hohot de râs înfundat. Simţi mai tare mirosul pudrei şi gustul ei: de pe nas i se scutura pe buze.</p>
                     <p rend="justify">Femeia roşie îl bătuse cu puful de pudră pe vârful nasului, lăsându-i desigur o lunulă făinoasă.</p>
                     <p rend="justify">         „Obraznică!”</p>
                     <p rend="justify">Îşi bătea joc de el! … Printre gene o văzu: parcă aştepta, cu faţa întoarsă spre el. Părea gata să izbucnească în râs, încă o dată, dar aştepta ceva. Ţinea puful de pudră în mină, ca un bulgăr de omăt, stând la pândă, gata să-l arunce… Avea obraji plini şi rumeniţi de sănătate, sprincene brune ca vanilia, păr negru ca tuşul chinezesc şi era cărnoasă cu dârzenie, din cap până-n picioare. Femeie din acelea cu care vorbeşti tare şi râzi gros; cu care-ţi vine să te hârjoneşti ţărăneşte, şuguind la fel; femeie din acelea cu care dragostea-i o trântă dreaptă, din care ea iese totdeauna râzând ca un copil gâdilit – şi totuşi, gata să te buşească din nou – după care rămâi totdeauna istovit ca după un înot în răspărul apei.</p>
                     <p rend="justify">O văzu ridicând din nou mâna cu puful de pudră. Închise ochii, aşteptând benignul proiectil… Întredeschise ochii, mirându-se că-i îndemn. Femeia roşie ridică din umeri şi aprinse un chibrit. Mircea închise ochii. Simţea că-l măsoară. Se roşi.</p>
                     <p rend="justify">În definitiv, ea era păcălită. Jocul începu să-l preocupe. O spiona fără sfială. Ea îl atacase!</p>
                     <p rend="justify">E aşa de interesant să priveşti gesturile cuiva care se crede singur! Mai ales al unei femei!</p>
                     <p rend="justify">Femeia roşie fuma. Până atunci, Mircea nu văzuse nici o femeie fumând… Adică poate văzuse, dar nu observase. Trăgea cu poftă, din plin, buzele aveau o sorbitură scurtă; fumul părea ceva hrănitor intrând în pieptul robust; apoi da fumul pe gură şi pe nări, privindu-l – cum se distrează copiii, urmărind în primele zile friguroase ale anului, aburul suflării lor.</p>
                     <p rend="justify">La urma urmei, nu era nimic înfricoşător într-o femeie! Un copil mare, cu păr lung, sini… – îi privi – provocatori… Închise ochii şi regăsi aceleaşi pregătiri de migrenă, fără ca migrena să fi venit. Un fel de fulgere în sânge.</p>
                     <p rend="justify">Cum îl obseda expresia aceasta oribilă – sâni provocatori – reţinută de la Tonel!</p>
                     <p rend="justify">Auzi un tact bătut cu vârful piciorului, apoi un sâsâit ritmic de buze – şuier înnăbuşit – apoi o melodie abia fredonată, însăilată oarecum, ca atunci când te preocupă amintirea pe care-o deşteaptă melodia, mai mult decât melodia, apoi un refren: „Gueule-de-Loup, Gueule-de-Loup, Gueule-de-Loup c'est mon petit homme, Gueule-de-Lowp, Gueule-de-Loup…51</p>
                     <p rend="justify">Un hohot de râs însoţit de bătaia genunchilor cu ambele palme curmă refrenul.</p>
                     <p rend="justify">Întredeschise ochii. Râdea singură, cu o amintire hazlie, având aerul că revede un cunoscut aşezat în faţa ei. Se uită la ceasul-brăţară, îndreptându-l spre faţa lunii. Pufăi a urât. Aruncă o privire spre Mircea, care închise ochii, dogorit ca de un cuptor deschis.</p>
                     <p rend="justify">O revăzu în genunchi pe canapea, cu coatele pe marginea ferestrei, privind afară.</p>
                     <p rend="justify">Mircea avu în sfârşit curajul să deschidă ochii de-a binelea.</p>
                     <p rend="justify">Deşi în ciorapi de mătasă neagră, pulpele femeii roşii erau voinice, pline, ca ale ţărancelor de la munte când trec râul cu gleznele prin apă şi poalele în brâu, cântând.</p>
                     <p rend="justify">— Ce insomnie! oftă Mircea, închizând ochii.</p>
                     <p rend="justify">Timpul trecea repede în sângele lui Mircea şi lent în mintea lui. Deschise ochii.</p>
                     <p rend="justify">Femeia roşie ţinea capul pe marginea ferestrei, ca pe un eşafod. Avea o ceafă albă, grasă. O şuviţă de păr negru îi sporea albeaţa, cum un crai-nou măreşte negrul nopţii.</p>
                     <p rend="justify">Trebuie să fi fost grea în braţe! Grea, plină, dură!</p>
                     <p rend="justify">Crezu c-a vrut să se ridice, sau vru. Piciorul amorţit, sau panica voinţei, îl împiedică.</p>
                     <p rend="justify">Ce nebunie! S-o simtă în braţele lui… Ce nebunie!</p>
                     <p rend="justify">Impulsiuni absurde! Aşa, uneori, apuci cu buzele o frunză, sau lingi o cheie, ori un zid de var, sau îţi vine să dai o sfârla pălăriei vecinului din tramvai; sau, când „eşti la tablă”, cu degetele enervate de cridă, să faci un benghi pe nasul sever al profesorului de matematici, care-ţi explică teoreme cu duhoare de tutun ieftin, explorându-şi urechile cu scobitoarea păstrată de la prânz.</p>
                     <p rend="justify">S-o strângă în braţe! … Impulsiune absurdă, dar mult mai energică, mai voluntară decât celelalte. N-o putea stăpâni nici c-un zâmbet, nici c-o ridicare de umeri. Ca vara, în toiul arşiţei, după o plimbare lungă, când ai în faţa buzelor uscate un pahar brumat şi nu-ţi vine să-l bei fiindcă apa e nefiartă şi bântuie tifosul; pofta e şi mai mare, şi buzele şi mai insuportabil uscate, şi apa mai dorită. Dacă n-o bei, măcar cuprinzi cu mâna răceala paharului sau fugi după apă fiartă.</p>
                     <p rend="justify">         „Dacă mă ridic – dar nu mă pot ridica – oare cad jos?”</p>
                     <p rend="justify">Nu-şi mai simţea piciorul, atât era de amorţit. Un muşuroi de furnici, adormit pe-o buturugă, gata să învie ca mii de gene.</p>
                     <p rend="justify">         „Nu vreau să mă ridic!”</p>
                     <p rend="justify">Îl copleşi ruşinea: de el, de dorinţa lui. O ruşine care-i incomoda sufletul ca o cămeşă cleioasă în care eşti constrâns să dormi.</p>
                     <p rend="justify">Şi o mânie acră, ranchiunoasă izbucni din el împotriva Adinei şi-a lui Dănuţ.</p>
                     <p rend="justify">         „Stau împreună… fără ruşine… Fac porcării”…</p>
                     <p rend="justify">Cuvântul era atât de nou în vocabularul gândurilor lui Mircea, încât răsuna pângăritor de trivial, ca o sudalmă, de pildă, în casa părintească.</p>
                     <p rend="justify">Şi totuşi, cu o nouă îndârjire, repetă: „Fac porcării”…</p>
                     <p rend="justify">Şi îl văzu pe Dănuţ strângând în braţe pe Adina, singuri într-un compartiment, şi nu mai văzu nimic decât întunericul obscen, în faţa căruia închipuirea lui se opri cinică şi naivă ca un copil privind prin gaura cheii fără să vadă nimic.</p>
                     <p rend="justify">Deschise din nou ochii şi, cu paroxismul unui om care-şi permite orice, fiind hotărât să se sinucidă, amănunţi tot trupul femeii roşii. I se iuţise respiraţia.</p>
                     <p rend="justify">Ar fi vrut să vadă tot, şi nu vedea. Simţea deziluzia copiilor care-şi dezbracă păpuşele, căutându-le feminitatea fiziologică de subt miniaturalele vestminte şi nu găsesc decât needificatoarea linie a unui trup simplificat.</p>
                     <p rend="justify">O dorinţă lubrică slujită numai de vagul didactic al unor elementare cunoştinţe anatomice.</p>
                     <p rend="justify">Dacă femeia roşie s-ar fi apropiat din nou de el, ar fi apucat-o şi… şi? …</p>
                     <p rend="justify">Nu dorea s-o sărute: nu! Pentru nimic în lume nu şi-ar fi atins buzele de gura ei. Sărutarea era a…</p>
                     <p rend="justify">Ocoli vorba „dragoste”, cum înainte ocolea cuvântul „femeie”.</p>
                     <p rend="justify">Dorea să apuce cu mânile, să lovească cu trupul celălalt trup, aşa cum inima-i lovea trupul, îndemnându-l.</p>
                     <p rend="justify">Vedea că nu ştie nimic şi-i era ciudă. Ar fi vrut să aibă în închipuirea lui o carte cu gravuri obscene şi s-o răsfoiască în grabă, ca elevii care-şi învaţă lecţia sub pupitru, în timp ce profesorul strigă catalogul. Nu ştia nimic. Era curat. Nu. Fusese curat. Şi-i părea rău.</p>
                     <p rend="justify">         „Eram un idiot!”</p>
                     <p rend="justify">Îşi răscoli sufletul, cu toate amintirile anilor din urmă, căutând, şi nu găsi nimic: nici o pată, nici un echivoc, nici o revelaţie precoce, nici o curiozitate impură. O castitate a faptei şi a închipuirii de necrezut.</p>
                     <p rend="justify">         „Idiot!”</p>
                     <p rend="justify">Dacă ar fi avut alături o sticlă mare de vin, ar fi băut-o pe nerăsuflate.</p>
                     <p rend="justify">Privirile-i încremeniseră pe pulpele femeii roşii, ca pe o punte deasupra unei prăpăstii. Nu mai putea da înapoi; n-avea curajul să înainteze.</p>
                     <p rend="justify">Brusc, femeia roşie se răsuci îndărăt, în genunchi pe canapea, frecându-şi ochii: îi intrase un grăunte de cărbune. Îşi desfăcu iar sacoşa, privindu-se-n oglindă. Vântul vitezei îi zburlise părul, ca o zbenghiuială în iarbă. Era smultă. Fără nici o ezitare, îşi scoase pieptenii, aşezându-i pe canapea; îşi scoase spelcile, una câte una, ţinându-le în dinţi; îşi scutură capul, şi cozi somptuoase îi căzură până la genunchi, negre ca vinul vechi.</p>
                     <p rend="justify">Sări de pe canapea, şi-n loc să se pieptene, îşi clătină capul repede şi ritmic, despletindu-şi părul întunecat, vast, ca o furtună de noapte pe mare. Nu i se mai vedeau obrajii, nici tâmplele, nici ceafa. Prea greu ca să mai fie creţ până la genunchi, părul cădea opac şi întins ca un cort negru, iar de pe umeri se-ncreţea, căzând în ciucuri opulenţi pe care luna-i arginta, învăluind roşul de jar al bluzei.</p>
                     <p rend="justify">De ce se despletise? Pentru cine? Pentru nimeni. Ca să-şi ţie de urât. Nu se mai uita în oglindă. Era prea mică oglingioara sacoşei ca să poată cuprinde amplul val de negru.</p>
                     <p rend="justify">Compartimentul se umpluse de un miros aţâţător de sevă, ca cel care pluteşte în amurguri deasupra ierbii cosite.</p>
                     <p rend="justify">Îşi dădu capul pe spate, îşi gâtui părul cu o mână, subt ceafă, şi întoarse capul spre Mircea cu o atitudine de dans spaniol care-i avânta superb sânii.</p>
                     <p rend="justify">Mircea nu mai văzu nimic. Închise ochii. Simţi o aplecare asupra lui, ca un val de soare prin obloane de lemn date-n lături, apoi o lungă, deasă, mătăsoasă furnicătură de-a lungul feţii; îşi aminti într-o clipire, mirosul luxuriant de păr, de drot încălzit şi de hârtie dogorită, din copilărie, în serile când mama lui se ducea la bal…</p>
                     <p rend="justify">Nu se putu opri: muşcă ploaia neagră, cu o secundă prea târziu prinzind doar capătul unei şuviţe.</p>
                     <p rend="justify">Un râs înnăbuşit. Femeia roşie îi privea buza de jos strânsă în dinţi şi ochii închişi.</p>
                     <p rend="justify">— Nu se gâdila decât la buze… Prostul…</p>
                     <p rend="justify">Chicoti din nou. Tăcere. Un oftat.</p>
                     <p rend="justify">Sunt flori cu miros atât de pătrunzător, încât după ce le-ai respirat îţi rămâne parfumul lor pe faţă, ca o respiraţie în preajma sărutării.</p>
                     <p rend="justify">Simţea necontenit atingerea părului, care-i trecuse prin sânge ca vântul prin garoafe.</p>
                     <p rend="justify">O aştepta din nou, cu trupul ca un arc întins.</p>
                     <p rend="justify">Crezu că se-nşeală… Ascultă din nou.</p>
                     <p rend="justify">Femeia roşie cânta împletindu-şi cozile. Cânta încet, un cântec trist şi duios ca un cântec de leagăn. Era taină, reculegere, vis şi melancolie în cântecul care însoţea împletirea cozilor. Ai fi zis că nu le împletea, ci că le adormea sau le înmormânta.</p>
                     <p rend="justify">Avea un glas de altă, care, când fredona cuplete franţuzeşti, era răguşit ca după vin, dar care se purifica în vorbele şi melodia populară, ştiută poate din copilărie de la mama ei sau de la o ţărancă tristă.</p>
                     <p rend="justify">Gândurile lui Mircea începură să ia conture stranii ca ale plumbului topit în turburi curcubee, când e aruncat în apă rece. Întortocheate de dorinţă, ostile, amare, diforme cădeau parcă de sus, îngreuindu-i sufletul – şi-ncremeneau convulsionate.</p>
                     <p rend="justify">Cântecul amuţi. Întredeschise genele: iar se pudra!</p>
                     <p rend="justify">         „. Dacă… dacă e femeie cinstită?”…</p>
                     <p rend="justify">I se răciră mânile.</p>
                     <p rend="justify">Atunci de ce nu-l lăsase în pace: pudra, părul…</p>
                     <p rend="justify">Ce făcea? … Femeia roşie îşi rezemase un picior pe marginea canapelei. Un picior descoperit în întregime, ceva mai jos de coapsă, acolo unde ciorapul e prins în jartierele centurii, acolo unde negrul final al ciorapului dilatat se învecinează cu albul pieliţei atât de goale.</p>
                     <p rend="justify">Îşi desprinse jartierele, răsfrângând ciorapul. Scoase din el un pacheţel plat. Numără, aruncând o privire sperioasă spre uşă. Dar nimeni nu-i văzu banii. Mircea privea piciorul.</p>
                     <p rend="justify">Noaptea se subţia, înălbăstrindu-se delicat.</p>
                     <p rend="justify">Luna apusese lin, ca alunecarea unei eşarfe albe.</p>
                     <p rend="justify">Prin întuneric, mina lui Mircea dibui în buzunarul de la piept: găsi hârtia de douăzeci, nouă-nouţă, dată de conu Mihăiţă.</p>
                     <p rend="justify">Căută să-şi amintească destăinuirile şi comentariile lui Tonel despre „preţuri”. Îi tremurau prea tare gândurile ca să poată prinde astfel de amănunte.</p>
                     <p rend="justify">Douăzeci de lei! E de-ajuns? Leafa Măndiţei pe-o lună… Nu. Nu se poate… Femei uşoare, şampanie, automobil, lux…</p>
                     <p rend="justify">Găsi şi cele două hârtii de câte-o sută, date de cucoana Catinca.</p>
                     <p rend="justify">Auzi un căscat – de urât – dar crezu că-i de somn. Trebuia să se grăbească. Dacă femeia roşie adormea? S-o scoale din somn n-ar fi îndrăznit!</p>
                     <p rend="justify">Desfăcu hârtiile, reţinu una, o mototoli în mină, închise degetele asupra ei şi începu să întindă braţul… Se opri. Uitase! Trebuia mai întâi să-şi dezmorţească piciorul. Îl mişcă. Îl întinse. Cu un „zum” metalic, furnicăturile se dezlănţuiră. Apoi crampele. Schimbă, cu efort, poziţia trupului. Cu şoldul simţi atingerea şodului vecin – ca o alipire de continente” – şi încremeni.</p>
                     <p rend="justify">         „Acuma încep”…</p>
                     <p rend="justify">Adormise?</p>
                     <p rend="justify">Şold lingă şold şi vibraţia trenului. Umărul lui atinse umărul vecin. Îşi alipi piciorul de cel de-alături, nesimţit de încet. O bucurie fosforescendă ardea de-a lungul conturului jumătăţii de trup, lipită de trupul femeiesc.</p>
                     <p rend="justify">Încremeni iarăşi. Închise ochii. Trepidaţia trenului dădea o necontenită atingere celor două trupuri lipite. Mina cu „preţul” îşi înfipse unghiile în palmă. Nu îndrăznea.</p>
                     <p rend="justify">Noaptea se lumina, albastră ca umbra fumului pe zăpadă.</p>
                     <p rend="justify">Capul de alături i se lăsă deodată pe umăr, cutremurându-l. Acelaşi parfum de păr îi bătea obrajii; firişoare de păr îi tremurau pe faţă.</p>
                     <p rend="justify">Respiră adânc.</p>
                     <p rend="justify">         „Acuma: una, două”…</p>
                     <p rend="justify">Prelungi numărătoarea, ca la întrecerea de fugă, când vrei să amăgeşti pe concurenţi.</p>
                     <p rend="justify">Vicleană, mina porni: tresălta, ca zdruncinată de tren, şi căzu în poala rochiei, mai sus de genunchi.</p>
                     <p rend="justify">Aşteptă.</p>
                     <p rend="justify">Albe zorele înfloriră zarea, înălţând un alb parfum.</p>
                     <p rend="justify">Îşi simţi deodată mâna încleştată, ca o mina de hoţ prinsă-n buzunar.</p>
                     <p rend="justify">Capul de pe umăr se ridică brusc.</p>
                     <p rend="justify">— Aa!</p>
                     <p rend="justify">Strânsoarea minii se făcu blânda, ca pentru un blond şi moale puişor de găină.</p>
                     <p rend="justify">— Te-ai sculat? Când te-ai sculat? Pe mine m-a furat somnul.</p>
                     <p rend="justify">Răsuna aşa de familiară, atât de puţin surprinsă vocea femeii roşii, că parcă îl cunoştea de mult şi adormiseră mână-n mână.</p>
                     <p rend="justify">Mâna lui Mircea lăsă „preţul” în mâna pe care-o văzu – în lumina zorilor – groasă, lată, greoaie, cu degete cârne, croită pentru lopată şi melesteu.</p>
                     <p rend="justify">— Ce-i asta?</p>
                     <p rend="justify">Privi suta mototolită şi faţa i se dilată într-un zâmbet carnivor.</p>
                     <p rend="justify">Îşi îndreptă privirea spre Mircea, care ţinea ochii în jos. Genele negre atârnau ca o adorabilă trenă a ruşinei în roşeaţa stridentă a obrajilor.</p>
                     <p rend="justify">— Na-ţi-o înapoi. Ia-o, puiule. Eu îs fată bună. Pe degeaba nu iau… I-o vâri în buzunar, gâdilându-l înadins. …Nu vezi că-i ziuă! îi vorbi ea, aplecându-se să-i prindă privirea. Nu se poate… Îi făcu din ochi, şi-n şoaptă, arătând spre Aron Rosenzweig: …Ne vede! Prostule, de ce-ai dormit? … Profitai…</p>
                     <p rend="justify">O lacrimă porni din ochiul lui Mircea şi, făcând o curbă umedă, căzu.</p>
                     <p rend="justify">— Micule, o guriţă… gratis. Eu îs fată bună!</p>
                     <p rend="justify">Aron Rosenzweig văzu violul sărutării pe gură, auzi şi vorbele:</p>
                     <p rend="justify">— Întreabă la hotel „Binder” de domnişoara Zozo: camera 13. Când vrei, maică dragă!</p>
                     <p rend="justify">Şi, discret, Aron Rosenzweig convorbi tare eu sine:</p>
                     <p rend="justify">— Domle, domle, a dracului gutunar! Hap-ţiu!</p>
                     <p rend="justify">Fiindcă fereastra era prea departe, Mircea ieşi pe uşă.</p>
                     <p rend="justify">Zozo scoase capul, aruncă o privire-n dreapta, alta-n stânga: coridorul era deşert. Ridică sprâncenele: pricepuse. Reintră în compartiment, zâmbind misterios.</p>
                     <p rend="justify">Coridorul era deşert fiindcă Mircea şedea ghemuit pe scara vagonului: pridvor al vitezei.</p>
                     <p rend="justify">Părul şi sufletul în vânt…</p>
                     <p rend="justify">Tremur sur, pietrele terasamentului curgeau vertiginos, în răspărul goanei…</p>
                     <p rend="justify">Panica stâlpilor de telegraf…</p>
                     <p rend="justify">Copaci de-o clipă, hirsuţi, cu furii metalice şi gheare parcă.</p>
                     <p rend="justify">Toate formele din calea trenului aveau o dementă gesticulare.</p>
                     <p rend="justify">Numai mâna prinsă de bara de fier înnoda concret trupul de viaţă. Pietrele, copacii, stâlpii loveau, sfărâmau şi sfâşiau sufletul părăsit.</p>
                     <p rend="justify">Răspântie de viaţă şi de moarte în vâjiitul vântului şi trosnetul de fier al roţilor.</p>
                     <p rend="justify">         „Aruncă-te, aruncă-te”…</p>
                     <p rend="justify">Copacii, pietrele şi roţile urlau: „Aruncă-te, aruncă-te”…</p>
                     <p rend="justify">Din toate părţile, pământul, cu harapnice în mină, lovea.</p>
                     <p rend="justify">Beţia neagră a morţii…</p>
                     <p rend="justify">Suflet spart: vintul trecea prin el cu şuier lung.</p>
                     <p rend="justify">         „Aruncă-te, aruncă-te”…</p>
                     <p rend="justify">Copacii, pietrele şi roţile urlau: „Aruncă-te, aruncă-te”…</p>
                     <p rend="justify">Negru şi sur, vârtejul pământului.</p>
                     <p rend="justify">Un deget se desprinse de pe bară.</p>
                     <p rend="justify">Vântul îi închise ochii.</p>
                     <p rend="justify">Urechile-i vâjiiau.</p>
                     <p rend="justify">         „Aruncă-te, aruncă-te”…</p>
                     <p rend="justify">Ochii i se căscară sticloşi. Trupul tremura în friguri.</p>
                     <p rend="justify">         „Aruncă-te, aruneă-te”, urlau adâncurile.</p>
                     <p rend="justify">Şi deodată, marea duioşie a cerului, aplecată asupra întregului pământ, se însufleţi.</p>
                     <p rend="justify">Zările se ridicară-n aur.</p>
                     <p rend="justify">Răsărise soarele: suverana poruncă.</p>
                     <p rend="justify">Trenul se opri într-o gară mică, din acelea pe care niciodată nu le vezi fiindcă-s prea matinale. O gară care ar fi meritat, drept nume, un diminutiv sau o poreclă.</p>
                     <p rend="justify">N-avea miros de gară, ci de flori. Un zâmbet de soare îi sclipea în toate ferestrele: adică două, cu muşcate. Se juca de-a trenul cu multă seriozitate, punctuală.</p>
                     <p rend="justify">Mircea făcu trei paşi pe prundul vesel al peronului. Şeful gării avea şapcă roşie, lanţ de aur, cămeşă de noapte cu chenar vişiniu subt haina de pânză şi pantofi galbeni foarte zbârciţi, foarte lustruiţi, cu tocuri drepte, şi tălpi subţiate. Era bunic desigur. De asta saluta trenul cu atâta gravitate: ca să râdă nepoţelul căruia îi cumpărase o gară de cărămidă cu sonerie, o fântână cu ciutură, un gazon verde cu doi plopi, un ciobănaş precoce, un măgăruş…</p>
                     <p rend="justify">Peisajul gării rămase în urmă, pueril.</p>
                     <p rend="justify">         „. Qu'as-tu fait, o, toi que voilŕ Pleurant sans cesse, Dis, qu'as-tu fait, toi, que voilŕ De ta jeunesse?”52</p>
                     <p rend="justify">De departe, şi când şedeau locului, ţăranii şi cocostârcii se confundau. Şi cum era încă foarte dimineaţă, şi cum uneori o formă albă desfăcea albe aripi, şi plutea, credeai că îngerii care dormiseră pe pământ zburau îndărăt.</p>
                     <p rend="justify">În blondul vast al lanurilor, albe deşteptări; şi subt albastrul vast al cerului, albe zboruri. Toate înălţările erau fireşti.</p>
                     <p rend="justify">În faţa aripelor, căzând din umeri, braţele sunt grele când sufletul e greu.</p>
                     <p rend="justify">Trenul se oprea des, ca şi cum Moldova l-ar fi lenevit, la tot felul de gărişoare intime, lăsând galbene plicuri oficiale, scutite de timbru, cu adrese violete; şi plicuri străvezii ca laptele îndoit cu apă, fără majuscule şi fără sacramentalul „domnului” sau „doamnei”.</p>
                     <p rend="justify">Mircea se dădea mereu jos, simţind nevoia pământului neclintit şi tare.</p>
                     <p rend="justify">— Săru'mâna, conaşule. Da unde-i conaşu Dănuţ?</p>
                     <p rend="justify">Gheorghiţă îşi împodobise pălăria orăşenească – dar de la Dănuţ – cu tot felul de flori. Zâmbea mereu şi copilăreşte, culegea cremeni din prundul gărilor umplându-şi buzunarele.</p>
                     <p rend="justify">Gorniţa suna. Mircea se urca într-a doua; Gheorghiţă într-a treia. Conversaţia, sau, mai exact, monologul lui Gheorghiţă, urma din gară-n gară, cu răstimpuri de câmp, flori şi ogoare, ca vignetele unei bucolice.</p>
                     <p rend="justify">La o oprire, Gheorghiţă răsări c-un pui de vrabie.</p>
                     <p rend="justify">— I-l duc mamei Maria. Straşnic îi placi şi „creascî”. Şi vezi mata, conaşule: miţi, cini, iepuri…</p>
                     <p rend="justify">Trenul pornea.</p>
                     <p rend="justify">Gheorghiţă avea chef de vorbă. În gara următoare iar venea, cu noi amănunte despre Medeleni.</p>
                     <p rend="justify">Trecură prin gări îndărătul cărora aşteptau trăsuri jerpelite; caii aveau zurgălăi la gât, şi vizitiii, spinarea încovoiată şi bici ţărănesc.</p>
                     <p rend="justify">— Ş-apui să vezi mata, conaşule, cai ce-avem! Ihai! …</p>
                     <p rend="justify">La staţia următoare:</p>
                     <p rend="justify">— D-apui să mânânci mata nişti busuioaci di la Oţăleanca! … Ti duce duduita Olguţa, cî dumneaei îi placi şi li scuture sângurî.</p>
                     <p rend="justify">— Gheorghiţă, suie cu mine.</p>
                     <p rend="justify">— Eu am di-a triia, conaşule. Îmi tragi-o taxî!</p>
                     <p rend="justify">— O plătesc eu. Te rog, vino cu mine.</p>
                     <p rend="justify">Se sui după Mircea, arătând cu degetul şi numind dealurile şi satele înşirate de goana trenului, cum arată şi numesc în gura mare orăşenii periferici, la 10 Mai, pe miniştrii şi marii dregători din alaiul lui vodă.</p>
                     <p rend="justify">Mircea nu-i asculta vorbele, dar îi auzea glasul şi-i simţea prezenţa.</p>
                     <p rend="justify">Demult, când era copil, asupra somnului o chema pe mama lângă patul lui, fiindcă se temea de întunericul odăii şi de strigoii care vin la geam. Şi nu-i era ruşine.</p>
                     <p rend="justify">Acum îl chemase pe Gheorghiţă, deşi se luminase de ziuă, fiindcă se temea de întunerecul adânc din el, unde o scară cu puţine trepte – pe care un laş o cunoştea – cobora vertiginos dedesubtul unor vorbe văzute ca la lumina de sânge a unui felinar roşu, hotel „Binder”, camera 13.</p>
                     <p rend="justify">Dănuţ dormea înainte, fără întrerupere. Bătaia cu omăt a zorilor nu-l deşteptase. Nici schimbarea căpitanului: perna canapelei, acoperită cu un chimono, în loc de genunchii Adinei. De altfel, amândouă pernele, dacă n-aveau aceeaşi elasticitate, aveau, în schimb, acelaşi parfum: muguri cruzi de tei, fin, petunii…</p>
                     <p rend="justify">Adina se ridicase nu fiindcă amorţise, ci ca să ocrotească somnul lui Dănuţ de aurul violent al soarelui. Trăsese perdeluţele pe geamuri. Acum, penumbra compartimentului avea cafeniul preţios cu ape blonde-verzui şi vinişoare de aur al chilimbarului de Buzău.</p>
                     <p rend="justify">Adina şedea pe canapeaua din faţă, veghind. O noapte numai, şi impersonalul compartiment cu canapele de pluş roşu, acoperite cu reţele croşetate, se îmbibase de intimitate, ca toate încăperile prin care poposeşte dragostea. Pe canapeaua din faţă, Adina şezuse pe genunchii lui Dănuţ, apoi Dănuţ dormise cu capul pe genunchii ei. Pe margina ferestrei cu bară metalică, Dănuţ îşi sprijinise bărbia; în spaţiul ferestrei, fluturase minia cârlionţilor; pe podele răsunaseră paşii autoritari.</p>
                     <p rend="justify">Geamandanul Adinei, din care scosese chimonoul pentru căpătâiul lui Dănuţ, deschis pe măsuţă; o batistă mototolită, alături de mănuşi; un flacon de colonie cu dopul strâmb…</p>
                     <p rend="justify">Trist ietac al ultimei nopţi, compartimentul trăia alături de ei.</p>
                     <p rend="justify">Înstrăinat de Adina, de dragostea şi de durerea lui, Dănuţ dormea. Visase că e în cursul inferior şi că începe anul şcolar. Visase chiar fatidicul unghi al minutarelor, arătând opt fără un sfert. Ştia că se isprăvise vacanţa – ascuţită melancolie din visul şcolarilor care-au fost interni! – şi că trebuia să se scoale repede, ca să aibă vreme să îmbrace uniforma, să-şi bea ceaiul, să fugă şi să intre-n clasă. Fiecare clipă de somn era prelungirea amară a ultimei bucurii, a singurei bucurii, la capătul căreia răsăreau băncile ostile ale începutului de an şcolar, într-o clasă cu miros de formol sau acid fenic, cu ferestrele fumurii de toamnă, tabela neagră, creta ironică, buretele nou şi paşii sonori ai profesorului pe care-l vezi răsărind în cadrul uşii, mieros şi sever, concret şi abstract, cu catalogul subt braţ, în locul luminoasei fetiţe care, sub zeci de frunţi aplecate pe pupitre, se luminase o clipă în soarele de toamnă al ultimei zile de vacanţă şi-n perspectiva cerului sineliu şi a pădurilor de bronz, de aur şi mărgean…</p>
                     <p rend="justify">Nu vroia să se scoale. Îşi amâna prin somn deşteptarea, gustând secundă cu secundă declinul somnului dulce ca boabele de poamă strafidite, rămase după culesul viilor.</p>
                     <p rend="justify">Adina ieşi pe coridor, deschizând şi închizând uşa cu precauţiuni de vânător. Nu vroia să-l deştepte, fiindcă…</p>
                     <p rend="justify">Era aşa de mare ispita, încât se încruntă.</p>
                     <p rend="justify">Să-l deştepte? Să nu-l deştepte? …</p>
                     <p rend="justify">Dacă-l lăsa să doarmă, mergea la Iaşi cu ea. Avea delicioasa impresie că-l fură. O zi împreună cu Dănuţ la Iaşi! … S-ar fi supărat! Îl aşteptau acasă.</p>
                     <p rend="justify">Ridică din umeri.</p>
                     <p rend="justify">S-ar fi supărat? … I-ar fi trecut.</p>
                     <p rend="justify">Zâmbi… O zi de nebunii la Iaşi! … Prea mare bucurie ca să renunţe la ea!</p>
                     <p rend="justify">Prea mare bucurie!</p>
                     <p rend="justify">Şi-n semn de bucurie flutură mâna spre călăreţul…spre amazoana care venea în trap mare, prin valuri de grâu copt, spre bariera închisă.</p>
                     <p rend="justify">         „Frumoasă fată! Vai! … Ooo!”…</p>
                     <p rend="justify">Smuncitura şi cabrarea nebunească a armăsarului negru, din faţa barierii, rostogolise inima Adinei, dar răsturnase numai pălăria amazoanei. Şi de subt pălărie răsărise – în neagra înălţare a calului – un păr de aur solar şi o senină faţă de arhanghel cu ochi gravi.</p>
                     <p rend="justify">Trenul se apropia de staţie. Maşina şuieră.</p>
                     <p rend="justify">Dănuţ deschise uşa, se repezi la fereastră, scoase capul: văzând peronul gol, speră deznădăjduit că n-a ajuns încă. Faţa i se posomorî. Recunoştea pe rând plopii, gara, peronul…</p>
                     <p rend="justify">— Adina, m-ai lăsat să dorm! Tu te distrai la geam! Vai! …</p>
                     <p rend="justify">Trenul se oprise. Popas urgent. Dănuţ o privea pe Adina, amar; Adina, pe Dănuţ, cu gura încleştată.</p>
                     <p rend="justify">— Vai! …</p>
                     <p rend="justify">— Dănuţ!</p>
                     <p rend="justify">— Rămas bun.</p>
                     <p rend="justify">— Dănuţ!</p>
                     <p rend="justify">Fugi după el, lângă scara vagonului.</p>
                     <p rend="justify">— Dănuţ drag…</p>
                     <p rend="justify">Gorniţa sună.</p>
                     <p rend="justify">Trenul porni.</p>
                     <p rend="justify">         …”drag”: îi vibra în inimă cuvântul despărţirii fără sărutări. Fugi după tren. Sări pe scară.</p>
                     <p rend="justify">— Adina…</p>
                     <p rend="justify">Căuta un cuvânt bogat, duios, imens, blând.</p>
                     <p rend="justify">— …de ce plângi?</p>
                     <p rend="justify">Îi sărută vârful degetului mic, întins din răsputeri. Sări dincolo de peron.</p>
                     <p rend="justify">Rămase pironit alături de şine, cu ochii după trenul care ducea fluturarea unei mini mici, până când nu mai văzu decât un punct negru… un gol…</p>
                     <p rend="justify">Îşi trecu mâna peste frunte.</p>
                     <p rend="justify">Nu visase!</p>
                     <p rend="justify">Şedea locului, dezorientat, străin, ca un bagaj fără de stăpân, debarcat din greşală într-o gară necunoscută.</p>
                     <p rend="justify">Bariera se ridicase, dar Cneazu nu vroia să treacă şinele. Cabra, scutura capul nechezând, izbucnea în lături, frământa pământul, dănţuia pieziş, ca armăsarul din poveste la podul cu împăratul îmbrăcat în blană de urs, ca să se încerce vrednicia feciorilor săi.</p>
                     <p rend="justify">Până ce trenul se opri în staţie, Monica-l îngădui, stăpânindu-i numai pornirea de fugă îndărăt.</p>
                     <p rend="justify">Monica încăleca bărbăteşte, dreaptă în şea, cu trupul atât de calm şi faţa atât de senină, încât părea că mâna ei nu stăpânea dârlogii furtunoşi, ci religioasa armonie a pianului cântând un Bach, şi că picioarele ei nu călcau scările, ci apăsau pedalele.</p>
                     <p rend="justify">Îi bătea inima nu din pricina lui Cneazu – era mai deprinsă cu zvâcniturile lui decât cu ale inimii – ci din pricina unei absurde presimţiri. De două săptămâni venea zilnic la gară, aşteptând o scrisoare sau o telegramă de la Dănuţ, care să anunţe mult aşteptata sosire. Şi-n fiecare zi, la ferestrele trenului Bucureşti-Iaşi, răsăreau feţe ursuze, somnoroase; şi n-avea nici o veste. De data aceasta, o fetiţă cu păr roşcat îi zâmbise, făcându-i semn prietenos cu mâna, iluminând negreaţă posacă a trenului.</p>
                     <p rend="justify">Semn bun! Cine ştie!</p>
                     <p rend="justify">Trenul pornise din staţie. Monica se înălţă în scări. I se părea că vede o mişcare neobişnuită pe peronul îndeobşte pustiu; nişte cufere mari…</p>
                     <p rend="justify">— Hai, Cneazu!</p>
                     <p rend="justify">Dănuţ? Nu-i Dănuţ?</p>
                     <p rend="justify">— Cneazu, hai!</p>
                     <p rend="justify">Şi inima Monicăi, şi Cneazu se temeau să treacă peste barieră. Se frământau în loc. În juru-le, coapsele de soare ale griului ondulau molatec, opulent, până-n zare.</p>
                     <p rend="justify">— Dănuţ!</p>
                     <p rend="justify">Îi văzuse de departe fluturarea părului sonor în soare.</p>
                     <p rend="justify">— Cneazu!</p>
                     <p rend="justify">Cravaşa se ridică tăios şi lovi scurt crupa îndărătnică.</p>
                     <p rend="justify">Un fulger negru peste şine…</p>
                     <p rend="justify">         …în dosul gării, un armăsar se opri cutremurat în albe dantele, ca şi cum drumul de la barieră până acolo ar fi fost prin nouri, zbor.</p>
                     <p rend="justify">Şi-n văzduhul de vară era ca o imensă vibraţie de aripi străvezii, în timp ce călăreţul cu păr de aur, descălecând sprinten, punea vârful piciorului pe pământul de toate zilele.</p>
                     <p rend="justify">— Dănuţ!</p>
                     <p rend="justify">Alerga spre el cu braţele întinse copilăreşte, ca după fluturi prin soare.</p>
                     <p rend="justify">— Dănuţ, bine-ai venit, Dănuţ!</p>
                     <p rend="justify">Îi apucă mânile. I le strânse, zâmbindu-i mereu. În jurul ei, Mircea şi Gheorghiţă, şi şeful gării – omni rotundul domn Şteflea – aveau acelaşi zâmbet luminat de dinafară, pe care întâiul soare de primăvară îl împarte tuturor obrajilor. Dar Monica nu-i vedea. Ea-i zâmbea lui Dănuţ. Şi pe faţa lui Dănuţ se dezmorţea un zâmbet uitat şi prăfuit până atunci: o destindere a obrajilor, o limpezire a frunţii, o îmbunare a ochilor.</p>
                     <p rend="justify">Se priviră ochi în ochi: genele Monicăi se plecară pe ochii scânteietori, Dănuţ îi cuprinse mânile.</p>
                     <p rend="justify">—  Monica, ce bine-i c-am venit!</p>
                     <p rend="justify">         „Cum minte!” gândi Mircea, bucurându-se şi el de prezenţa Monicăi.</p>
                     <p rend="justify">Monica se roşise.</p>
                     <p rend="justify">— Dănuţ…</p>
                     <p rend="justify">Îl privi din nou. Vorbele se topiră în acelaşi zâmbet al ochilor şi-al gurei.</p>
                     <p rend="justify">— Monica, îţi prezint pe Mircea; sora mea, Monica.</p>
                     <p rend="justify">Îi ţinea mânile captive în mânile lui. Monica zâmbi lui Mircea, înclinând capul, fără să-i întindă mânile.</p>
                     <p rend="justify">Mircea-i răspunse zâmbind fără să vrea.</p>
                     <p rend="justify">— Dănuţ, te-aştept… te-aşteptam… v-aşteptam…</p>
                     <p rend="justify">Se opri, plină de confuzie, ridicând umerii şi plecând genele.</p>
                     <p rend="justify">Dar toţi râdeau cu bunătate în jurul ei, ca lângă un foc care luminează obrajii şi încălzeşte mânile. O priveau numai şi, deşi schimbau puţine cuvinte, aveau impresia unei conversaţii însufleţite. Braţele Monicăi, întinse spre Dănuţ, aveau armonioasa mişcare a acelor braţe de sfânt şi de legendă, spre care cerbii, urşii, lupii, căprioarele şi toate sălbătăciunile pădurilor se îndreptau ca spre izvor, iar păsările cerului ca înspre primăvară.</p>
                     <p rend="justify">Abia o cunoscuse, şi Mircea – atât de greoi la legarea prieteniei – simţea pentru ea elanul marilor devotamente, care în vechime făcea pe cavalerii dezbinaţi să încrucişeze spadele deasupra unui cap blond de regină pribeagă, în semn de ocrotire şi veşnic legământ.</p>
                     <p rend="justify">I-ar fi destăinuit – fără să roşească – iubirea lui pentru Olguţa; i-ar fi spus dintr-o dată „Monica”, pur şi simplu, fără să fie jenat; i-ar fi vorbit firesc, fără să se-ncurce… şi chiar i-ar fi mângâiat părul, zâmbindu-i cu blândeţă, cum mingii capul unui copil adormit.</p>
                     <p rend="justify">Porniră spre ieşire, cu Monica între ei.</p>
                     <p rend="justify">— Duduie Monică, da unde-s trăsurile? se minună Gheorghiţă, nevăzând niciuna.</p>
                     <p rend="justify">— Dănuţ, noi nu ştiam că veniţi… Eu am venit la gară… aşa… Olguţa crede că-s la pădure, adăugă ea în şoaptă, c-un zâmbet care nu izbuti să fie maliţios.</p>
                     <p rend="justify">— De ce n-ai telegrafiat, Dănuţ?</p>
                     <p rend="justify">Îl mustră cu o şi mai afectuoasă strângere de mină.</p>
                     <p rend="justify">— Ci ni facem, duduie Monică?</p>
                     <p rend="justify">— Eu am venit călare, Dănuţ. Mă duc s-aduc trăsurile de-acasă.</p>
                     <p rend="justify">Mâna lui Dănuţ îi strânse mâna autoritar.</p>
                     <p rend="justify">— Tu rămâi cu noi, Monica.</p>
                     <p rend="justify">— Sigur, întări Mircea. Mergem pe jos împreună.</p>
                     <p rend="justify">Şi Monica, şi Dănuţ, şi Gheorghiţă începură să râdă. De la gară până la Medeleni era cale de un ceas, în trap voinicesc.</p>
                     <p rend="justify">— Staţi: să plece Gheorghiţă călare.</p>
                     <p rend="justify">Gheorghiţă se uită la armăsarul ţinut cu precauţiune de un ţăran, se scărpină în cap…</p>
                     <p rend="justify">— Aista nu-i Cneazu?</p>
                     <p rend="justify">— Ba da, Gheorghiţă.</p>
                     <p rend="justify">— Monica, tu îl călăreşti pe Cneazu? se miră Dănuţ admirativ. Şi Olguţa?</p>
                     <p rend="justify">— Mi l-a dat mie; l-a mai îmblânzit Olguţa, adăugă ea, râzând de nedumerirea lui Dănuţ. Olguţa îl are pe Voievod.</p>
                     <p rend="justify">— Voievod?!</p>
                     <p rend="justify">— I l-a dat colonelul. Ai să-l vezi!</p>
                     <p rend="justify">— Sus, Gheorghiţă, şi la goană! porunci Dănuţ.</p>
                     <p rend="justify">— Conaşule, da unde mă sufere? Nu-l ştiu eu?! … Aista-i di-a duduii Olguţa! Să spuie şi duduia Monica…</p>
                     <p rend="justify">— Lasă fleacurile, Gheorghiţă! Încalecă.</p>
                     <p rend="justify">Într-adevăr, neştiutor de democraţie, Cneazu avea o hotărâtă aversiune pentru Gheorghiţă. Nu vroia nici să-l privească, nici să-l primească, nici să-l simtă. Năduşit ca după un galop, Gheorghiţă nu izbutise nici să încalece. Aruncă o privire spre Monica, ştergându-şi cu dosul palmei fruntea îmbrobonată. Monica interveni.</p>
                     <p rend="justify">— Dănuţ, aranjăm altfel. Mă duc eu până-n sat şi vin imediat cu două căruţe.</p>
                     <p rend="justify">— Şaru mina, duduie Monică, şopti Gheorghiţă.</p>
                     <p rend="justify">Monica încălecă fără ajutor. Cneazu era valuri-valuri.</p>
                     <p rend="justify">— Monica! Monica! Ţine-te bine! strigă Dănuţ alarmat, alergând.</p>
                     <p rend="justify">Cneazu făcuse o „lansadă”, ridicându-se năpraznic în două picioare şi izbucnind în salt.</p>
                     <p rend="justify">         „Vai! ce cochetă m-am făcut! gândi Monica roşindu-se. L-am speriat pe Dănuţ!”</p>
                     <p rend="justify">O urmăriră din ochi, până când nu mai văzură decât galopul blond al spicelor în urma ei.</p>
                     <p rend="justify">Reveniră pe peron, zâmbind.</p>
                     <p rend="justify">Apoi căscară.</p>
                     <p rend="justify">— Dan, ce facem?</p>
                     <p rend="justify">— Stăm.</p>
                     <p rend="justify">Se aşezară pe cufere.</p>
                     <p rend="justify">Şi, în timp ce Monica ducea în galop vestea venirii lui Dănuţ întregului ei suflet, Mircea se posomorî cu spinarea curbă şi ochii în pământ, iar Dănuţ, aplecat într-un cot pe cufărul lung, îşi regăsi sufletul întins pe şine în urma trenului plecat.</p>
                  </div>
                  <div type="div4">
                     <head>II.</head>
                     <subtitle>O  ZI.</subtitle>
                     <p rend="justify">Bunul prieten al Olguţei – doctul, lucidul, sarcasticul, zdrenţărosul şi calamburgiul doctor Prahu – despre care s-a pomenit într-unul din primele capitole ale acestui roman, îşi trata pacienţii cu ceva mai multă cruţare decât ştiinţa medicală pe care…</p>
                     <p rend="justify">— N-o pot dispreţui fiindcă nu există.</p>
                     <p rend="justify">O dispreţuia totuşi mai presus de toate; în al doilea rând veneau doctorii, apoi femeile, apoi virtutea, apoi pacienţii săi… Lista e mare. Întrebat odată de un „cetăţean indignat” despre dimensiunile ei, răspunsese superb:</p>
                     <p rend="justify">— Vezi, domnule, marea enciclopedie: ai să mă scuteşti de-o osteneală… şi pe deasupra ai să te cultivi.</p>
                     <p rend="justify">Fiu de farmacist – de „şpiţer” cum spunea el, derivându-şi pasiunea pentru şpriţuri din calamburul „şpriţer” – era hotărât duşman al medicamentelor.</p>
                     <p rend="justify">Implorat de o pacientă „să-i dea ceva”, aşternuse laconic pe hârtie: „H2O; preparatul francez.”</p>
                     <p rend="justify">— O să luaţi, stimată doamnă, câte cincizeci de picături la sculare şi cincizeci la culcare.</p>
                     <p rend="justify">Medicamentul „soare” şi medicamentul „vin” erau singurele excepţii de la regulă: e drept, însă, că ambele nu erau preparate spiţereşti.</p>
                     <p rend="justify">Olguţa era prietena doctorului şi viceversa. Olguţa îl alimenta cu vin ales dintr-o pivniţă aleasă; în schimb, doctorul Prahu îi prescrisese băi de soare.</p>
                     <p rend="justify">— S-o duc la mare? întrebase doamna Deleanu, alarmată de gravitatea doctorului, fără să ştie că Olguţa râdea după uşă c-un prosop pe faţă: prea amatoare de râs ca să nu asculte; stăpânindu-şi prea puţin râsul, ca să nu ia măsuri drastice.</p>
                     <p rend="justify">— Stimată doamnă, fiica dumneavoastră este nervoasă… Şi marea…</p>
                     <p rend="justify">— Ştiu, doctore, enervează. Ce-i de făcut atunci? S-o duc la munte.</p>
                     <p rend="justify">Olguţa auzise o tăcere cu perspective de munte, ceea ce nu-i convenea de loc. Azvârlise prosopul şi intrase în odaie, şoptind în treacăt doctorului substantivul „ploaie”.</p>
                     <p rend="justify">— Ce cauţi, Olguţa?</p>
                     <p rend="justify">— La munte plouă, stimată doamnă…</p>
                     <p rend="justify">— Bravo, Olguţa! Eu tremur de grija sănătăţii tale, şi tu râzi! Râzi, Olguţa, râzi!</p>
                     <p rend="justify">— E nervoasă… şi la munte plouă, revenise doctorul recapitulativ, cu acompaniamentul hohotelor de râs al Olguţei şi al uşei pocnite.</p>
                     <p rend="justify">Graţie acestei savante strategii, Olguţa obţinuse pe cale medicală şi indirectă ceea ce nu izbutise să capete până atunci prin persuasiune: un duş în plin aer, alături de tenis.</p>
                     <p rend="justify">— Vezi, mamă dragă, când joci tenis asuzi şi sudoarea, iartă-mi expresia, e infectă. Fă-mi un duş alături de tenis.</p>
                     <p rend="justify">— Asta mai lipseşte! exclamase doamna Deleanu, ridicând mânile la cer. Asudată la duş?</p>
                     <p rend="justify">— Mamă dragă, cine ţi-a spus c-am să fac duş asudată? replicase Olguţa cu cel mai serafic glas.</p>
                     <p rend="justify">— Tu.</p>
                     <p rend="justify">— Ai înţeles greşit. Eu am alăturat substantivele „duş” şi „sudoare”, dar nu verbele „a asuda” şi „a te dusă”.</p>
                     <p rend="justify">— Olguţa, lasă glumele! Nu te ştiu eu pe tine! Parcă te văd: o apă la tenis, hop la duş. Pneumonia gata!</p>
                     <p rend="justify">— Mamă dragă, dar când plouă nu asuzi?</p>
                     <p rend="justify">— Şi?</p>
                     <p rend="justify">— Nu-i totuna? Ori cu haine, ori fără haine, sudoarea-i tot sudoare, şi ploaia tot duş!</p>
                     <p rend="justify">— Ai uitat umbrela! zâmbise doamna Deleanu.</p>
                     <p rend="justify">— Fă-mi, mamă dragă, o umbrelă şi la duş, şi fac duş îmbrăcată: cum îţi place ţie!</p>
                     <p rend="justify">Doamna Deleanu nu cedase decât în faţa medicinei.</p>
                     <p rend="justify">Olguţa reacţionase cu strâmbături de nas la auzul băilor de soare „obligatorii” ca în faţa unei doctorii amare. Şi cum toate doctoriile amare îşi au corectivul şi premiul într-o acadea sau o linguriţă de dulceaţă administrată după înghiţirea lor, Olguţa căpătase duşul dorit fiindcă binevoia să facă băile de soare impuse.</p>
                     <p rend="justify">Astfel, alături de tenisul care-şi întindea în mijlocul livezii gălbuia planşă de nisip cu sclipitoare dreptunghiuri de var, împrejmuită cu înaltă împletitură de sârmă, răsări, cu sacrificarea altor pomi, îngrăditura de rogojini, înlăuntrul căreia Olguţa primea vizita soarelui.</p>
                     <p rend="justify">         „Coliba soarelui”, cum pretindea Olguţa că o va numi Metaforel, era croită din larg: 4 m pe 5. Duşul, cu încăpător rezervor de apă, fusese adus de la Bucureşti, unde-l alesese Herr Direktor; subt duş, un grătar de lemn; pe jos, prund zglobiu de râu şi belşug de rogojini. Două chaises-longues-uri pentru băile de soare, Olguţa botezase această luminoasă încăpere „la musca văduvă”, în cinstea şi spre statornica pomenire a doctorului Prahu, care avea mare slăbiciune, mai ales în timpul verii, pentru cârciumă din Tătăraşi, purtătoarea acestei denumiri.</p>
                     <p rend="justify">Evident, Olguţa niciodată nu intenţionase să facă băi de soare, fiindcă n-avea nevoie şi, mai ales, n-avea poftă de aşa ceva. Dar doamna Deleanu o anunţase că va inspecta inopinat, controlând, şi că va asista chiar cu ceasornicul.</p>
                     <p rend="justify">Atunci se întâmpla un eveniment foarte ciudat, numit de unii învăţaţi coincidenţă: aşa cel puţin îl caracteriză doamna Deleanu. Rodica, robusta camaradă de râs a Olguţei, avu şi ea nevoie de băi de soare. Şi ea nervoasă, şi pentru ea marea… agasantă, muntele… pluvios. Deci, Rodica sosi la Medeleni, unde soarele era vacant şi instalaţia complectă.</p>
                     <p rend="justify">— Mamă dragă, înţelegi, eu ca eu, dar Rodica se jenează… E fată ruşinoasă! Educată la „Humpel”!</p>
                     <p rend="justify">Doamna Deleanu rămase dincolo de ziduri. Dar tot vigilentă. Olguţa organiză băile de soare în consecinţă. Dimineaţa, când plecau la tenis, ambele paciente luau câte un halat de baie, conţinând rândul de haine respectiv, în afară de cel îmbrăcat. În permanenţă, două bluze şi două rochii spânzurau pe marginea rogojinei, vizibile, ca un steag frivol.</p>
                     <p rend="justify">— Mamă dragă, pantalonii nu pot să-i pun în evidenţă! Înţelegi, educaţie de la „Humpel”!</p>
                     <p rend="justify">Aşa că, oricând, doamna Deleanu avea dovadă că pacientele sunt în cură. Pe lângă aceasta, sosirile doamnei Deleanu erau anunţate din vreme de Puiu, de planton cu bicicleta între poarta livezii şi „Musca văduvă”. De îndată ce plantonul anunţa inspecţia, duşul amuţea, râsetele începeau.</p>
                     <p rend="justify">Mai aveau fetele şi o umbrelă: nu pentru duş, pentru soare!</p>
                     <p rend="justify">Nici un pom din livadă nu rodea mingi de tenis. Totuşi, subt perii care-şi lepădau în iarbă rumenele busuioace, albinele găseau proslăvindu-se albul, rotundul şi inodorul fruct de gumă şi de pâslă; la fel, subt zarzării cu blonde grindini, subt cărnoşii caişi, cât şi prin tufele de rubine ale pomuşoarei.</p>
                     <p rend="justify">Pretutindeni, sportivele lunule induceau în eroare albinele. Această risipă de mingi, dincolo de hotarele tenisului, dovedea că cel puţin unul dintre jucători avea lovituri inuzitate la jocul de tenis.</p>
                     <p rend="justify">Îşi găsise un adept între purtătorii de rachetă, străvechiul „cuc”, glorie a oiniştilor de odinioară, constând într-o lovitură astfel aplicată mingii de piele, încât cel care-o executa avea răgaz, până la căderea mingii, să-şi răsucească o ţigară; „iepurii”, să fugă şi să revie fără risc; iar privirile spectatorilor să facă alpinism în văzduh.</p>
                     <p rend="justify">Excluzând pe Olguţa, ale cărei mingi deşi aveau vehemenţa loviturilor de box, erau precise ca loviturile de biliard, pe Puiu, fanaticul şi vrednicul emul al Olguţei, pe Monica, elegantă jucătoare, dar rară parteneră de când cu întârzierea lui Dănuţ, rămânea Rodica.</p>
                     <p rend="justify">— Buftachi dragă, ofta Olguţa, întovărăşind din ochi jalnica bejanie a unei alte mingi, am să-ţi spun Cuc!</p>
                     <p rend="justify">Şi fiindcă Rodica nu se învrednicea să-şi dezmintă porecla, şi fiindcă mingile se consumau ca oule de Paşti, Olguţa instituise un serviciu special pentru descoperirea şi adunarea lor. Păstorul oiţelor rătăcite era Costică, zis Cotic, feciorul oacheşei Anica. Cotic era blond ca strugurii din Stambul şi avea ochii albaştri. Anul venirii sale pe lume era următor anului sosirii la Medeleni a lui Kulek, berlinezul şofer al lui Herr Direktor. Barza cu miros de benzină a lui Cotic nu se mai înapoiase la întâm-plătorul cuib: aşadar, Cotic era „din flori”. Peltic şi tont, suferise pesemne irezistibila atracţie a strămoşului său germanic pentru palmipede.</p>
                     <p rend="justify">Cu osebirea că purul Lohengrin călărea o lebădă ghinionistă, pe câtă vreme Cotic, datorită prestigiului de care se bucura printre gâşte şi gânsaci, căpătase o slujbă remuneratorie: aceea de amiral al flotei, cum spunea Olguţa. Flota se compunea dintr-un imens cârd de gâşte, raţe şi gânsaci. Amiralul o ducea la păscut, la adăpat şi la culcare – pentru care primea diurna de cinci parale şi hrană, pe deasupra, la discreţie, plus tainul de zahăr de buzunar.</p>
                     <p rend="justify">Ţăranii îl învăţaseră să înjure. Pelticul amiral îşi înjura flota cu adoraţie. Seara, când o aducea de la păscut, magnetismul nordic al ochilor albaştri se amesteca în permanente doze cu cele mai sudice sudălmi.</p>
                     <p rend="justify">— Ci tot îndrugi acolo, măi Cotic? interpelau ţăranii de pe prispa cârciumei pe ciobănelul cu varga din urma gâgâitoarei turme.</p>
                     <p rend="justify">— Ia, tudui gâcile!</p>
                     <p rend="justify">— Da ţi-s dragi, măi Cotic?</p>
                     <p rend="justify">— Îhî! Li iubec.</p>
                     <p rend="justify">Această scenă, zilnic repetată, strânsese inima Monicăi şi acţionase voinţa Olguţei, care îl transformase pe Cotic din amiral al flotei în culegător de mingi, mărindu-i diurna. Şi în această nouă funcţiune, fostul amiral excela. Ochii lui aveau darul de-a osebi culoarea albă, cu nuanţele ei – comună mingilor şi gâştelor – de verdele frunzişului şi-al ierburilor cât şi de tenul pământului. De altfel, Olguţa îl persuadase că mingile nu-s decât ouă de gâscă. Şi cu cât va aduna mai multe, flota va spori.</p>
                     <p rend="justify">— Ei, Cotic, ci faci? îl întrebau la bucătărie.</p>
                     <p rend="justify">— Ia, sting ouă di gâci.</p>
                     <p rend="justify">După ce-şi isprăvea treaba, se ducea la gâşte şi asista, cu ochi de mamă, la pregătirile lor de somn. Maică-sa Anica n-avea vreme să vadă de el, fiindcă din an în an florile erau darnice cu ea – darnică şi ea cu ele.</p>
                     <p rend="justify">— Olguţa, Olguţa, m-auzi? îşi vesti Puiu apropierea de sacrele rogojini, rezemându-şi bicicleta de trunchiul unui copac.</p>
                     <p rend="justify">— Cuţulachi, Cuţulachi, te aud! ţipă Olguţa pe acelaşi ton, tăind net entuziasmul vocal al lui Puiu.</p>
                     <p rend="justify">Urmă o tăcere bosumflată, prin care răsună duşul şi murmurul livezii.</p>
                     <p rend="justify">— Cuţulachi, vorbeşte mai tare, curmă Olguţa tăcerea prelungită.</p>
                     <p rend="justify">Puiu, care venise plin de exuberanţă să aducă Olguţei o veste agreabilă, simţi nevoia ofensatoare de-a fi lapidar, şi fu:</p>
                     <p rend="justify">— Tante Alice cânta.</p>
                     <p rend="justify">În loc de: „Nu ştii, Olguţa, ce veste bună îţi aduc? Tante Alice cânta etc…”</p>
                     <p rend="justify">— Bine face, răspunse Olguţa cu o egală lapidaritate.</p>
                     <p rend="justify">— Pot să mă duc?</p>
                     <p rend="justify">— Îhî!</p>
                     <p rend="justify">Puiu culese o pară de jos şi o zvârli într-o vrabie, provocând un zbor.</p>
                     <p rend="justify">— Olguţa…</p>
                     <p rend="justify">— Ei?</p>
                     <p rend="justify">— Nimic.</p>
                     <p rend="justify">— Mersi.</p>
                     <p rend="justify">Puiu luă o piatră şi o zvârli într-altă vrabie: nici un asasinat nu turbură acalmia livezii. Ar fi vrut să-i spuie Olguţei o impertinenţă şi nu găsea nimic alt decât pere şi pietre.</p>
                     <p rend="justify">— Cuţulachi, ce cânta mama?</p>
                     <p rend="justify">— Nu ştiu.</p>
                     <p rend="justify">— Du-te şi află.</p>
                     <p rend="justify">După un răstimp, biciclistul sosi cu răspunsul.</p>
                     <p rend="justify">— Nu ştiu.</p>
                     <p rend="justify">— Cotic al doilea, fredonează.</p>
                     <p rend="justify">— Nu pot, mormăi Puiu, crâncen.</p>
                     <p rend="justify">— Atunci n-am să te mai primesc când fac muzică.</p>
                     <p rend="justify">— Îmi pare foarte taine, chiar foarte taine!</p>
                     <p rend="justify">— Puiu!</p>
                     <p rend="justify">Cum ar fi spus: „Tout beau!”53</p>
                     <p rend="justify">— Poftim, Olguţa!</p>
                     <p rend="justify">— Te-ai calmat?</p>
                     <p rend="justify">— Da, Olguţa.</p>
                     <p rend="justify">— Bine. Fredonează ce cânta mama.</p>
                     <p rend="justify">Puiu înghiţi de câteva ori şi, cu o voce plină de lacrimi, ca sirmele telefonice de rândunele, îngăimă câteva măsuri.</p>
                     <p rend="justify">— Bine, Puiu. Acuma du-te şi culege caise.</p>
                     <p rend="justify">Puiu plecă, maltratând iarba şi brutalizând crengile. Glasul Olguţei avea asupra lui efectul pe care-l aveau mânile lui asupra ghidonului bicicletei.</p>
                     <p rend="justify">— Ce cântă? se informă Rodica.</p>
                     <p rend="justify">— Debussy.</p>
                     <p rend="justify">— Ce-i asta?</p>
                     <p rend="justify">— Ceva, Buftachi! Nu-i de mâncare!</p>
                     <p rend="justify">— Ştiu, da-i bun?</p>
                     <p rend="justify">— Sigur. Trufanda: nu pentru tine! … Descifrează toată dimineaţa, din păcate!</p>
                     <p rend="justify">— Atunci mai faci un duş? o întrebă Rodica, fără să fi auzit finalul, din pricina duşului cu zvon de sărutare pe ureche.</p>
                     <p rend="justify">— Ba! răspunse Olguţa c-un aer dezgustat.</p>
                     <p rend="justify">— De ce?</p>
                     <p rend="justify">— Fiindcă n-are nici un haz duşul fără mama;</p>
                     <p rend="justify">Caişii îl cunoşteau bine pe Puiu şi-l răsfăţau, cum odinioară frumoasele castelane coapte în aşteptarea vitejilor războinici îşi răsfăţau pajii, purtătorii trenelor şi-ai micului pumnal, lăsându-i să se joace cu cerceii, cu inelele, cu zulufii şi uneori chiar şi cu sânii: preţioşi şi ei în brocarturi, dantele şi catifele.</p>
                     <p rend="justify">În fiecare dimineaţă Puiu venea spre caişi, lăsând racheta pe bancă şi fetele la baie. Îmbrăcămintea lui Puiu se compunea dintr-o cămeşă cu mânici scurte şi guler răsfrânt; o păreche de pantalonaşi de flanelă albă, foarte scurţi şi aproape colanţi, strânşi la mijloc cu o centură albă; şi espadrile de pânză cu talpă de sfoară, fără ciorapi; capul descoperit. Aşa hotărâse Olguţa.</p>
                     <p rend="justify">Puiu ştia că-l prinde bine costumul alcătuit de Olguţa. Îl arăta zvelt, fiindcă centura strânsă făcea umerii mai largi, iar pantalonaşii scurţi descopereau picioarele imberbe, brune, cu muşchi lungi, îndemnându-le să fie mai sprintene, mai iuţi. Şi deşi aspira la pantaloni lungi – din pricina prestigiului legat de lungimea pantalonilor – era mândru de cei scurţi din pricina picioarelor.</p>
                     <p rend="justify">Puiu nu scutura caişii. Brutala scuturătură e bună pentru cireşii cu însutitele bătăi de inimioare roşii, pentru gloata zarzărelor bunduce şi elastice ca dancii după trăsurile boiereşti, dar nu pentru caişii somnolenţi şi somptuoşi în arome. Se urca în ei şi culegea, dând la o parte misterul crengilor, pudoarea crenguţelor şi frunzele care ascund povocator ca o rochiţă îmbrăcată pe piele, rotunde nudităţi de aur veneţian – se suia, din creangă în creangă, tot mai înspre cer, în val de arome, până-n vârfuri, unde caisele în soare au un obraz auriu şi celălalt pătat de roşu, ca obrajii fetelor tinere, când se deşteaptă dimineaţa, calde, somnoroase, despletite.</p>
                     <p rend="justify">Culegătorii de perle când se afundă în mare sunt goi şi au, legată de gât, o punguliţă pentru lăcrămioarele undelor verzi. Scufundător în soarele caişilor, Puiu avea legat pe piept un sac de pânză pentru aromatele mărgărintare leneşe ale frunzişurilor verzi.</p>
                     <p rend="justify">Livada Medelenilor avea mulţi caişi: puteau să aurească iarba de subt bogatele lor crengi; să umple chiselele de dulceţi, borcanele de compoturi şi marmelade, şi să îndestuleze pofta tuturor copiilor din casă şi de la bucătărie. Aşa că Puiu alegea numai caisele între caise, cum alegeau trimişii de la Poarta otomanei împărăţii, pentru harem, numai frumoasele între frumoase.</p>
                     <p rend="justify">Îi plăcea, în miros de caisă, de sevă şi de soare, să pipăie şi să cuprindă fructul catifelat ca botul mânzului, şi-atât de dulce bombat, de parcă o inimă, şi nu un sâmbure i-ar fi însufleţit carnea luminoasă. Dar să muşti dintr-o caisă neatinsă de nici o mână, dintr-un fruct având culoarea soarelui privit prin frunze şi căldura încropită a văzduhului de vară! …</p>
                     <p rend="justify">Puiu culegea caise, şi caişii îl învăţau gustul dezmierdărilor şi-al sărutărilor, îndrumându-l vicleni spre trupul surorii lor: femeia. Într-o zi i-o arătară.</p>
                     <p rend="justify">Fetele făceau baie. Puiu colinda caişi, culegând. Şi pe când desprindea caisele din vârfuri, văzu trupul Rodicăi. O clipă, numai, printre frunze. Ca jumătate de caisă cu sâmburile-n ea…</p>
                     <p rend="justify">De-atunci, Puiu o ura pe Rodica.</p>
                     <p rend="justify">Dar se urca uneori în caişii cei mai înalţi, şi nici nu culegea, nici nu muşca. Atunci, obrajii săi luau culoarea obrazului dinspre soare al caiselor din vârfuri, şi inima lui Puiu scutura caise.</p>
                     <p rend="justify">Sacul de pânză de la pieptul lui Puiu se îngreuia. Capul, la fel.</p>
                     <p rend="justify">Nu se înălţase încă pe crengile înalte, şi aromele, din ierburi până-n crengi, îl îndemnau să se urce sus, până acolo de unde…</p>
                     <p rend="justify">Teama şi dorinţa îl stăpâneau deopotrivă. Nu cuteza să privească decât dacă era sigur că Olguţa-i îmbrăcată. Dacă nenorocul ar fi făcut ca Puiu s-o vadă pe Olguţa goală, s-ar fi aruncat de sus, din vârful de unde o privea pe Rodica.</p>
                     <p rend="justify">Pe Olguţa o iubea.</p>
                     <p rend="justify">Pe Rodica o ura.</p>
                     <p rend="justify">Copilărise cu Olguţa. Ar fi avut de nenumărate ori putinţa să o vadă în cămeşă de noapte, în halat de baie bătut de vânt, spălându-se: Olguţa niciodată nu încuia uşile. Întotdeauna ochii lui Puiu ştiau s-o privească pe Olguţa numai când era deplin îmbrăcată. Pe Monica la fel, dar Monica era sora lui mai mare, pe când Olguţa…</p>
                     <p rend="justify">Expresiile „trup de fată”, „trup de femeie”, existau mai demult în mintea lui Puiu; expresia „trupul Olguţei”, niciodată. Olguţa, era Olguţa: numele care-i da bătăi de inimă. Altceva nimic. O duşmănea pe Olguţa – fiindcă-l ironiza, fiindcă-l brutaliza, fiindcă-l umilea – de zeci de ori pe zi. Dar seara, asupra culcării, se ducea în odaia Olguţei şi-i spunea cu sfială, renegându-şi zecile de suflete rebele din timpul zilei:</p>
                     <p rend="justify">— Noapte bună, Olguţa.</p>
                     <p rend="justify">— Noapte bună, Puiule.</p>
                     <p rend="justify">Şi până adormea, asculta glasul Olguţei, spunându-i: „Noapte bună, Puiule”. Asta se numea fericire. Daca Olguţa-i răspundea: „Bine, Cuţulachi, du-te la culcare”, nu se omora, dar adormea târziu, cu perna udă şi obrajii la fel. Asta se numea desperare.</p>
                     <p rend="justify">Desigur că din trei sute şaizeci şi cinci de nopţi, câte are anul, nu toate erau fericite: dimpotrivă.</p>
                     <p rend="justify">Dar nopţile desperate erau urmate, a doua zi, de fericirea de a o vedea pe Olguţa – chiar dacă-i spunea Cuţulachi – aşa că anii lui Puiu, în totalul lor negru şi alb, erau fericiţi.</p>
                     <p rend="justify">De ce venise Rodica? …</p>
                     <p rend="justify">De ce-o văzuse goală? …</p>
                     <p rend="justify">O cunoştea mai demult pe Rodica şi n-o putea suferi fiindcă prezenţa ei însemna imediata lui expulzare.</p>
                     <p rend="justify">— Nu te mai ţine de coada fetelor: eşti băiat, Cuţulachi!</p>
                     <p rend="justify">Când Olguţa era singură, îl mai tolera, când era cu Rodica niciodată, ca şi cum Puiu n-ar fi devenit „băiat” decât atunci când erau mai multe fete împreună.</p>
                     <p rend="justify">La Iaşi, Rodica se arăta prea familiară cu el. Îl bătea peste obraz, îl tutuia cu ifosul nesuferit al celor din cursul „superior”. Şi era grasă pe deasupra. Aşa cel puţin i se părea lui, aprobând întru totul porecla Buftachi, dată Rodicăi de Olguţa.</p>
                     <p rend="justify">S-o fi iubit pe Rodica? … De unde! Nu, din pricină c-o iubea pe Olguţa. Poate că dacă n-ar fi iubit-o pe Olguţa, ar fi iubit-o pe Monica. Dar pe Rodica! Să iubeşti pe un Buftachi ca Rodica!</p>
                     <p rend="justify">Uneori, când era supărat pe ea, o făcea „gâscă” sau „vacă”: natural, în mintea lui. Rodica era grasă ca o femeie, adică avea piept rotund ca guşa hulubilor, obraji plini, pulpe robuste, şi totodată era băieţoasă. Altfel decât Olguţa, se înţelege. Nu ştia să joace tenis, nici să călărească, nici să ţie floreta, nici să se încrunte, nici să privească „teribil”, nici să persifleze. Râdea prosteşte, cum râd toată ziua băieţii între ei, mânca mereu, îi plăcea să se zbânţuie, să ţipe, să gesticuleze…</p>
                     <p rend="justify">În faţa ei, Puiu nu s-ar fi jenat să spuie: „Du-te dracului; ce te hlizeşti? cărăbăneşte-te; ho! nu te holba la mine; porc de cine; marş!” vocabularul şcolar din recreaţie. Dacă nu scăpa astfel de vorbe faţă de Rodica, asta se datora numai prezenţei Olguţei sau Monicăi. Dar cu Rodica s-ar fi putut purta „golăneşte” fără să-i pară rău.</p>
                     <p rend="justify">La Iaşi o vedea numai în uniforma zilelor de şcoală.</p>
                     <p rend="justify">Şi iată că Buftachi venise la Medeleni. Tot Buftachi, dar altfel Buftachi. Chiar în ziua sosirii Buftachi venise la dejun îmbrăcată într-o rochie subţire de foulard ca cireşele roşii; cu obrajii rumeni, părul castaniu închis, atârnându-i pe spate în două cozi grele şi lucioase; cu buza de sus uşor umbrită de un puf care făcea gura mai roşie; cu pantofi care făceau gleznele subţiri şi ciorapi de mătasă care dădeau picioarelor zvelteţă cambrată.</p>
                     <p rend="justify">Abia atunci se oprise Puiu asupra expresiei „ca o cireaşă”, nebăgată în seamă până atunci. Buftachi era ca o cireaşă într-un pahar cu apă: răspândea o veselie rumenă, cărnoasă.</p>
                     <p rend="justify">La dejunul acela, cât şi după dejun, Puiu privise pe furiş ceea ce până atunci nu privise decât la Sevastiţa – ţărăncuţa care-o slujea pe Olguţa – sânii. Când Rodica se apleca mai tare, prin decolteul bluzei de vară vedea îmbinarea arcurilor albe: caldă gropiţă. Şi se roşea. Puiu nu scosese nici un cuvânt la dejun. După dejun, în pridvor, Rodica îl ciupise de gât – ca la Iaşi. Puiu se scuturase ostil şi plecase. Dacă Olguţa şi Monica n-ar fi fost acolo, ar fi rămas.</p>
                     <p rend="justify">Goală, Rodica nu mai era „grasă”. Era cum trebuie să fie o femeie foarte tânără: plină, îmbelşugat voinică, dar avântata.</p>
                     <p rend="justify">Când era cu Olguţa şi Monica, şi când îşi amintea înadins de trupul Rodicăi – ca s-o dispreţuiască mai tare – îşi spunea că-i pântecoasa. Ţinea minte linia mijlocului rotund şi neted, curba galeşă a pântecelui pornind dintr-o cută şi arcuirea şoldurilor, perfectă ca a unui dâmb nins.</p>
                     <p rend="justify">Dar când o privea pe Rodica, din caişi, sau când, seara, îşi aducea aminte de ea se bucura că Rodica are şolduri şi pântece, şi parcă i se umpleau palmele de un val, care le rotunjea în cupe. O visa des şi o ura des. Îl trata ca pe un copil. Într-o zi îi vârâse mâna rece, pe după gât, înfrigurându-i spinarea. Puiu se smuncise, răstindu-se:</p>
                     <p rend="justify">— Dacă ţi-oi face la fel?</p>
                     <p rend="justify">— Fă-mi!</p>
                     <p rend="justify">Puiu se roşise şi plecase.</p>
                     <p rend="justify">Rodica îşi mânca unghiile. Din pricina asta, Olguţa-i spunea că are degete buzate. Puiu era fericit că mai are un motiv de dispreţ pentru Rodica şi o dispreţuia cu expresia Olguţei.</p>
                     <p rend="justify">Dar seara, în patul lui, şi degetele buzate îi făceau o plăcere trupească. Le simţea parcă alunecându-i, rotunde, elastice, pe spinare… Şi-o închipuia dormind pe Rodica…</p>
                     <p rend="justify">Dar o iubea pe Olguţa.</p>
                     <p rend="justify">Pe Olguţa îi plăcea să şi-o închipuie toamna, în odaia de la Iaşi a Monicăi. Ar fi vrut s-o ştie bolnavă, puţin, nu mult, s-o doară gâtul, de pildă. Să-i fie frig. Să fie ceva mai palidă, mai puţin energică. Înfrigurată, să aibă un şal pe umeri şi să stea zgribulită în fundul divanului. Leila să toarcă. În sobă să ardă focul. Olguţa să fie îmbrăcată în haine de toamnă, cu puţin miros de naftalină: rochie de culoare închisă, neagră mai ales, ghete înalte. O îmbrăcăminte de doliu.</p>
                     <p rend="justify">El să stea la picioarele divanului sau la picioarele Olguţei. Afară, frig, burniţă. Să fie şi el bolnav, ca Olguţa să se arate blândă cu el. Să fie zi de şcoală: nici o sărbătoare nu-i mai sărbătoare decât o zi de şcoală petrecută acasă, când ştii că toţi colegii stau în bănci.</p>
                     <p rend="justify">Olguţa să privească spre fereastră. El să mai puie lemne pe foc, să aducă samovarul în odaie. Să vadă mormanele de jar sclipind în umbră şi să audă clocotul muzical al apei din samovar. Să servească ceaiul Olguţei. Să se facă seară.</p>
                     <p rend="justify">— Noapte bună, Olguţa.</p>
                     <p rend="justify">— Noapte bună, Puiule.</p>
                     <p rend="justify">Şi să-i sărute mina…</p>
                     <p rend="justify">Cu cât o ura pe Rodica mai tare, cu-atât o iubea pe Olguţa mai mult.</p>
                     <p rend="justify">Dar Olguţa îl umilea în faţa Rodicăi, şi asta nu-i plăcea – altfel de cum nu-i plăcea să fie rea Olguţa cu el.</p>
                     <p rend="justify">Pe Rodica o dispreţuia: şi nu ţi-e de loc îndemâna să fii umilit faţă de cineva pe care-l desconsideri. Ar fi vrut să facă un pact cu Olguţa: să-l umilească numai când or fi singuri, Olguţa şi cu el; iar în faţa Rodicăi să-l cruţe, nu fiindcă Olguţa n-ar fi avut dreptul să-l trateze cum credea, dar faţă de Rodica! …</p>
                     <p rend="justify">Mai bine-ar fi fost să plece odată Rodica asta! Îi plăcea s-o vadă din caişi făcând baie, sau în halatul deschis, dar teama ca nu cumva s-o vadă din întâmplare şi pe Olguţa era aşa de chinuitoare, încât îi venea să doboare caişii cu ispita…</p>
                     <p rend="justify">Şi toate caisele erau aşa de coapte, şi aromele atât de învăluitoare! …</p>
                     <p rend="justify">Soarele ilumina rogojinile, înzeuându-le; s-auzea duşul, murmurau albinele… Caisele erau calde în mini şi moi, ca pieliţa pântecelui când trupul stă la soare… Şi, muşcate, caisele aveau un sâmbure negru…</p>
                     <p rend="justify">— Puiu…</p>
                     <p rend="justify">— Cuţulachi!</p>
                     <p rend="justify">Vru să azvârle de sus sacul plin: să se sfarme toate caisele. Şovăi. Şovăirea îi deschise perspective negre; cunoştea reacţiunile Olguţei faţă de insubordonanţe: nu-i mai spunea nici Cuţulachi.</p>
                     <p rend="justify">Se coborî şi porni în goană spre rogojini. Prinse sacul de capătul unei lungi prăjini despicată în vârf. Sacul din capătul prăjinei aplecată ca o undiţă înlăuntrul rogojinelor, fu cules de Olguţa şi golit pe jos: ca puişorii aurii de subt aripa cloştei, caisele se rostogoliră.</p>
                     <p rend="justify">Duşul încetă.</p>
                     <p rend="justify">— Puiule!</p>
                     <p rend="justify">Vorbise Rodica.</p>
                     <p rend="justify">— Vrei o caisă?</p>
                     <p rend="justify">— Dacă-mi dai…</p>
                     <p rend="justify">— Prinde-o; da să nu te uiţi!</p>
                     <p rend="justify">O prinse. Dincolo de rogojini, Rodica era goală; picăturile curgeau rotund pe trupul ei…</p>
                     <p rend="justify">— Puiu, du-te şi vezi ce face mama.</p>
                     <p rend="justify">Vorbise Olguţa.</p>
                     <p rend="justify">Încălecă pe bicicletă şi porni.</p>
                     <p rend="justify">Intră în casă. Doamna Deleanu cânta.</p>
                     <p rend="justify">Caisa, pe care n-o muşcase, era caldă în mina şi, dincolo de rogojini, Rodica era goală…</p>
                     <p rend="justify">Trecu din odaie în odaie. Casa deşartă, storurile trase. Penumbră răcoroasă pretutindeni. Uşa odăii Olguţei era întredeschisă.</p>
                     <p rend="justify">Se opri: în genunchi, Sevastiţa ceruia podele. Îşi cruţa şi ghetele, şi ciorapii, şi fusta. Se târa în genunchii goi, frecând din greu.</p>
                     <p rend="justify">Puiu intră.</p>
                     <p rend="justify">Sevastiţa întoarse capul.</p>
                     <p rend="justify">— Mata eşti, conaşule?</p>
                     <p rend="justify">— Eu.</p>
                     <p rend="justify">Se aşeză pe marginea patului.</p>
                     <p rend="justify">Sevastiţa îşi văzu de treabă.</p>
                     <p rend="justify">Din faţă, îi vedea mişcarea sinilor plini, cutremuraţi de gestul sacadat al mâinilor; din spate, pulpele pietroase subt pieliţa albă eu vine albăstrii.</p>
                     <p rend="justify">Se sculă, făcu doi paşi, ocoli o mobilă, se duse la geam, mişcă storul…</p>
                     <p rend="justify">— Nu-s muşte, constată Puiu admirativ şi congestionat.</p>
                     <p rend="justify">— Nu-s, cî li-alung!</p>
                     <p rend="justify">Se plimbă prin odaie.</p>
                     <p rend="justify">— Nu eşti la gioaca duducilor?</p>
                     <p rend="justify">— Nu.</p>
                     <p rend="justify">— Aici-i răcoari.</p>
                     <p rend="justify">— Da.</p>
                     <p rend="justify">Se îndreptă spre uşă, o închise discret, răsuci cheia, onctuos. Sevastiţa ridică puţin capul.</p>
                     <p rend="justify">— Da ci faci?</p>
                     <p rend="justify">—  Am închis-o.</p>
                     <p rend="justify">— Da la ci?</p>
                     <p rend="justify">— Aşa!</p>
                     <p rend="justify">— Dacă vini coniţa şi ni găsăşti?</p>
                     <p rend="justify">— Ei!</p>
                     <p rend="justify">— Apui, ei!</p>
                     <p rend="justify">Se aşeză din nou pe marginea patului. Sevastiţa freca mai departe, clătinând din cap.</p>
                     <p rend="justify">— Sevastiţo!</p>
                     <p rend="justify">— Sevastiţo…</p>
                     <p rend="justify">— Zi, cî ţi-aud!</p>
                     <p rend="justify">— Valeu! cî tari mă mai dor şălili! oftă din senin Sevastiţa, îndoindu-se pe spate ca subt kilogramele unei sărutări.</p>
                     <p rend="justify">— Te dor şalele?</p>
                     <p rend="justify">Sevastiţa oftă, fără să-i răspundă, din nou îndoită asupra podelelor.</p>
                     <p rend="justify">Mirosea tare a terebentină. O muscă, una singură, făcu zgomotul infernal al muştelor solitare într-o odaie în care tăcerea e ameninţată de ceva.</p>
                     <p rend="justify">Puiu se apropie de Sevastiţa.</p>
                     <p rend="justify">— Da ci-ţi vini?</p>
                     <p rend="justify">— Ei, şazi! Nu vezi că am treabî! Amu îţi ardi di gioacî!</p>
                     <p rend="justify">Puiu se îndepărtă.</p>
                     <p rend="justify">Sevastiţa freca subt pat. I se vedeau numai picioarele în întregime goale, cu pulpele prea alb reliefate pe roşeaţa lucie a podelelor.</p>
                     <p rend="justify">Puiu privi spre uşă, spre fereastră, spre patul gol…</p>
                     <p rend="justify">Sevastiţa ieşi de subt pat cu faţa căpşunie, cu tulpanul strâmb. Îşi şterse năduşeala, trecându-şi cotul peste faţă.</p>
                     <p rend="justify">— Sevastiţo…</p>
                     <p rend="justify">— Iaca aud!</p>
                     <p rend="justify">— Na-ţi o caisă.</p>
                     <p rend="justify">Sevastiţa îl măsură lung, se codi, şi luă cu fereală fructul oferit.</p>
                     <p rend="justify">Puiu se îndreptă spre uşă, învârti cheia o dată, de două ori…</p>
                     <p rend="justify">— Da la ci-ai mai închis-o?</p>
                     <p rend="justify">— Nu-i treaba ta!</p>
                     <p rend="justify">Şi-i trânti uşa-n nas.</p>
                     <p rend="justify">Alt strung rotunjise trupul Rodicăi, altul netezise trupul Olguţei.</p>
                     <p rend="justify">Trupul Rodicăi părea hărăzit liniei orizontale, pe care ar fi înfrumuseţat-o cu belşug de rotunjimi, cum înfrumuseţează dealurile curbe, valurile pline, ronda legănare a grânelor şi prelunga plutire aplecată a zborurilor întinsurile plane ale pământului.</p>
                     <p rend="justify">Trupul Olguţei purta avântul şi vigoarea ascuţită a verticalei: plop vibrând spre cer, din lenea priveliştelor toropite.</p>
                     <p rend="justify">Trupul Rodicăi chema mânile, ca viile culesul; trupul Olguţei, săgeată, puterea braţelor de arcaş.</p>
                     <p rend="justify">Alături de Olguţa, Rodica părea grasă, şi nu era. Nici pulpele, nici şoldurile, nici mijlocul, nici umerii, n-aveau dospirea puhavă a grăsimii femeieşti. Pietros – trupul era rotund. În curbe dulci – sânii erau tari.</p>
                     <p rend="justify">Feminitatea, deşi pare, nu e o îngrăşare, ci o împlinire a trupului de fetiţă. O amforă nu e grasă, e din plin şi robust rotundă.</p>
                     <p rend="justify">Fetiţele par slabe fiindcă nu-s încă femei; femeile par grase fiindcă nu mai sunt fetiţe.</p>
                     <p rend="justify">Dar o femeie zveltă, altfel e zveltă decât un băiat. Alături de Rodica, Olguţa părea croită băieţeşte. – şi nu era.</p>
                     <p rend="justify">Amăgitoarea repeziciune a formelor ei, dacă n-avea nici o moliciune din pricina muşchilor căliţi amănunţit în sporturi, n-avea, deopotrivă, nici o asperitate, nici un unghi brusc, nici o duritate atletică.</p>
                     <p rend="justify">Înalte, cu glezne subţiri, pulpe lungi, genunchi rotunzi şi cărnoşi ca piersicile, picioarele când răsăreau în mers, din rochie, erau prea sprintene ca să pară slabe. Dar de la genunchi în sus, liniile care se înălţau spre coapse, păstrându-şi sprinteneala, căpătau o abia simţită îndulcire, un plin, ca aburul nevăzut, care, dimpreună cu lumina soarelui, îndulceşte, toamna priveliştele cele mai aride.</p>
                     <p rend="justify">Mici, sinii nu erau de copil. Erau miei. Din acei sini rari, care-n declinul vârstei nu se îngreoaie, abătuţi, ca pânzele din care vântul a căzut, ci dârji ca prorele sfidează calmul anilor morţi. Sâni care par de copil, la şaptesprezece ani, însemnaţi cu roz de petunii în vârfuri, dar care rămân de copil şi la patruzeci de ani, mai dulci, înduioşaţi parcă, veşnici în mânile dragostei ca rozele Iericonului. Sâni cu pueril relief, care, îmbălsămaţi pe pieptul mumiilor egipţiene umilesc, prin milenii, sinii vremelnici ai femeilor din viaţă.</p>
                     <p rend="justify">Dar mai preţioase decât toate celelalte erau liniile spinării, din coapse până-n umeri. Se înălţau, ca ciocârliile în soare.</p>
                     <p rend="justify">Multe trupuri par zvelte, văzute din faţă, dar din spate, puţine. Cele mai multe păstrează, de-a lungul anilor, aplecarea băncilor şcolare, neobservată în copilărie, din pricina vivacităţii mişcărilor. Fetele tinere îşi poartă timiditatea în spinare: debilă gârbovire; sau impertinenţa: ţanţoşă împietrire. Cusutul hăinuţelor pentru păpuşi, apoi pentru bărbat, apoi pentru copii întreţin şi sporesc mereu aplecarea spinării.</p>
                     <p rend="justify">Adolescenţii, deveniţi bărbaţi capătă ori aplecarea grijilor şi a preocupărilor, ori feluritele gârboviri profesionale, ori poartă greoaia voinicie a pieptului atletic.</p>
                     <p rend="justify">Viaţa apleacă spinările.</p>
                     <p rend="justify">Cochetăria, ca şi corsetul, nu dă zvelteţă spinării – acuză numai, provocator, şoldurile şi rotunzimile care le unesc. Privirile bărbaţilor, când urmăresc femeile cu mers cochet – femeile care „se ţin bine” – coboară ameţite spre şolduri, nu se urcă spre umeri, înviorate, ca atunci când priveşti izbucnirea unui jet-d'eau. Rareori capetele se întorc pe stradă urmărind o femeie, ca să privească altceva decât gleznele spre pulpe, sau mijlocul spre şolduri – fiindcă rare sunt spinările care, biruind coapsele fecunde, se înalţă. Nici educaţia sportivă, nici voinţa cochetăriei nu pot da spinării, nici însufleţi acea linie de imn pur. E un dar hărăzit tuturor trestiilor – care în adieri abia se îndoaie, alene, în vârfuri parcă, ferindu-se de sărutarea vintului delicat – dar rareori trupurilor omeneşti. Iar când îl au, mersul lor e o dănţuire, oprirea lor – o vibrare de înălţare. Acele trupuri biruiesc şi modele, şi imperfecţiunile îmbrăcămintei. Mereu sunt goale ca vântul, sub orişice vestmânt, în suverana lor desăvârşire. Mătasa, catifeaua, şalul veneţian, tricoul de baie sau cârpa zdrenţuită vor deveni egale, îmbrăcându-le. Niciodată goliciunea acelor trupuri nu va fi indecentă, cum a statuilor scoase din valuri nu-i.</p>
                     <p rend="justify">Spinarea şi o şerpuire abia destăinuită în mişcările trupului lung feminizau adânc trupul Olguţei. Alături de franca şi vădita feminitate a Rodicăi, feminitatea Olguţei deştepta spaima, ca ondularea de boa a vijeliilor în calmul mărilor adânci.</p>
                     <p rend="justify">Olguţa avea ochi negri; Rodica, buze roşii.</p>
                     <p rend="justify">Dar amândouă râdeau cu hohote. De ce? Fiindcă unul din ogarii Olguţei, abia deşteptat din somn, clămpănise ca fălcile unui craniu, pentru o muscă imaginară şi, dezorientat, strănutase cu capul strâmb – timp.</p>
                     <p rend="justify">Monica, premergătoarea căruţelor, adusese o veste care răscolise toată curtea.</p>
                     <p rend="justify">— Tante Alice, nu ştii, a venit Dănuţ!</p>
                     <p rend="justify">— Puiule, a venit Dănuţ!</p>
                     <p rend="justify">Prin Sevastiţa, Anica şi Profira vestea tropăi spre bucătărie, unde, pe loc, lăsând bucatele să ardă şi oalele să danseze, baba îşi puse un şorţ alb şi o broboadă albă şi alergă spre poartă, urmată de cini, pisici, gânsaci, găini, împrăştiind zboruri de hulubi, gâgâituri, măcăituri, miorlăituri, piuituri şi lătrături – atât de formidabilă printre vietăţile ogrăzii, încât părea un gheţar plutitor cu papuci.</p>
                     <p rend="justify">Prin Puiu, încălecat pe bicicletă, vestea vâjâi spre „Musca văduvă”.</p>
                     <p rend="justify">O dată vestea aruncată ca o primăvară asupra casei, Monica porni, tot călare, să reîntâmpine pe craiul Medelenilor.</p>
                     <p rend="justify">Cu toată aversiunea pentru arşiţă şi colb, doamna Deleanu trecu pragul porţii şi porni precipitat pe şosea, spre norul de colb, nimb în ochii ei.</p>
                     <p rend="justify">De data aceasta Puiu se simţi superior Olguţei. În faţa rogojinilor se opri, încălecat pe bara bicicletei, rezemându-şi vârful picioarelor de pământ.</p>
                     <p rend="justify">— Olguţa! Olguţa!</p>
                     <p rend="justify">— Cuţulachi, unii oameni văd dublu, tu vorbeşti dublu. Numeşte-mă o dată numai: nu-s cuc!</p>
                     <p rend="justify">— Olguţa, da am o veste nemaipomenită!</p>
                     <p rend="justify">— Ai făcut echilibru-n mini pe bicicletă?</p>
                     <p rend="justify">— Ba nu.</p>
                     <p rend="justify">— S-a ouat Leila?</p>
                     <p rend="justify">Rodica bufni de râs.</p>
                     <p rend="justify">Puiu zâmbi compătimitor. Dar nu putea ţine-n el vestea explozivă…</p>
                     <p rend="justify">—  A venit Dan.</p>
                     <p rend="justify">— Cine?</p>
                     <p rend="justify">— Dan.</p>
                     <p rend="justify">— Metaforel?</p>
                     <p rend="justify">— Dan.</p>
                     <p rend="justify">— Când? Cum? Cu ce?</p>
                     <p rend="justify">— Uite-acuma, vine cu căruţa. Monica a venit călare înainte. Mă duc…</p>
                     <p rend="justify">— Stai, nu te mişca! ţipă Olguţa cu tonul hoţilor când comandă: „Sus mâinile.</p>
                     <p rend="justify">Într-o clipă îşi trase rochia, pe dos, încălţă papucii de tenis, fără ciorapi, omiţând să-şi lege şireturile, uită să-şi scoată prosopul răsucit în turban pe cap – şi răsări dezmăţată în faţa lui Puiu.</p>
                     <p rend="justify">— Descălecă.</p>
                     <p rend="justify">— De ce?</p>
                     <p rend="justify">— Imediat.</p>
                     <p rend="justify">Puiu descălecă.</p>
                     <p rend="justify">Olguţa-i încălecă bicicleta şi, subt ochii uluiţi ai lui Puiu, porni săgeată, turc la cap, derbedeu la picioare, urmată de salturile ogarilor albi.</p>
                     <p rend="justify">Rodica se îmbrăca amănunţit. Printr-o crăpătură a rogojinei, Puiu o urmări trăgându-şi ciorapii, punându-şi cămeşa…</p>
                     <p rend="justify">Pentru întâia oară Rodica văzu ce lipsea cabinei de baie: oglinda. Ştia totuşi, din oglinzile retrospective, că îmbrăcatul în grabă şi pieptănatul la fel, n-o dezavantajau. Dimpotrivă: obrajii sunt mai roşii, de emoţie, părul ciufulit pare creţ…</p>
                     <p rend="justify">Şi simţi de asemeni lipsa unei alte oglinzi la Medeleni: un băiat mai mare decât Puiu. De asta poate regreta oglinda în care ar fi putut aranja cu băgare de seamă ceea ce, în lipsa ei, lăsa la voia întâmplării, cu optimism de altfel.</p>
                     <p rend="justify">— Puiule… ce faci?</p>
                     <p rend="justify">Îl prinsese, fiindcă de la o vreme Puiu închisese ochii ca să mai păstreze imagina Rodicăi dezbrăcată.</p>
                     <p rend="justify">— Să nu mă spui, te rog!</p>
                     <p rend="justify">— A! Te temi de Olguţa!</p>
                     <p rend="justify">Îi zâmbea. Puiu, cu obrajii roşi, îi zâmbi.</p>
                     <p rend="justify">— Nu te spun, dar să nu te mai prind!</p>
                     <p rend="justify">Îl bătu peste obraz şi o luară la goană.</p>
                     <p rend="justify">Descălecarea din căruţă avu loc acolo unde doamna Deleanu întâlni norul de colb. Când o văzu pe mama în braţele lui, mai mică decât el, gâfâind, cu părul sur – i se strânse inima.</p>
                     <p rend="justify">Acelaşi blând parfum de şifonieră deschisă – cu bomboane acre, şocolăţi, livănţică şi flacoane de parfum – răspândea doamna Deleanu, dar lacrimile îi curgeau pe subt ochelari: în grabă, ridicându-se pripit de la pian, uitase să şi-i scoată. I-i scoase Dănuţ, zâmbindu-i.</p>
                     <p rend="justify">— Dă-mi-i mie, mamă. Nu vreau să te văd cu ochelari.</p>
                     <p rend="justify">Avea ghetele prăfuite doamna Deleanu, şi-şi uitase batista. I-o dădu Dănuţ. Monica nu îndrăznise. Ea venea în urmă, ţinând dârlogii, cu Mircea alături. În urma lor, cele două căruţe veneau la pas, scârţietoare. Gheorghiţă, după ce sărutase mâna doamnei Deleanu, o luase la goană spre poartă unde văzuse pe statuara mama Maria. Olguţa trecu pe lângă el săgeată: o recunoscu prea târziu. Chiui după ea ca un desperat: „Şaru… mânaaa…” – şi dădu din cap: „Amarnică-i duduia Olguţa!”</p>
                     <p rend="justify">— S-salve, mă!</p>
                     <p rend="justify">Se pupară, se priviră. Bufniră de râs.</p>
                     <p rend="justify">— Bine, Olguţa!</p>
                     <p rend="justify">— Bine, Metaforel!</p>
                     <p rend="justify">Doamna Deleanu interveni, severă:</p>
                     <p rend="justify">— Olguţa, cum eşti îmbrăcată?! Avem musafiri… Mircea… Băiat mare…</p>
                     <p rend="justify">Olguţa ripostă pe-acelaşi ton:</p>
                     <p rend="justify">— Bine, Metaforel, în aşa hal vii?! Avem musafiri… Rodica… O bomboană…</p>
                     <p rend="justify">Alaiul se întregi.</p>
                     <p rend="justify">— Bună ziua, Mircea. Să nu-mi spui „duduie”. Îţi promit solemn, la porţile cetăţii, că dacă-mi spui, îţi spun şi eu „duduie” toată vacanţa. Ţine-mi bicicleta.</p>
                     <p rend="justify">— Da papa unde-i? întrebă Dănuţ.</p>
                     <p rend="justify">— N-a găsit o bicicletă disponibilă: altfel zbura la tine!</p>
                     <p rend="justify">— Olguţa! Tata e la Iaşi, îl lămuri doamna Deleanu, cu braţul după gâtul lui. Olguţa!!</p>
                     <p rend="justify">— Ce-i, mamă? întrebă Olguţa care o luase înainte, cu şireturile prin colb şi Mircea alături.</p>
                     <p rend="justify">— Ai îmbrăcat rochia pe dos!</p>
                     <p rend="justify">— Ai-ai-ai! Mircea, nu te uita că te faci stană de piatră!</p>
                     <p rend="justify">— Olguţa!</p>
                     <p rend="justify">— Ce să fac, mamă dragă, s-o scot? Eu fac cum vrei mata…</p>
                     <p rend="justify">— O vezi, Dănuţ! Uite – aşa-i toată ziua! Peri albi… Se gândi că-i are şi dezmierdă fruntea lui Dănuţ. Ce mare ai crescut! … Bietul Dănuţ! Te-a zdruncinat căruţa.</p>
                     <p rend="justify">La poartă îi întâmpina grosul oastei, cu baba în frunte, generalisim.</p>
                     <p rend="justify">— Ia şi ti văd… Sărut mina, stăpâni. Şi ni trăiascî, coniţî! Tăiem un curcan: auzi măi Vasili!</p>
                     <p rend="justify">Olguţa şopti, cu ochi teribili, grupului de slujnice:</p>
                     <p rend="justify">— Strigaţi „ura”!</p>
                     <p rend="justify">Şi bufni de râs.</p>
                     <p rend="justify">— Ura! îngânară ele, înghiţindu-l pe: „Şaru mina”.</p>
                     <p rend="justify">Dar băieţii de ţăran, strânşi la poartă, atâta aşteptau. Un „ura” electoral ca intensitate, dar sopran, acoperi glasul femeilor, dând ogrăzii un elan festiv.</p>
                     <p rend="justify">Doamna Deleanu îşi acoperi urechile. Harmalaia se dezlănţuise.</p>
                     <p rend="justify">Abia în pridvor, Dănuţ, care zărind-o pe Rodica se prefăcuse că n-o vede, îi fu prezentat.</p>
                     <p rend="justify">Puiu – singurul cu pantaloni scurţi dintre băieţi – simţi, împotriva lor, ostilitatea celor din „cursul inferior”, când, într-un cerc de fete, în care erau singurii băieţi, sunt detronaţi prin venirea unora din „cursul superior”. Îi examina pe furiş, cu rea voinţă, bucurându-se că-s nespălaţi, prăfuiţi, cu hainele mototolite, şi desfătându-se mai ales de gafa lui Mircea, care, emoţionat, ridicase pe scări în pridvor bicicleta încredinţată de Olguţa şi o privea nedumerit, cu aerul cuiva care ţinându-şi în mina ochelarii i-ar simţi deodată îngreuindu-se şi i-ar vedea crescuţi gigantic şi deveniţi, miraculos, bicicletă.</p>
                     <p rend="justify">Baba pornise după cafea; doamna Deleanu, urmată de Profira, după dulceţi; Anica, după apă de la beci, Gheorghiţă, ajutat de oamenii de la grajd, descărca din căruţe cuferele şi geamandanele.</p>
                     <p rend="justify">Olguţa-i propunea lui Dănuţ o imediată partidă de tenis.</p>
                     <p rend="justify">— Olguţa, uite-n ce hal sunt! Mă duc să mă spăl, să mă schimb… Mă ierţi domnişoară!</p>
                     <p rend="justify">Rodica zâmbi, producându-şi dinţii.</p>
                     <p rend="justify">Dulceţile sosiră. Apa, ba.</p>
                     <p rend="justify">— Unde-i Anica?</p>
                     <p rend="justify">— Anicaaaa…</p>
                     <p rend="justify">— Olguţa!</p>
                     <p rend="justify">— Mulţumesc, nu iau, refuză Mircea dulceţile, încurcat de bicicletă.</p>
                     <p rend="justify">— Pune-o-n buzunar, Mircea! îl învăţă Olguţa, arătând spre bicicletă.</p>
                     <p rend="justify">Puiu bufni.</p>
                     <p rend="justify">— Ce-i, Cuţulachi? Dai din coadă! Ia-ţi bicicleta şi ad-o pe Anica în echilibru pe cap!</p>
                     <p rend="justify">Numai Monica şedea la o parte, pe întâia treaptă a scării. Pridvorul de verdeaţă era plin de zorele. Sufletul Monicăi era la fel. Deşi Dănuţ era cu spatele la ea şi faţa spre Rodica.</p>
                     <p rend="justify">Odăile Potemkin-Kami-Mura, de războinică amintire, erau ocupate numai de fete. Copilăria le părăsise demult, urcându-se în pod cu săbiile de tinichea, cu uniforma amiralului rus şi a celui japonez, cu puşca Eureka, reţelele de mingi colorate, colecţia de vapoare, dormitorul de păpuşi, luptele diurne şi nocturnele conferinţe de pace scrise cu linguri de şerbet sau de beltea jos pe covor, la masa albă a lunii.</p>
                     <p rend="justify">În fosta odaie Potemkin, stăpânea Leila, pisica Monicăi, şi tăcerea, tăcerea Monicăi. Sulfina se usca pe şifonieră, iar pe subt storul lăsat soarele-şi prefira sulfina pe covor. Paşii Leilei nu turburau nimic – ca fumul. O candelă, subt o icoană, cocea în fiecare noapte un frag aerian pentru minuta grasă şi buzele plinuţe ale copilului Isus, copil în braţele Mariei.</p>
                     <p rend="justify">Biroaşul de lemn de trandafir al doamnei Deleanu, delicat şi feminin ca un „clavecin”, pe care-o roză albă, desfoindu-se, cânta o sonatină…</p>
                     <p rend="justify">Vara, o dată cu începutul vacanţei, Verlaine, Heine şi alţii veneau la Medeleni. Melodioase nume închise-n foi sonore, ca ferestrele dinspre livezi.</p>
                     <p rend="justify">În odaia Monicăi nu era ordinea stereotipă a odăilor atent şi minuţios gospodărite – cărţile de pe poliţa-colţar de deasupra divanului aveau aplecarea capetelor care visează la o fereastră, privind marea – ci prelungirea armoniei pe care unele trupuri şi unele suflete, având-o, o răsfrâng firesc asupra decorurilor familiare.</p>
                     <p rend="justify">În odaia Monicăi tăcerea părea că ceteşte versuri. Odinioară, uşa despărţitoare dintre odăile Potemkin-Kami-Mura era închisă de doamna Deleanu. Acuma, de Monica. Bineînţeles, tot Olguţa o deschidea. Căci Dănuţ, oropsitul Kami-Mura, era tot în odaia lui, în odaia Monicăi, iar sufletul Monicăi, ca să-l primească pe Dănuţ, nu deschidea nici o uşă.</p>
                     <p rend="justify">În odaia Olguţei tăcerea era ca un vas spart, înlocuit mereu cu unul teafăr, spart din nou.</p>
                     <p rend="justify">Două paturi – al Olguţei şi al Rodicăi – ca două albii de râu, adăposteau râs, mai mult decât somn.</p>
                     <p rend="justify">Ordinea o făcea Sevastiţa; dezordinea, Olguţa şi Rodica. Luptă inegală, după cum se vede.</p>
                     <p rend="justify">Ca şi biroul domnului Deleanu în epocile de lucru, odaia Olguţei fusese iertată de controlul doamnei Deleanu. Ciorapii, însufleţiţi parcă de electricităţi de acelaşi sens, refuzau să convieţuiască împărecheaţi: unul spânzura, de pildă, pe şifonieră, aerian, altul, terestru, dormea sub pat, dimpreună cu ghetele, pantofii, papucii şi uneori chiar cu pălăriile, insolite apariţii acolo, ca berzele în catacombe.</p>
                     <p rend="justify">Uşa dinspre odaia Monicăi, transformată în panoplie, era împodobită cu florete, spade, măşti de scrimă, mănuşi şi pieptare capitonate. Şi de aceste arme, totuşi, se agăţau ciorapii, mănuşile, batistele, pălăriile, ca iubitele de pieptul luptătorilor care pleacă la război.</p>
                     <p rend="justify">Rachetele şi mingile de tenis aveau locuinţa pe şifonieră, dar călătoreau des, aşa că le vedeai pretutindeni mereu; pe şifonieră rareori, ca pe bărbaţii uşarnici.</p>
                     <p rend="justify">În şifonieră atârnau multe cuiere goale, nu din pricina penuriei de rochii, ci pentru că rochiile preferau să stea turceşte de-a valma, exact subt cuiere. De asta rochiile de gală erau păstrate în şifoniera Monicăi. Rodica îşi păstra rochiile în cufărul în care i le aranjase mama ei, la plecare. Era mai prudent şi, totodată, astfel justifica prezenţa cufărului în odaie. Căci Rodica păstra în cufăr, în afară de rochii, şi oarecare cărţi cu poze, despre a căror existenţă Olguţa nu ştia nimic.</p>
                     <p rend="justify">Dezordinea din odaia Olguţei nu dovedeşte că Olguţei îi plăcea să trăiască în dezordine – aşa cura pretindea doamna Deleanu – ci arăta numai că Olguţa trăia puţin în odaie. Când dormi, locuieşti în pat şi în tine, nu în odaie.</p>
                     <p rend="justify">Adevărul însă e că Olguţa tot în dezordine trăia, dar nu în meschina dezordine a unei odăi, ci pe-afară, în vasta şi triumfătoarea dezordine a livezii, a pădurilor şi a câmpurilor.</p>
                     <p rend="justify">Şi la Medeleni Dănuţ avea apartamentul său. Doamna Deleanu nu se lăsase mai prejos decât Herr Direktor. În cealaltă aripă a casei, nelocuită de la moartea lui conu Costake Dumşa şi a Fiţei Elencu, doamna Deleanu aranjase patru odăi pentru tânărul bărbat. Pe cât erau de modern mobilate cele din Pitar-Moşu, pe-atât erau de patriarhal mobilate cele de la Medeleni. Pietatea pentru amintirea părintelui ei mort, făcuse pe doamna Deleanu să nu schimbe nimic din rânduiala ani de-a rândul respectată când era copil: nici hruba icoanelor – bună pentru lavoar – din odaia de culcare; nici oglinzile veneţiene şi candelabrele la fel, din salonul prea pompos şi prea sever; nici grava armonie a odăii de lucru, cu gigantă bibliotecă de lemn negru, birou de lemn negru, pe care, solemne ca pentru un jurământ la miez de noapte, două sfeşnice de bronz masiv, cu patru braţe, înălţau câte patru lumânări; nici părechea de harapi, din dreapta şi din stânga uşii antreului, buzaţi de râs, purtând în mini de şocolată fără lapte câte un vas aurit, plin şi acum de cărţile de vizită îngălbenite ale unor vremi de mult apuse…</p>
                     <p rend="justify">Un cerdăcuţ lateral – în care conu Costake îşi lua cafeaua – dacă dădeai la o parte viţa de poamă coarnă care îl acoperea, se deschidea pe sat, pe lanuri şi pe dealurile şerpuitoare în albastrul orizont moldovenesc, având afunda perspectivă în care fumul de ţigară sau ciubuc se dezpleteşte lung, alintându-se opalin pe dealurile albastre, cum îi şade bine fumului de ţigară sau ciubuc când nu-i aruncat de pe divanul moale, spre plafon…</p>
                     <p rend="justify">De la Fiţa Elencu nimic nu se păstrase decât doar clopoţelul de argint cu care îşi chema servitorii; îl păstrase doamna Deleanu şi-l trecuse lui Dănuţ, dimpreună cu toate celelalte, nu fiindcă era melodică vibraţia preţioasei guşe de argint lucrat, ci fiindcă nu era sonerie în casă.</p>
                     <p rend="justify">În apartamentul lui Dănuţ, Monica pusese florile; doamna Deleanu, saşeuri de livănţică în şifonieră; şi Olguţa, o pancartă: „Aspru interzis metaforele în vorbă şi în scris. Lăsaţi pe seama broaştelor pe: „ca un” şi „ca o” precum şi pe: „întocmai ca, întocmai cum”!”</p>
                     <p rend="justify">Iar în odaia lui Mircea, alături de ietacul lui Dănuţ, după dejun apăruseră două benzi de hârtie, prinse vertical cu ţintişoare, din plafon până-n podele.:</p>
                     <p rend="justify">Întâia, cu următorul cuprins: „Olguţa sum Olguţa sum Olguţa sum Olguţa sum Olguţa sum Olguţa sum…”</p>
                     <p rend="justify">Şi aşa până-n podele.</p>
                     <p rend="justify">Iar cealaltă: „Olguţa da Duduie ba Olguţa da Duduie ba Olguţa da Duduie ba…”</p>
                     <p rend="justify">Şi la fel până-n podele.</p>
                     <p rend="justify">Ideea era a Olguţei; execuţia, însă, a lui Cuţulachi. Din pricina asta, subt primele cuvinte nu urmau ghilimelele expeditive, şi caligrafia avea un caracter triumfal.</p>
                     <p rend="justify">Puiu avea odaie în aripa fetelor, ceea ce nu-l umilea de loc. Controlul Olguţei însemna apropierea Olguţei.</p>
                     <p rend="justify">Odaia turcească, îmbelşugată în divanuri ca un harem pacificat, îl aştepta pe Herr Direktor: sultan la Bucureşti, ermit la Medeleni.</p>
                     <p rend="justify">Nici Dănuţ, nici Mircea nu dormeau.</p>
                     <p rend="justify">Dialogul dintre ei, de după dejun:</p>
                     <p rend="justify">— Tu ce faci?</p>
                     <p rend="justify">— Mă culc. Dar tu?</p>
                     <p rend="justify">— Şi eu.</p>
                     <p rend="justify">         …întovărăşit de căscat demonstrativ, era o minciună reciprocă. Mircea simţea nevoia patului, fiindcă odată trupul aşezat orizontal, impresiile se limpezeau, ca vinul în sticla culcată pe-o coastă; iar Dănuţ simţise nevoia de-a scrie Adinei de îndată ce fetele plecaseră.</p>
                     <p rend="justify">Mircea nu se limpezea.</p>
                     <p rend="justify">Dănuţ nu scria.</p>
                     <p rend="justify">Dar nici nu dormeau.</p>
                     <p rend="justify">Se despărţiseră unul de altul fiindcă aveau nevoie să fie singuri cu adevărurile şi minciunile sufletelor lor, nealterate de altă prezenţă.</p>
                     <p rend="justify">Dănuţ era la birou, cu fruntea în mina şi cotul pe lespedea de lemn. În faţa lui, o scrisoare cu două vorbe: „Dragă Adina”, iar în coşul de hârtii, altă scrisoare, ruptă, cu trei vorbe:.”Adina mea dragă”.</p>
                     <p rend="justify">Făcu bucăţi scrisoarea din faţă.</p>
                     <p rend="justify">Îi scria zilnic, la Bucureşti, când o avea alături, şi acum… „Sunt trist, Adina…”</p>
                     <p rend="justify">Cuvintele veneau din afară, nu dinăuntru, mobilând convenţional o încăpere goală.</p>
                     <p rend="justify">Ştia că-i trist, dar în clipa când ştia aceasta, nu era trist. Nehotărât şi provizor, ca la o schimbare de anotimp, sufletul era deşert. Tristeţea căzuse ca o lacrimă, lăsând în ochiul care-a plâns-o o privire distrată şi nevoia de-a clipi.</p>
                     <p rend="justify">Se îndreptă spre ietac, hotărât să se întindă. În faţa uşii se opri. Uitase pe birou hârtia cu: „Sunt trist, Adina”. Nu mai era în Pitar-Moşu!</p>
                     <p rend="justify">         „Sunt trist, Adina.” Putea să intre Monica.</p>
                     <p rend="justify">Îşi aminti că şi Monicăi îi scrisese odată: „Sunt trist, Monica”…</p>
                     <p rend="justify">Ciudat! Întotdeauna trebuie să fii trist faţă de cineva!</p>
                     <p rend="justify">Zvârli scrisoarea începută în paner şi trecu în ietac.</p>
                     <p rend="justify">Întâia despărţire de Adina…</p>
                     <p rend="justify">Se întinse pe pat. Acumulase atâtea impresii, emoţii şi amintiri, începând de dimineaţă, încât îşi simţea sufletul ca o masă la care mănâncă două persoane, cu intimitatea lor taciturnă transformată în gălăgioasa masă de douăsprezece persoane.</p>
                     <p rend="justify">Întâia despărţire de Adina.</p>
                     <p rend="justify">Anul trecut venise la Medeleni cu sufletul vacant, dar plin de literatura proprie şi-a altora.</p>
                     <p rend="justify">Anul acesta avea ciudata impresie că poartă pancarta: „DE ÎNCHIRIAT”</p>
                     <p rend="justify">         …a caselor, la Sfântul Dumitru.</p>
                     <p rend="justify">Întâia despărţire de Adina…</p>
                     <p rend="justify">Era stranie grabnica dispariţie a durerii care, la gară, în urma trenului, îl făcuse să dorească apariţia altui tren cu roţi tăioase pentru trupul inutil!</p>
                     <p rend="justify">Venise Monica, doamna Deleanu, Olguţa, Puiu, Rodica… Medelenii copilăriei…</p>
                     <p rend="justify">Reţinu o clipă pe Rodica. Îl mira prietenia Olguţei pentru Rodica. Constatase la dejun prostia ei. Simţi totuşi că „prostia”, „inteligenţa” şi „Rodica” erau noţiuni fără de nici o contingenţă. Mănânci un măr fără să te-ntrebi dacă e prost sau deştept; îl muşti dacă miroase bine şi-i gustos… Totuşi, alături de verva Olguţei şi de distincţia Monicăi, prostia Rodicăi era dezacord… sau variaţie: cine ştie!</p>
                     <p rend="justify">Râdea antrenant Rodiea, decoltându-şi dinţii; se uita pe furiş, ceea ce dezminţea naivitatea figurii: şi avea nări… indecente. Da! o indecenţă care iarăşi dezminţea obrajii permanent roşi, dar cu dese îndoiri de roşeaţă… Era oare proastă într-adevăr? Cine ştie! Aşa de ciudaţi sunt oamenii cei mai simpli! Fiecare are o perspectivă de zeci de planuri sufleteşti, pe care le descoperi pe rând şi subit, ca priveliştile în munţi, la cotiturile drumurilor abrupte.</p>
                     <p rend="justify">Şi în el descoperise această perspectivă care-i dă un fel de nesiguranţă înfricoşată faţă de el. Mai multe suflete îl stăpâneau succesiv, uneori în răstimpuri mai mici, alteori mai mari, ca perindarea domnitorilor la tronul principatelor româneşti.</p>
                     <p rend="justify">Uneori, şi cu unii oameni, era timid: paralizantă timiditate ca un frac de împrumut sau, mai exact, ca o haină îmbrăcată pe dos. Cu alţii era spiritual şi impertinent de îndemânatic în toate mişcările şi vorbele: ca o beţie de şampanie, fără să fi băut, şi fără de ilaritatea fiziologică deşteptată de şampanie. Cu unii se simţea prost, atât de prost, de neghiob, de greoi, de stupid, încât putea spune că are experienţa prostiei, cu nenumăratele ei fizionomii variate ca şi ale inteligenţei, prin el, nu prin alţii. Şi totuşi nu era prost. O simţise din copilărie, când, dominat şi umilit de Olguţa, îşi pusese chinuitoarea întrebare. Avea deopotrivă experienţa prostiei şi a inteligenţei, cunoscute ca doi fraţi gemeni cu el.</p>
                     <p rend="justify">Uneori, de pildă, avea impresia că sufleteşte o învăluie pe Olguţa, o cuprinde, cu o capacitate superioară capacităţii ei sufleteşti. Şi-ndată se îndoia: cine ştie!</p>
                     <p rend="justify">Îşi reprezenta plastic această problemă, în felul următor: o casă cu patru etaje. În balconul etajului întâi se dezbracă o femeie, crezând că n-o vede nimeni. Dar domnul de la etajul al doilea – a cărui soţie s-a dus la teatru – priveşte în voie pe doamna de la etajul întâi, crezând că nu-l observă nimeni. Îl vede însă domnul de la etajul al treilea. Pe acesta, cel de la etajul al patrulea, care zâmbeşte, fiindcă ştie că domnul de la etajul al treilea se crede neobservat şi din această pricină râde de domnul de la etajul al doilea, care la rândul său observă în voie, crezându-se neobservat, pe doamna de la etajul întâi. Singurul care „ştie” e domnul de la etajul al patrulea: el singur judecă pe toţi ceilalţi, complect, zeflemisindu-i ierarhic.</p>
                     <p rend="justify">Dar dacă de pe acoperiş şi pe el îl observă cineva? …</p>
                     <p rend="justify">Etajele minţii nu se pot număra ca ale unei case, aşa că niciodată nu poţi fi sigur. Şi nu vanitatea îl determina să-şi propuie şi să cerce să rezolve astfel de probleme – în copilărie poate că da; acuma nu – ci dorinţa de-a cunoaşte uneori măcar un mal sigur al sufletului înfricoşător de incert.</p>
                     <p rend="justify">O iubea profund pe mama lui. Totuşi, un an întreg nu simţise nevoia să-i scrie altceva decât anostul rând de cuvinte, aşternut pe o carte poştală laconic informativă. Şi acum, când o văzuse căruntă şi cu ochelari, fără de nici o severitate sau mustrare pentru el, simţise ceva mai adânc şi mai întins decât remuşcarea. Simţise că în răstimpul unui an întreg ceva din el suferise, fără ca el să ştie. Văzând-o pe mama lui, luase act de o veche şi statornică melancolie: aceea de-a fi părăsit o fiinţă dragă, căreia, prin aceasta, îi sporeşte suferinţa despărţirii.</p>
                     <p rend="justify">Şi totuşi ignorase această treptată părăginire din el, n-o băgase în seamă – deşi mereu exista în el.</p>
                     <p rend="justify">Să nu iei seamă că zi cu zi mucegaiul copleşeşte zidurile şi că păianjenii ţes pânza ursuză într-o odaie a casei tale?</p>
                     <p rend="justify">Ciudat! Avea impresia că alt suflet conţinea acea părăginire, acea durere: sufletul care-i venise o dată cu mama lui, pe şosea.</p>
                     <p rend="justify">Sufletul nu e ca o casă cu multe încăperi, fie chiar nenumărat de multe. Sufletul e ca un mal la care poposesc corăbii. Aceste corăbii, fiecare din ele aducând altceva – unele rodii şi curmale, altele molime, altele cântece, altele sicrie – sunt pribegile încăperi ale acelei case vast inexistente care se numeşte suflet. Unele se îneacă şi dispar – deşi „sunt” pe fund – altele, răzleţite, apar o dată numai, în fum de ceaţă şi gemăt de sirene. Şi mereu e altceva. Alte suflete, dar ceea ce e îngrozitor e că toate însufleţesc acelaşi trup…</p>
                     <p rend="justify">Adina, mama, Monica, Olguţa… parcă nu intrau în acelaşi suflet, ci fiecare într-alt suflet, conţinut în el.</p>
                     <p rend="justify">Se simţea împovărat ca de un prea mare belşug inform – şi vid totuşi. Vidul copleşitor din preajma marilor furtuni, sau marilor secete: vastă chemare mută.</p>
                     <p rend="justify">         „Ar trebui să mă izolez”…</p>
                     <p rend="justify">Totuşi, în faţa sufletului era cuprins de panică. Aceeaşi impresie pe care ţi-o dă marea, văzută întâia oară, de gigantice vitralii deschise pe nemărginiri când verzi, când vinete, când argintii, când albastre; când linse în aburi lăptoşi, şi atât de plane, încât par lespede de veci în colb lunar, pe toate reliefurile vieţii; când zvârcolite şi atât de uriaş căscate încât pare că asişti la naşterea cosmică a munţilor…</p>
                     <p rend="justify">Scrisul pentru el era un refugiu, o scăpare de propriul său suflet, un fel de fetişism în care metaforele erau icoanele. Cum fugi de umbra stranie a unui cimitir şi cum te bucuri să intri în prima casă ţărănească întâlnită, casă plină de copii care mănâncă mămăliga la măsuţă joasă, cu mâinile mânjite, fiindcă acest decor îţi alungă spaima cimitirului – aşa fugea de sufletul său, reîugiindu-se în metafore.</p>
                     <p rend="justify">Şi fiindcă sufletul era brăzdat de spaime, metaforele izbucneau impetuoase spre viaţă, ca hergheliile de cai sirepi, fugind de crucile de foc ale furtunilor.</p>
                     <p rend="justify">Se simţea fratele sălbatecilor care poartă cercei şi amulete izbăvitoare de mâniile zeilor prevăzuţi şi neprevăzuţi. Adora concretul spre a se izbăvi, prin el, de teroarea abstractului. Făcea metafore cum îşi astupă femeile ochii şi urechile, când le e frică prea tare.</p>
                     <p rend="justify">Dar nimeni nu ştia aceasta, afară de Monica. Ea singură cunoştea caietul scris în vacanţa trecută – în româneşte, nu în franţuzeşte – intitulat Vitrina jucăriilor, la început, Alunele veveriţei, după aceea. Caietul îl păstra Monica. Secretul, tot ea: vistiernică şi vestală.</p>
                     <p rend="justify">Nu arătase Olguţei nimic din ce scrisese atunci, convins că l-ar fi persiflat. Într-adevăr, era plin de metafore caietul, ca scorbura unei veveriţe de alune. Olguţa credea că metaforismul lui e o manie, fără să vadă raţiunea lui profundă, valoarea echilibratoare de religie, pe care o avea pentru el.</p>
                     <p rend="justify">Alunele veveriţei reprezentau epoca cea mai senină a adolescenţei lui. Simţise atunci bucuria vieţii de anahoret, fără de chinul trupesc. O a doua copilărie, conştientă însă, ceea ce dubla bucuria de-a o trăi.</p>
                     <p rend="justify">Se scula dis-de-dimineaţă şi o pornea pe jos. Răsăritul soarelui, hulubii, cucoşii, gâştele, răţuştele, curcanii, rândunelele, ciorile, cucul, fluturii, florile, gângăniile ierburilor, copacii, pomii, siluetele de ţărani, casele satului, berzele agronomice, griul copt, secara, floarea-soarelui… Îi venea să-şi strângă sufletul în braţe şi să-l sărute pe obraji, ca pe un copil zdravăn şi voios, care în fiecare dimineaţă venea spre el, jucându-se cu el. Dar venea dinafară spre el, nu din el.</p>
                     <p rend="justify">Asupra lui n-avea decât creionul, cuţitaşul şi caietul cu scoarţe de muşama neagră. Ali, pointer-ul bătrân, îl urma uneori placid, fiindcă plimbarea era lentă şi siestele lungi.</p>
                     <p rend="justify">Se aşeza undeva în iarbă şi nu se întindea, cum se pretinde că fac poeţii, cu faţa-n sus şi mânile subt cap, lăsându-şi sufletul „scăldat în nemărginita pace a cerului albastru”. Nu. „Nemărginita pace a cerului albastru” e o altă mare răspântie de larguri necunoscute: boltită oglindă a mărilor nestatornice şi a sufletului nestatornic.</p>
                     <p rend="justify">Culcat în iarbă, cu faţa-n jos, aplecat asupra caietului, se îngrădea cu tot ce era pitic şi imediat, notând:</p>
                     <p rend="justify">Greierul.</p>
                     <p rend="justify">Dacă-l auzi: un ciripit căzut în iarbă. Dacă-l vezi: afară de Fabre l-a văzut cineva? Nu-i făcut pentru ochi, numai pentru urechi. Spui: am ascultat greierii şi am văzut fluturi. E drept că fluturii tac; ei sunt aplauzele florilor.</p>
                     <p rend="justify">Lăcusta.</p>
                     <p rend="justify">Văzută pe un tort de şocolată, ai zice că-i cel mai superb miez de fâştica.</p>
                     <p rend="justify">Dar o vezi în iarbă…</p>
                     <p rend="justify">Ogar pitic şi verde al ierburilor verzi, unde-s miniaturalii iepuri după care fugi, şi unde-i vânătorul cât un deget, care vânează mereu, surind câmpia cu rotocoale de fum ale pufului de păpădie?</p>
                     <p rend="justify">Omida.</p>
                     <p rend="justify">Un funicular urcă, urcă, şi se opreşte la gara stacojie a unui trandafir.</p>
                     <p rend="justify">Merele domneşti.</p>
                     <p rend="justify">Ce fetiţă, jucându-se de-a călăul, şi-a decapitat şi scalpat toate capetele păpuşilor, atârnându-le de crengi? Aceeaşi fetiţă care astă-primăvară le-a făcut trusoul de dantelă roză şi matasă verde.</p>
                     <p rend="justify">Hulubi.</p>
                     <p rend="justify">Stau pe acoperiş şi exclamă: „o! o! o!.” – dându-ţi impresia unei sindrofii de cucoane la etajul de sus, dintre care una istoriseşte ceva picant despre una absentă, iar celelalte exclamă, guşate, indignate şi satisfăcute: „o! o! o!”</p>
                     <p rend="justify">Găina.</p>
                     <p rend="justify">Zgârcite, stridiile după ce-şi fac mărgăritarul, îl păstrează în aripile închise şi o păţesc!</p>
                     <p rend="justify">Găina, darnică, după ce face, părăseşte ovalul, rozul şi marele mărgăritar comestibil – sau îl uită.</p>
                     <p rend="justify">În nici un caz nu şi l-ar putea atârna de gât: iar cucoşul nu poartă inele sau ac la cravată.</p>
                     <p rend="justify">Gânsacul.</p>
                     <p rend="justify">Se repede cu aripile vâlvoi, având fluturarea precipitată, alarmată şi serviabilă a şervetului de subt braţul unui chelner dintr-un restaurant de gară, unde trenul se opreşte cinci minute.</p>
                     <p rend="justify">Curcanul.</p>
                     <p rend="justify">Se umflă şi se dezumflă fără de nici un rost, aşa cum aprind şi sting pompoasa lumină electrică din salonul gol copiii care n-au altă distracţie.</p>
                     <p rend="justify">Plopul.</p>
                     <p rend="justify">Îţi vine să prinzi cu degetul vârful acestui minutar oprit şi, învârtindu-l în circonferinţă, să-l aduci la loc şi să aştepţi bătaia imensului orologiu.</p>
                     <p rend="justify">Rândunelele.</p>
                     <p rend="justify">S-au molipsit stând mereu pe sumele de telegraf şi au devenit urgente şi incoherente.</p>
                     <p rend="justify">Piersicul înflorit.</p>
                     <p rend="justify">Îl vezi şi-nchizi ochii fiindcă ai avut, cu o bătaie de inimă, icoana întâii sărutări: buzele roşii care-au zâmbit, obrajii copilăreşti care s-au înroşit.</p>
                     <p rend="justify">E trist un piersic înflorit, fiindcă alături de el, oricât ai fi de tânăr, eşti bătrân.</p>
                     <p rend="justify">Cocostârcul.</p>
                     <p rend="justify">Cel de pe casa lui moş Gheorghe. El a adus în pliscul lung şi delicat copilăria noastră.</p>
                     <p rend="justify">De-atunci cocostârcii nu mai aduc nimic. Pe morminte, cocostârcii nu-şi fac cuib. În schimb, mănâncă broaşte. Ştiinţa explică precis că mediul în care-şi caută hrana e cauza dimensiunilor pliscului.</p>
                     <p rend="justify">Seceriş.</p>
                     <p rend="justify">Tabloul e blond: grâul; albastru: cerul. Vezi ţăranul, vezi coasa, vezi femeia cu merinde şi copilul desculţ şi bălan de lângă ele.</p>
                     <p rend="justify">Un car cu boi…</p>
                     <p rend="justify">Vezi toate noţiunile verii. Simţi vara.</p>
                     <p rend="justify">Un singur lucru nu vezi: bagheta cu care profesorul de germană îţi specifică pe nemţeşte toate cele reprezentate pe tabloul mural al „verii”.</p>
                     <p rend="justify">Şi nu simţi duritatea băncii de pe care priveşti didacticul Sommer, nici mirosul de cerneală şi de clasă în ora treia.</p>
                     <p rend="justify">Seceriş! Lungă recreaţie!</p>
                     <p rend="justify">Şi nici un clopoţel nu te vesteşte că s-a isprăvit.</p>
                     <p rend="justify">Şi – fericire – tabloul înjură româneşte.</p>
                     <p rend="justify">Robinson Crusoe.</p>
                     <p rend="justify">Să fii în sufletul tău ca într-o insulă fără nume, neînsemnată pe nici o hartă, înconjurată de mări benigne în tovărăşia unui papagal, a unei căpriţe şi a unor pisici…</p>
                     <p rend="justify">Şi să fii ca o carte cetită de un copil care mănâncă piersici.</p>
                     <p rend="justify">Robinson Crusoe! Numele fericirii…</p>
                     <p rend="justify">Ce trist e numele morţilor!</p>
                     <p rend="justify">Munţi.</p>
                     <p rend="justify">Apele cuprind pământurile. Viaţa pământului e o lentă înecare sigură.</p>
                     <p rend="justify">Munţi deznădăjduit de înalţi! Muget de vită care se îneacă!</p>
                     <p rend="justify">Aceste notaţii disparate, unele graţioase, altele glumeţe, altele triste, îi micşorau sufletul, dându-i dimensiunile trupeşti şi sufleteşti ale copilăriei. Scria cum un copil îşi clădeşte căsuţe pe covor din cărţi de joc, serios cum numai un copil poate fi. Simţea în el intimitatea unui spaţiu restrâns. Se bucura scriind, cum se bucura un copil, la „lanterna magică”. În aceeaşi clipă era în sufletul lui bucuria bunicului care distrează şi fericirea nepoţelului distrat.</p>
                     <p rend="justify">Schimbase titlul – din Vitrina jucăriilor în Alunele veveriţei – nu fiindcă dorea să publice cuprinsul caietului, ci fiindcă vroia să definească pentru el mai bine, natura bucuriei simţite. Scria uşor, fără nici un efort. Foile caietului se umpleau. Nu recitea. Scria mereu, zilnic, şi dimineaţa, şi după-amiaza. Scria mereu? Fireşte, nu tot timpul. Dar preocuparea alegră a minţii care căuta, descoperea, născocea, era mai preţioasă decât scrisul în sine.</p>
                     <p rend="justify">Miniaturală hărnicie. Veşnic zvon de râu de munte.</p>
                     <p rend="justify">Încetul cu încetul, începură să-l bucure culorile şi să călătorească în ele. Verdele, roşul, galbenul, albastrul nu mai erau pentru el simple suprafeţe colorate, ci profunzimi în care sufletul se afunda, rătăcind ca prin nişte palate pline de neprevăzut…</p>
                     <p rend="justify">Tot fugind de sufletul său ajunsese în copilărie. Triumfase, văzându-şi copilăria clară ca o grădină după ploaie, ca şi cum abia atunci ar fi părăsit-o. Nu pierduse nimic. Tot se păstrase. Miraculoasa „turbincă a lui Ivan”, aruncase la suprafaţă micul şi fragedul continent scufundat. Începu să trăiască în copilărie, aşa de intens, încât, uneori, faţă de Olguţa avea gesturile şi sfiala obedientă a lui Kami-Mura de odinioară, deşi raporturile dintre ei erau altele.</p>
                     <p rend="justify">Continua să-şi scrie zilnic notaţiile, ca şi înainte. Nu scria nimic „despre copilăria lui”: aluzii scurte uneori, indescifrabile pentru un străin. Dar permanenţa din el a copilăriei, cu toate amintirile ei, dădea o rară prospeţime unora din notaţii. În unele din ele, exprima viziunea specială a ochiului de copil, pe care copilul nu ştie s-o transmită altora; în altele, exprima fantezia originală a minţii de copil, pentru care lumea e mereu nouă, ca jucăriile abia căpătate. Şi-n toate, fără deosebire, era bucuria unică a copilului în faţa lumii, bruma de zâmbire pe care lumea o îmbracă numai pentru ochiul copilului. Totul, se mişca într-o atmosferă cu presiune mai mică decât a atmosferei în care se mişcă omul matur. Din această cauză, sufletul avea altă elasticitate, alt ritm: gândurile nu mergeau, săreau. Această elasticitate, acest cvasi zbor al tuturor mişcărilor sufleteşti şi trupeşti, datorite unei presiuni mai mici, e bucuria specifică a copilăriei, îngerească prin aceasta. Sufletul lui trăia în ea, atingând acel desăvârşit echilibru cu sine însuşi care poate fi numit fericire.</p>
                     <p rend="justify">Şi întregirea acestei fericiri era Monica. Dimineaţa, pe la zece, şi după-amiaza, pe la patru, venea la el, descoperindu-l cu instinct care nu da greş, oriunde era. Îi aducea aşa numitul „coş cu merinde”, ca o nevastă de plugar, dar frumoasă şi bună ca răsărită din poveştile pe care zilnic şi le amintea. Îî aducea fructe, tartine, turtă dulce, cozonac, tot felul de bunătăţi. Se aşeza jos, lângă el. Mâncau împreună, ea ca să-i facă plăcere, el ca să-i facă plăcere. Uneori tăceau alături; alteori, Dănuţ îi trecea caietul. N-avea nici o nelinişte de autor cetit şi judecat; nici un apetit al vanităţii nu râvnea elogiul, fiindcă n-avea impresia c-a scris. După ce faci o rugăciune nu aştepţi aplauze; nici după ce mănânci sau dormi. Ceea ce scria era făcut pentru el. Împărţea frăţeşte cu Monica. Intimitatea lor se emancipase de vorbe şi explicaţii.</p>
                     <p rend="justify">         „Literatură” erau poeziile franţuzeşti pe care le făcea din când în când, conştient că, le face”, conştient de superficialitatea emoţiei din ele, conştient de sinceritatea lor ad-hoc, care nu angaja nimic din profunzimile sufletului, dar care nici nu avea „panica de suflet” a notaţiilor – conştient într-o măsură şi de vibraţia altor literatori pe care acele poezii o conţineau.</p>
                     <p rend="justify">Notaţiile erau un seismograf plastic al vibraţiilor senzoriale actuale, îmbinate cu a celor din copilărie – sau, poate, ale vibraţiilor marelui teren vulcanic de care se temea.</p>
                     <p rend="justify">Degetul Monicăi se oprea uneori asupra unei notaţii. Ochii Monicăi râdeau. Dănuţ recitea distrat: risul Monicăi era mai preţios decât notaţia care-l provoca.</p>
                     <p rend="justify">Monica desluşea fără de nici un efort şi slova neregulată, cu litere mâncate, şi metafora, uneori prea obscură – culeasă înainte de a-şi fi împlinit complecta evoluţie în tăcerile sufleteşti – alteori prea îndrăzneaţă – care copil nu-i? – alteori stranie, ca un gest văzut prin vis, alteori reluată de alta şi de alta în joc de aluzii şi subtile devieri.</p>
                     <p rend="justify">Uneori, genele Monicăi se ridicau – zbor lin pe cer – de pe caiet, şi ochii ei priveau altceva decât jocul luminelor.</p>
                     <p rend="justify">Dănuţ ştia: Monica cetise una din acele notaţii denumite de el „început de vis”, adică o metaforă sau o înlănţuire de imagini care deschid perspectivă asupra unei emoţii: barcă, plecând cu pânzele desfăşurate; o urmăreşti în tine cu ochii deschişi.</p>
                     <p rend="justify">Uneori, Monica descoperea îndepărtata obârşie a unei notaţii. În vorbe puţine, îşi împrospăta o amintire din copilărie, simţind emoţia înstrăinaţilor când îşi amintesc de patria îndepărtată.</p>
                     <p rend="justify">Apoi Monica pleca, lăsându-l singur. Trecuse pe lângă el ca o lumină de lună, fără să-l tulbure. Blondă şi înaltă, se ducea spre casă, prin iarbă sau prin grâu, cu sacul de merinde gol.</p>
                     <p rend="justify">Plănuise atunci să scrie un ciclu de poveşti pentru Monica, intitulat Alei pentru ochii tăi. Nu-l scrisese, fiindcă povestea, mai lungă, fireşte, decât notaţia, îi părea factice din pricina efortului necesar construirei ei.</p>
                     <p rend="justify">Dar caietul păstrase titlul: Alei pentru ochii tăi.</p>
                     <p rend="justify">Nu mai văzuse caietul de un an!</p>
                     <p rend="justify">Ce blând se simţea atunci! Blând cum e soarele toamna. N-avea sufletul nici o asperitate, nici un ascunziş, nici o viclenie, nici o impuritate… Şi-n ochi avea un zâmbet blajin, pe-atunci, blajin ca zările ieşene.</p>
                     <p rend="justify">Această stare sufletească – amestec de bucurie şi de bunătate, de împăcare, belşug şi calm – o definise astfel în caietul cu scoarţe de muşama: „Dacă aş fi în pământ, aş înflori; dacă aş fi În cer, aş ploua.</p>
                     <p rend="justify">De ce sunt pe pământ?”</p>
                     <p rend="justify">Aşa era…</p>
                     <p rend="justify">Atunci, în acea binecuvântată vacanţă, se întâlnise cu copilăria şi se despărţise de ea.</p>
                     <p rend="justify">La sfârşitul vacanţei, în noaptea plecării, în semn de gratitudine şi duioşie, scrisese o poezie puerilă şi candidă, pentru Monica: „II était un petit pommier Grave comme une mignonne Infante…”</p>
                     <p rend="justify">Ce mic era acel Dănuţ care scrisese atunci, la lumina lămpii, alături de geamandane, versuri pentru Monica! … Un Dănuţ care aparţinea copilăriei, ca şi Kami-Mura.</p>
                     <p rend="justify">Sunt uneori, când toamna-i în declin, zile sfâşietor de dulci: în loc să plângă, surâd…</p>
                     <p rend="justify">Dar ce făcuse de atunci? … Un an întreg trecuse… Un an opac, inert…</p>
                     <p rend="justify">Adina! Adina! Adina!</p>
                     <p rend="justify">Toate bătăile inimei cântau barbar: Adina! Adina! Adina!</p>
                     <p rend="justify">Ş-abia atunci, iluminat ca o zeitate pagină de mii de torţe, alb subt fâlfâirea limbelor roşii, trupul Adinei, gol, prosternă amintirile…</p>
                     <p rend="justify">Şi, aprigă, suferinţa dorinţei devastă tot.</p>
                     <p rend="justify">         * „Olguţa sum Olguţa sum Olguţa sum Olguţa sum…” „Olguţa da Duduie ba Olguţa da Duduie ba…”</p>
                     <p rend="justify">Cuvintele urcau şi coborau, urcau şi coborau, vertiginos…</p>
                     <p rend="justify">Pândea parcă un râs în odaie, ca dimineaţa, îndărătul obloanelor şi ferestrelor, lumina şi murmurul livezii.</p>
                     <p rend="justify">Adormise şi se deşteptase cu acelaşi refren în ochi şi în urechi.</p>
                     <p rend="justify">         „Olguţa da Duduie ba…” „Am să-i spun Olguţa”…</p>
                     <p rend="justify">Şi totuşi argumentă: „. Monicăi cum îi spun Monica!”</p>
                     <p rend="justify">Ce baie bună de râsete fusese dimineaţa, de la cafeaua cu lapte (pe care, fiindcă o refuzase, pretinzând că nu-i e foame, Olguţa îl obligase s-o bea cu paiul, ca să-i dea iluzia, spunea Olguţa, că nu se hrăneşte, ci se răcoreşte) până la dejunul tineresc, prezidat de bonomia doamnei Deleanu şi alimentat de farsele Olguţei.</p>
                     <p rend="justify">— Vă place sparanghelul? îi întrebase doamna Deleanu, o dată cu intrarea Profirei, care aducea lunguiaţă farfurie cu conţinutul învelit într-un şervet.</p>
                     <p rend="justify">Profira râdea. Puiu se tăvălea de râs; numai doamna Deleanu, Monica, Dănuţ, Mircea şi Olguţa erau serioşi. Rodica zâmbea.</p>
                     <p rend="justify">Doamna Deleanu, ridicând din umeri, descoperise conţinutul farfuriei. În loc de sparanghel, apăruse un morman de creioane de toate dimensiunile, garnisit cu radiere „Elefant”.</p>
                     <p rend="justify">Anica venise la timp, cu adevărata farfurie de sparanghel. Nici o dramă nu turburase clipa de operetă bufă, dar parcă pofta de mâncare se mai înviorase.</p>
                     <p rend="justify">         …Şi capul Olguţei – aşezată la masă în faţa lui – amestec de seriozitate brună şi de veselie albă…</p>
                     <p rend="justify">Şi exuberanţa ei imperioasă…</p>
                     <p rend="justify">Când trece o armată în marş pe străzile oraşului, încetul cu-ncetul ritmurile disparate care animează paşii feluriţilor trecători se contopesc într-unui singur: al armatei care trece. Şi ai priveliştea desfătătoare a preotului burtos, a doamnei încorsetate, a şolticului cască-gură, a modistei ţinând subt braţ balonata cutie de pălării, a pensionarului cu gazeta deschisă, unificaţi de acelaşi pas, impus tuturora de cadenţa netă a pasului milităresc.</p>
                     <p rend="justify">Aşa era veselia Olguţei: toate fizionomiile, vrând-nevrând o urmau antrenate. Până şi Anica şi Profira, care serveau la masă, fraternizau cu râsul boierilor, fără ca doamna Deleanu, biruită şi ea, să observe şi să interzică această familiaritate. Din această cauză, farfuriile luau brusc neprevăzute şi primejdioase înclinaţii, ceea ce determinase pe Olguţa, când se servise limba cu sos de tomate, să dispară vertiginos şi să reapară îmbrăcată cu impermeabilul, oferind umbrela doamnei Deleanu. Nici de cafeaua neagră nu fusese cruţată faţa de masă, impecabil albă la începutul dejunului. Tocmai atunci când doamna Deleanu, cu ibricul plin în mină, începuse să toarne în ceşti, Olguţa, care făcea consideraţii serioase asupra familiarităţii – burtobătăismului, spunea Olguţa – cu care profesorţi de istorie tratează regii şi evenimentele, citase, cu mimică şi gest parodiant, finalul unei explicaţii la istorie a profesorului Oanţă: minuscul purtător al unui pântec bombat ca o umbrelă-n vijelie, al unei chelii monticulare, şi-al unei miopii care dădea ceva porcin ochilor şi vorbei grohăite pe moldoveneşte.</p>
                     <p rend="justify">— Şi i-o tras un răzdbel… şi crăpi Puompaduroaia!</p>
                     <p rend="justify">         „Puompaduroaia” era doamna de Pompadour.</p>
                     <p rend="justify">— Vezi, mamă dragă, adăugase imediat Olguţa, cu glasul Olguţei, faci şi tu vernisajul feţelor de masă, nu numai biata Olguţa!</p>
                     <p rend="justify">— Eu?! se mirase doamna Deleanu, care nu observase dezastrul, fiindcă ochii ei se bucurau de râsul lui Dănuţ.</p>
                     <p rend="justify">— Nu tu! Puompaduroaia! reluase Olguţa.</p>
                     <p rend="justify">De data aceasta, doamna Deleanu recunoscuse existenţa şi paternitatea petelor şi făcuse altă cafea: cea dintâi se vărsase pe masă.</p>
                     <p rend="justify">Cafeaua o luaseră în pridvor. Acolo nu mai erau feţe de masă, dar erau câni. Basetul Patapum – pe care lectorul l-a văzut debutând pe vremea lui Potemkin şi Kami-Mura – făcu sluj; înghiţi muşte reale şi imaginare, căci Patapum era „simulant”.</p>
                     <p rend="justify">Alt profesor defilase – dus de nas de vorba „simulant” – pe subt ochii celor care-şi luase cafeaua în pridvor: profesorul de germană al fetelor, doctorul Freulich, în acelaşi timp şi doctor curant al pensionatului, şi profesor de germană, şi profesor de igienă.</p>
                     <p rend="justify">Doctorul Freulich avea „muscă” – acel derivat de barbişon, păstrat sub buza de jos, analog cu ciotul cânilor berci – exorbitantă unghie la degetul cel mic, folosită ca scobitoare pentru dinţii – rari şi galbeni – şi pentru urechile clăpăuge, capitonate cu păr, şi ca semn paradoxal de exclamare pentru preceptele igienei, pe care…</p>
                     <p rend="justify">— Popor german ştie bine respectat… Du grosser Elefant, warum lachst du? 54 „Grosser Elefant” era Ştefănescu Cecilia, poreclită de Olguţa „Milimetrul clasei”, fiind neînchipuit de mică pentru cursul superior.</p>
                     <p rend="justify">         „Milimetrul” avea accese de râs, irezistibile ca strănutul şi sonore ca nechezatul, mai ales în ora de germană, când Olguţa îi şoptea de la spate:</p>
                     <p rend="justify">— Milimetre, Freulich îţi face cu ochiul. Nu te lăsa! Fă-i şi tu.</p>
                     <p rend="justify">         „Milimetrul” era elevă foarte conştiincioasă şi foarte timorată. Odată, socotindu-se insuficient pregătită pentru teza de la Fizică – învăţa pe de rost – intrase la infirmerie. Nedeprinsă cu presta potrivire a termometrului şi ignorând că emoţia îi ridicase temperatura la 38° – autentice – şi-o ridicase, frecând termometrul subt plapumă, la 42°.</p>
                     <p rend="justify">— Was? … Du grosser Elefant, du mort eşti! Hinaus55, simulant! Hinaus, Elefant!</p>
                     <p rend="justify">Şi epilogul, în ora de germană.</p>
                     <p rend="justify">— Elefant, spui tu mi cari est temperatur normal de la om?</p>
                     <p rend="justify">         „Milimetrul” îşi pierduse capul.</p>
                     <p rend="justify">— Treizeci de grade, îi suflase Olguţa.</p>
                     <p rend="justify">— Treizeci de grade.</p>
                     <p rend="justify">— Bietul „Milimetru”, încheiase Olguţa, a murit în ziua aceea căci şi-a schimbat porecla în „Termometru”. Probabil că se va destina medicinei. Ştiţi, sunt porecle care obligă.</p>
                     <p rend="justify">Şi „Termometru” e tot aşa de ambiţios ca şi „Milimetru”, mai ales că e singurul termometru din lume care e tratat cu vocative. „Termometre dragă, poţi să-mi sufli?” „Termometroiule, nu mă plictisi!” „Taică Termometre, la ce pagină moare Ludovic al XV-lea!” „Spune, Termometre puiule!” „Frate Termometre, câte rânduri are lecţia pe mine?” „Termometraşule, lasă-mă să copii rezolvarea ecuaţiei”…</p>
                     <p rend="justify">Încetul cu încetul, pridvorul se umpluse de eleve de la „Humpel” şi de profesori şi profesoare. Unii, cunoscuţi mai demult, din scrisorile Olguţei, alţii inediţi.</p>
                     <p rend="justify">Profesorul de geografie, care – spunea Olguţa – n-avea nevoie la explicaţie de globul pământese, fiindcă-l purta cu el: un pântec predestinat la aşa ceva. Ecuatorul era reprezentat prin lanţul de ceasornic; Polul Nord, prin chelia capului.</p>
                     <p rend="justify">— Nici când se-ntorcea cu spatele la tablă, spunea Olguţa, elevele nu pierdeau din vedere harta continentelor, fiindcă şi dinapoiul „lu domnu Jelea” era afectat geografiei, prin rotunjime, continentele cârpiturilor şi arhipelagul petelor. În timpul verii, însă, „globul pământesc” nu se ridica de pe scaun. Elevele nu pierdeau nimic. Batista „lu domnu Jelea” tot geografică era, batista propriu-zisă reprezentând mările, restul, uscatul. La finele săptămânei, mările dispăreau, înghiţite de uscat.</p>
                     <p rend="justify">Şi profesoara de gimnastică, Lucia locotenent Enache.</p>
                     <p rend="justify">         „Un, doi! Un doi! Un, doi! Pieptul, Ştefănescu! Un, doi! Un, doi! Gambele, Maican! … Drepţi! Deleanu, nu se mişcă-n front!” „Musca!” „În front nu-i muscă, Deleanu!” „E-n ureche, domnişoară. Musca ţeţe.” „Vorba Deleanu! N-ai limbaj de „Humpel”! Un, doi, un doi… Bate talpa. Simte-te, domnişoară! Nerv! Nerv! … Ah! cum mă agasaţi!”…</p>
                     <p rend="justify">Şi Dacia Robu, „vergină” din clasa opta, cu bust şi voce forte, specializată în recitări la producţii de fine de an: Nunta Zamfirei. De la început vedeai că Dacia are „sentiment”. Ea nu spunea Nunta Zamfirei ca mine şi ca dumneata, care nu ştim să vibrăm în faţa poeziei, începând cu titlul. Îţi dădeai seamă că emiţând cuvântul „nuntă”, Dacia vedea o nuntă. De asta buzele ei căpătau un accent virginalisim, devenind mici, micuţe, mititele, ca atunci când faci bezele. Sala era câştigată. Dar a cui era „nunta”? Aici e aici! Nu a Marandei, nici a Ruxiţei, nici a Vetei! Nunta era a Zamfirei. Sala afla imediat acest eveniment. Dacia declama: Zaaam-firei… Sala simţea „fiorul”, zis irezistibil. Şi palpita în ochii tuturora – auditorul se compunea mai ales din mame – scânteia aceea entuziastă a marilor noutăţi fericite: cum ar fi, de exemplu, Unirea Principatelor. Parcă auzeai dialogul mut al celor din sală: „Nu ştii? Se mărită Zamfira!” „Eeei! … Se mărită Zamfira!” „Hei! Se mărită Zamfira!” „He-hei! Se mărită Zamfira!” „Elelei! Se mărită Zamfira!”</p>
                     <p rend="justify">         …în acest banchet al Zamfirei, Dacia urma: „E lung… pământul”… Toată sala era convinsă că pământul e lung. Parcă simţeai nevoia capetelor să se-ntoarcă încotro arăta braţul Daciei. Dar, spirituală, împreună cu poetul, Dacia revenea: „Ba e lat!” Vedeai că sala basculează, ca la o oprire bruscă a tramvaiului. După o clipă de reculegere, sala se împărţea în două tabere contradictorii: una, partizana lungimii pământului; cealaltă, adepta lărgimii. O clipă numai, şi ar fi început măcelul „lungilor” cu „laţii”. Dar Dacia răsturna răcoritoare o şi mai senzaţională noutate: „Dar ca Săgeată de bogat, nici astăzi om pe lume nu-i”… În buzele Daciei, Săgeată avea efectul lui Orfeu. Sala era subjugată… Allah e Coşbuc, şi Dacia profetul său!</p>
                     <p rend="justify">Dacia avea zece la română din pricina „sentimentului”, şi zece la psihologie tot din pricina „sentimentului”.</p>
                     <p rend="justify">Şi Sanda, din clasa opta, preţioasă şi exclamativă, gingaşă şi exotică.</p>
                     <p rend="justify">         „Ah! ce roze! … Te simţi în Ispahan!”…</p>
                     <p rend="justify">Sanda ar fi dorit să fie prinţesă japoneză – cel mai mătăsos articol princiar – să aibă un palat de „bambus” la ţărmul unei mări de „smarald”, subt un cer de „safir” cu nouri de „nacru”, soare de „topaz”, lună de „opal”, cu nopţi de „peruzea”, stele de „diamant” şi zori de „mărgean”.</p>
                     <p rend="justify">Din literatura română, Sanda aprecia numai versurile Claudiei Millian, din cea franceză, mai ales poezia tip Loti, eu toate ramificaţiile şi sucursalele ei. Afecta un diafan început de tuberculoză şi o preocupa trusoul ei mortuar: numai mătăsuri în culori „autumnale” şi bijuterii „stranii” într-un „cofret de ivoriu”.</p>
                     <p rend="justify">Nici Rodica, deşi prezentă, nu scăpase de Olguţa. Astfel, băieţii cunoscuseră o Rodică şcolară, cu totul osebită de Rodica din pridvor, sigură în evantaiul de roşeli şi zâmbete, mânuit cu ştiinţă.</p>
                     <p rend="justify">         „Domnişoară, ce-i genul epic?” „Genul epic? … Genul epic e… un (suflă Monica), un (suflă Olguţa), un (suflă Adela), un… o… Împărţire literară”… „Atât, domnişoară?” „Spune că da” (îi sufla Olguţa).</p>
                     <p rend="justify">         „Dă-mi pace, Olguţa!” „Aştept, domnişoară!” „Spune-i s-aştepte” (îi sufla Olguţa).</p>
                     <p rend="justify">         „Ştiu mai bine genul liric”, izbucnea Rodica.</p>
                     <p rend="justify">         „Bine. S-auzim ceva despre genul liric.” „Despre genul liric? Genul liric (suflă Olguţa) e (suflă Monica) un (suflă Adela), un… Nu… Ba da… Genul liric e o împărţire literară.”</p>
                     <p rend="justify">         …Sari la Eminescu” (îi sufla Olguţa).</p>
                     <p rend="justify">         „. Eminescu, de exemplu…” „A scris poezii”, îi sufla Olguţa.</p>
                     <p rend="justify">         „…a scris multe poezii”… „Geniale”, îi sufla Olguţa.</p>
                     <p rend="justify">         „. Geniale”… „Geniale”, îi sufla Olguţa.</p>
                     <p rend="justify">         „…dar”… „Nu te-ncurcă cu „dar”, îi sufla Olguţa. Dăi cu „de exemplu”„.</p>
                     <p rend="justify">         , …de exemplu”… „Lacul”, îi sufla Olguţa.</p>
                     <p rend="justify">         „. Lacul”, răsufla Rodica.</p>
                     <p rend="justify">         „Domnişoară, Lacul e de Lamartine!” „Ce-are-a face!” îi sufla Olguţa.</p>
                     <p rend="justify">         „Lamartine”… suspina Rodica.</p>
                     <p rend="justify">         „Da, domnişoară, Lamartine, mare poet francez”… „Spune că ştii”, îi suflă Olguţa.</p>
                     <p rend="justify">         „Ştiu.” „Foarte bine, domnişoară. Asta dovedeşte că-ţi place literatura… Ei! cărui gen literar aparţine Lacul?</p>
                     <p rend="justify">         „Protestează, îi suflă Olguţa. Suntem în ora de română.” „N-am ajuns la Lamartine!” „Bine, domnişoară, dar mai sunt şi lecturi extra-şcolare… Cultura generală… Ce faceţi acasă?” „Spune că mănânci, fiindcă eşti anemică”, îi suflă Olguţa.</p>
                     <p rend="justify">Rodica bufnea de râs.</p>
                     <p rend="justify">         „. Un râs de genul epic, încheiase Olguţa, adăugind:</p>
                     <p rend="justify">Nu te superi, Buftachi?”</p>
                     <p rend="justify">Buftachi răspunsese cu un: „nuuu”! care se silea să nu fie de loc înţepat.</p>
                     <p rend="justify">         …Avea dreptate Dănuţ să-i spuie Olguţei „Păpuşăreasa”. Toţi oamenii pe care-i cunoştea îşi lăsau dublul lor în memoria Olguţei. Şi când îi venea, scotea vraful de marionete pe care le însufleţea cu gestul, mimica, intonaţia şi accentul victimei.</p>
                     <p rend="justify">Oare şi el îşi avea dublul, marioneta? Avea oare şi el aceeaşi suprafaţă de ridicol pe care o aveau celelalte păpuşi?</p>
                     <p rend="justify">Creioanele Hardtmuth? Renunţase la ele.</p>
                     <p rend="justify">Timiditatea? Cerca s-o alunge. Duduie… „Am să-i spun Olguţa.”</p>
                     <p rend="justify">Un miliard de greieri izbucniră în odaie, contopindu-şi stridulaţiile într-un zornăit asurzitor.</p>
                     <p rend="justify">Mircea sări din pat.</p>
                     <p rend="justify">Ce se-ntâmplase?</p>
                     <p rend="justify">Deschise obloanele.</p>
                     <p rend="justify">Ce se-ntâmplase?</p>
                     <p rend="justify">Olguţa – adică Puiu: executorul – îi aşezase subt pat trei ceasornice, cu deşteptătorul la patru. La şase, începea partida de tenis între Olguţa şi Dănuţ: senzaţională luptă sportivă. Olguţa hotărâse că toţi somnoroşii să fie sculaţi la cinci, ca până la şase să aibă vreme să se dezmeticească, să se îmbrace, să-şi bea ceaiul obligator – doamna Deleanu îl prezida – şi la şase fix, să fie prezenţi în arenă. Şi, consecventă, poruncise lui Puiu să ascundă câte un ceasornic zgomotos sub paturile băieţilor. Puiu introdusese trei maşini infernale subt patul elevului dintr-a opta, care în timpul dejunului o privise pe Olguţa aşa cum n-avea dreptul s-o privească decât Puiu: elevul dintr-a cincea.</p>
                     <p rend="justify">Monica aşeză alături cartea pe care n-o cetea, sări de pe divan şi fugi la uşă. Recunoscuse cele două bătăi pe care inima ei le păstrase cu ritmul şi intonaţia lor exactă, deosebită de-a altor ciocănituri, ca muzica de zgomot.</p>
                     <p rend="justify">— Dănuţ!</p>
                     <p rend="justify">— Mă aşteptai, Monica?</p>
                     <p rend="justify">— Te-aşteptam? …</p>
                     <p rend="justify">Ridică din umeri, zâmbind uşor – în loc să ofteze – îşi dădu o şuviţă aurie de pe frunte, luă nuna lui Dănuţ şi-l călăuzi spre divan prin penumbra odăii, cu paşi înceţi, tăcând.</p>
                     <p rend="justify">Leila deschise ochi de miere şi-i închise, rămânând rotocol mătăsos de cenuşă albăstrie.</p>
                     <p rend="justify">Când treci cu o durere pe subt un lung umbrar de tei înfloriţi, ieşi de subt el cu o melancolie,…</p>
                     <p rend="justify">Se aşeză pe divan, rezemându-se de părete. Simţi mâna Monicăi pe capul lui, apăsându-i-l afectuos.</p>
                     <p rend="justify">— Erai să te loveşti de poliţă! Ai crescut, Dănuţ… Anul trecut…</p>
                     <p rend="justify">— M-am schimbat?</p>
                     <p rend="justify">— Ai crescut. Eşti obosit, Dănuţ?</p>
                     <p rend="justify">— Nu. M-am schimbat. De asta par obosit… Nu ne-am văzut demult, Monica! E bine lângă tine.</p>
                     <p rend="justify">Îi privi mânile încrucişate calm peste genunchi, tihnite ca mânile icoanelor păstrate-n umbră. Văzu o carte.</p>
                     <p rend="justify">— Au jardin de l'Infante. De unde-o ai?</p>
                     <p rend="justify">— Tu mi-ai trimis-o, Dănuţ!</p>
                     <p rend="justify">— Da… Îţi place Samain?</p>
                     <p rend="justify">— Prea frumos – ştiu eu! – e ca o femeie, vorbi Monica, având în glas un fel de silă şi de îndoială… Îmi place mai mult Verlaine, nu-i aşa de parfumat. Ştiu eu!</p>
                     <p rend="justify">Dănuţ medită o clipă, ţinând cartea pe braţe.</p>
                     <p rend="justify">— Curios, Monica! Eşti singura fe… singura care nu-l adoră pe Samain. Adina…</p>
                     <p rend="justify">Se opri, îngrozit…</p>
                     <p rend="justify">Numele Adinei răsunase ciudat în odaia Monicăi.</p>
                     <p rend="justify">Tăcură îndelung. Apoi mâna Monicăi ridică fruntea lui Dănuţ cu o uşoară mângâiere.</p>
                     <p rend="justify">— Ai mai scris, Dănuţ?</p>
                     <p rend="justify">— Nu.</p>
                     <p rend="justify">Şi se roşi, se roşi, se roşi…</p>
                     <p rend="justify">Nu putea minţi alături de Monica. Dar nici nu putea fi sincer. Să fi fost Monica băiat… Nu. Lui, cel dintâi, i-ar fi părut rău.</p>
                     <p rend="justify">— Monica, aş vrea să mă izolez, să reîncep viaţa de anul trecut…</p>
                     <p rend="justify">— Ai să mai poţi, Dănuţ?</p>
                     <p rend="justify">Îl privea atât de limpede şi de blând, încât sufletul vorbi tare, inocent şi încrezător ca mişcările unui miel.</p>
                     <p rend="justify">— Ştiu eu! … Am să cerc… Şi iar se scutură, privind într-altă parte… Am să pot. Şi cu înflăcărarea febrilă a celor lipsiţi de reală energie, dar capabili de frenezii zgomotoase ca trepidaţiile unei locomotive ale cărei roţi se învârt – pe loc – cu atât mai repede, cu cât urnirea e mai grea, Dănuţ vorbi: Chiar de mine, încep o viaţă nouă. Mă scol dimineaţa, îmi iau caietul, un creion, şi mă duc… Îşi trecu mâna prin păr. …Încep iarăşi plimbările din vara trecută… Bucureştiul m-a otrăvit, m-a otrăvit! Îmi trebuie linişte, pace, singurătate. Vreau să mă simt din nou cu obrazul pe caiet. Aceea-i casa mea adevărată… M-am săturat de viaţă! … de felul de viaţă de până acum! … Ştii ce? Am să mă tund, Monica. Vreau să fiu urât. Am să-nchid toate hainele în cufere şi le trimit în pod… Aş vrea să fiu desfigurat, respingător. Atuncea am să scap de mine şi de ceilalţi! Zvârl tot. Nu-mi mai trebuie nici un fel de eleganţă! Am să umblu răpănos. Aşa am să mă simt bine: jerpelit ca un vagabond… Vreau să fiu curat ca un pahar cu apă. Nu-mi mai trebuie nici cărţi! M-am îmbolnăvit de literatură! … Am să-mi duc sufletul la păscut…</p>
                     <p rend="justify">Întorcând capul, întâlni ochii Monicăi: râdeau. Zâmbi şi el. Râse.</p>
                     <p rend="justify">— Mint, Monica?</p>
                     <p rend="justify">— Nuuu, Dănuţ! Eşti… copilăros. Când vorbeşti aşa, eşti Dănuţ.</p>
                     <p rend="justify">Râdeau amândoi, cu sufletele deschise. Apoi rămaseră pe gânduri, gravi.</p>
                     <p rend="justify">Dănuţ se posomorî.</p>
                     <p rend="justify">— Doamne, Monica! oftă Dănuţ. Ce-i aici?</p>
                     <p rend="justify">Îşi arătă capul, cu o mişcare duşmănoasă, răzvrătită. Monica se apropie de el şi-l sărută pe frunte. Tăcerea curgea printre ei, ca un râu între malurile frăţeşti.</p>
                     <p rend="justify">— Ştii ce, Monica? Hai să ne uităm în caietul de anul trecut.</p>
                     <p rend="justify">ALUNELE VEVERIŢEI.</p>
                     <p rend="justify">Vacanţa 1913</p>
                     <p rend="justify">D. D.</p>
                     <p rend="justify">Scris cu creion no. 1, titlul se estompase ca siluetele copacilor pe zăpadă când începe seara. Întâia notaţie avea următorul titlu:</p>
                     <p rend="justify">51/2 dimineaţa.</p>
                     <p rend="justify">La internate e ora când sună clopoţelul deşteptător.</p>
                     <p rend="justify">Din dormitor în dormitor ochii se deschid, genele clipesc luptând cu somnul greu. Dimineaţa şcolară începe. Cămeşi de noapte umblă prin întuneric; toaca ciubotelor pe coridoare. Un fel de denii la miez de noapte, cu trupuri mici.</p>
                     <p rend="justify">Lavoarul comun, spre care vin cămeşi de noapte care tremură, prosoape lungi care atârnă, capete tunse care moţăie… Miros de apă rece, de sopon, de pastă de dinţi. Fierberea robinetelor. Banca minţită pe care-ţi văcsuieşti ciubotele, amărât, ca pe-ale altuia. Ultimul miros e cel de vacs.</p>
                     <p rend="justify">Frig! Tristeţă cu gust de pastă de dinţi. Singurătatea unuia singur, care vorbeşte munteneşte şi nemţeşte şi gândeşte cu accent moldovenesc, între toţi ceilalţi, care vorbesc nemţeşte şi gândesc la fel. Oare gândesc?</p>
                     <p rend="justify">         …Lămpi cu arc voltaic luminează alb, bâzâind: capul omului de omăt incandescent, cu pălărie de tablă albastră, căptuşită alb. Pupitre de repetitor. Miros de cerneală şi creioane.</p>
                     <p rend="justify">Poezia germană din cartea de cetire deschisă pe pupitru:</p>
                     <p rend="justify">Andreas Hoffer.</p>
                     <p rend="justify">Sub pupitru, Jack al lui Alphonse Daudet.</p>
                     <p rend="justify">Alt clopot.</p>
                     <p rend="justify">Sala de mâncare. Cafeaua cu lapte subţire ca un ceai cafeniu, în care moi, oftând, bucata de pâne. Fărâmiturile pe jos: pentru mătură, nu pentru vrăbii.</p>
                     <p rend="justify">Ora întâi. Catalogul deschide o acoladă pe toate inimile. Elevul de la tablă, palid, cu creta şi buretele în mina. Pe tabla neagră răsar linii geometrice, tremurate cu lacrimile pe obraji. Câte zile mai sunt până la vacanţă? … Nu! Câte ore mai sunt până la recreaţie? Ochii de copil tuns, în uniformă, cu coatele pe bancă privind spre ferestre, departe, mirajul vacanţei…</p>
                     <p rend="justify">51/2. La Medeleni. Zorii. Bătaia cu pernuţe a hulubilor.</p>
                     <p rend="justify">Cobor scările. Mă întorc. Zorelele!</p>
                     <p rend="justify">Zorelele! Ochii mei de copil privind din clasă spre Medeleni! Uită-te la zorele, Monica…</p>
                     <p rend="justify">Monica-i dezmiardă mina.</p>
                     <p rend="justify">— Dănuţ, când îi lua caietul, pagina asta să mi-o dai mie. Am copiat-o, dar vreau s-o am scrisă de tine…</p>
                     <p rend="justify">— Monica, dar caietul e al tău.</p>
                     <p rend="justify">— Vai, Dănuţ!</p>
                     <p rend="justify">— Sigur… Numele tău e pe întâia pagină. Caietul e al tău.</p>
                     <p rend="justify">Roşie, Monica respiră adânc.</p>
                     <p rend="justify">— Dănuţ, ce zi bună-i azi… Mi-e frică…</p>
                     <p rend="justify">Dănuţ tăcu. Şi lui îi era.</p>
                     <p rend="justify">Monica întoarse foaia. Ochii lor se întovărăşiră din nou pe foaia următoare a caietului:</p>
                     <p rend="justify">Trăsură.</p>
                     <p rend="justify">Nu trăsura de oraş, cu numărul la spate şi pe felinare!</p>
                     <p rend="justify">Nici roţile pe asfalt!</p>
                     <p rend="justify">Nici birjarul cu haina de catifea albastră, încins cu brâu roş cu franjuri, sau lată curea de piele, care-ţi cere socoteală măsurându-te de sus.</p>
                     <p rend="justify">— Câte curse?</p>
                     <p rend="justify">Nici biciul cu impertinentă curbă!</p>
                     <p rend="justify">Nici caii fără nume, cu cozile tăiate englezeşte!</p>
                     <p rend="justify">Nici accentul muntenesc al zgomotelor şi vorbelor!</p>
                     <p rend="justify">Nici lacrimile care tremură, mereu hurducate, deşi trăsura are roţi cauciucate!</p>
                     <p rend="justify">         …Blajina trăsură care aşteaptă în dosul unei gări mici, numai cu soarele în ea: întâiul copil în vacanţă, cu părul pe umeri.</p>
                     <p rend="justify">Buna trăsură cu poclit pentru sulfină; nechezatul cailor pentru care ai adus zahăr; biciul cumsecade, acoperit de cer; semnul prietenos al cozilor cailor; urmele tălpilor colbăite, pe pluşul podelei; scăunaşul din faţă, pe care-ţi pui pălăria; cinele de tunătoare pe care-l iei în trăsură fiindcă-i bătrân şi cinii satului sunt răi… şi vizitiul…</p>
                     <p rend="justify">Ce sfânt cu spate frânt a coborât pe capră, cu numele de moş Gheorghe?</p>
                     <p rend="justify">— Dănuţ, de ce nu-i arăţi Olguţei?</p>
                     <p rend="justify">— Metaforel?</p>
                     <p rend="justify">— Ţţ! Olguţa…</p>
                     <p rend="justify">— Olguţa?</p>
                     <p rend="justify">— Olguţa… Ştiu eu! Cine-o cunoaşte! … Am să-ţi spun ceva, un secret, Dănuţ. Să-l păstrezi. Olguţa a făcut parastas pentru moş Gheorghe.</p>
                     <p rend="justify">— Olguţa?</p>
                     <p rend="justify">— Da. Nu ştie nimeni.</p>
                     <p rend="justify">— E credincioasă?</p>
                     <p rend="justify">— Ştiu eu?! … Mi se pare că a plâns…</p>
                     <p rend="justify">— Olguţa!</p>
                     <p rend="justify">— Să nu spui, Dănuţ. Numai preotul şi Oţeleanca ştiu, afară de mine. Am fost împreună la cimitir… E aşa de curioasă Olguţa! Ştii ce i-a adus în loc de flori? O cutie de tutun. E aşa de copilăroasă uneori! I-am spus că nu se face! Ce-are să spună preotul? Oţeleanca? S-a supărat. După ce-au plecat toţi, i-a presărat tutun pe mormânt.</p>
                     <p rend="justify">— Olguţa?!</p>
                     <p rend="justify">— Nici nu ştii, Dănuţ, câte ciudăţenii are Olguţa! … Dănuţ, am să-ţi spun ceva, dar…</p>
                     <p rend="justify">— Sigur, Monica!</p>
                     <p rend="justify">— Mi se pare că Olguţa a fost îndrăgostită… Mi se pare! Nu ştiu nimic. O impresie!</p>
                     <p rend="justify">— Ei! De cine?</p>
                     <p rend="justify">— E aşa de neprevăzut!</p>
                     <p rend="justify">— Cine?</p>
                     <p rend="justify">— Moşu Vania.</p>
                     <p rend="justify">— Cine??!</p>
                     <p rend="justify">— Da. Moşu Vania.</p>
                     <p rend="justify">— Moşu Vania! Vărul mamei?</p>
                     <p rend="justify">— Da.</p>
                     <p rend="justify">— Nu-i în America?</p>
                     <p rend="justify">— S-a întors astă iarnă şi a plecat în Rusia.</p>
                     <p rend="justify">— A fost pe la noi?</p>
                     <p rend="justify">— Da. În treacăt: o săptămână… Ştii, tante Alice nu-l vede cu ochi buni, nici moşu Iorgu.</p>
                     <p rend="justify">— Moşu Vania! Olguţa! Extraordinar! … L-am uitat cu totul… adică… e nalt, cu nas proeminent, voce puternică… Nu? Nu l-am văzut din copilărie! Cum e, Monica? Miliardar?</p>
                     <p rend="justify">— Nuuu! E foarte-foarte simpatic… Noi eram la dejun. Auzim deodată în antret o voce bărbătească, timbru de bas: „Nicolas, Nicolas mon ami, salut!” Tante Alice s-a încruntat, privindu-l pe moşu Iorgu. Atunci a intrat un domn înalt, cântând: „Salut demeure chaste et pure…” Tante Alice şi moşu Iorgu l-au salutat din cap de-ajuns de rece… E curios, Dănuţ, cum în atmosfera ceea de jenă… ostilă, nu ştiu cum, a ştiut să se impuie. Seamănă cu Olguţa!</p>
                     <p rend="justify">— Vra să zică, papa şi mama nu s-au bucurat?</p>
                     <p rend="justify">— De loc!</p>
                     <p rend="justify">— Da, da! Mi-aduc aminte din copilărie! Un scandal teribil! Era student la matematici… socialist probabil. Scria articole sarcastice. Critica tot şi pe toţi. Da, da, da! … Nu ştiu bine: a lovit pe un profesor de la facultate… Nu ştiu bine ce-a făcut! … Se vorbea la noi acasă cu mare indignare. Parcă era şi o femeie la mijloc! Ioana Pallă! Asta am aflat mai târziu… Ţin minte, tot aşa, la dejun – Olguţa şi cu mine mâncăm la masă mică – mama i-a făcut morală, şi papa… A trântit o dată cu pumnul în masă… şi a plecat în America… Un om interesant! …</p>
                     <p rend="justify">— Stai să vezi, Dănuţ. Nici tante Alice, nici moşu Iorgu nu l-au poftit la dejun. Şedea în picioare, cu pardesiul pe umeri şi o caschetă englezească în mina. A început cu noi: ne-a sărutat mâna la fiecare, făcându-ne reverenţe. După ce-a făcut înconjurul mesei, s-a uitat la tante Alice, zâmbind ironic. Tante Alice continua să mănânce. Atunci Olguţa, cu tonul ei de zile mari, se întoarce spre mine: „Monica, fă loc lui moşu Vania la masă, între noi. Neculai, pune un tacâm.”</p>
                     <p rend="justify">Dănuţ zâmbi.</p>
                     <p rend="justify">— Perfect o imiţi pe Olguţa! Neculai tot cu musteţi?</p>
                     <p rend="justify">Monica se roşise. Continuă.</p>
                     <p rend="justify">— Da. Atunci tante Alice s-a uitat la Olguţa, Olguţa la tante Alice…</p>
                     <p rend="justify">— Şi papa a intervenit, zâmbi Dănuţ.</p>
                     <p rend="justify">— Exact, numai că n-avea nevoie. Moşu Vania a început să povestească, şi toate s-au calmat! Închipuieşte-ţi, Dănuţ, că ne-am sculat la patru de la dejun. Moşu Iorgu a uitat de tribunal, noi de şcoală, tante Alice de noi…</p>
                     <p rend="justify">— Povesteşte bine?</p>
                     <p rend="justify">— Nu bine, Dănuţ, extraordinar! … Olguţa îl asculta şi n-a deschis gura până ce ne-am sculat de la dejun…</p>
                     <p rend="justify">— Ei!</p>
                     <p rend="justify">— Da. Şi tu ştii bine, Dănuţ, că tăcerile Olguţei – la dejun mai ales – sunt lucru rar!</p>
                     <p rend="justify">— Cum vorbea? Avea imagini frumoase?</p>
                     <p rend="justify">— Nuuu! Simplu.</p>
                     <p rend="justify">Monica se opri roşindu-se. Dezmierdă mina lui Dănuţ.</p>
                     <p rend="justify">— Povestea mai bine decât Olguţa?</p>
                     <p rend="justify">— Nu. E altceva! Olguţa are vervă, glumeşte mult, te face să râzi. Moşu Vania povesteşte, povesteşte, povesteşte şi deodată zâmbeşti. Nu-ţi vine să râzi: zâmbeşti. Şi vezi tot ce spune. Toţi ascultau, şi Neculai chiar.</p>
                     <p rend="justify">— Şi ce v-a povestit?</p>
                     <p rend="justify">— Multe, multe! … Călătoria în America, pe un vapor de vite… Curios, Dănuţ! Nu spunea nimic de ocean. Vorbea numai de emigranţii şi vitele de pe bord. Totuşi, simţeai oceanul. Simţeai plecarea… Înstrăinarea. Erau pe bord nişte ţărani transilvăneni. Ne-a povestit cum pe la mijlocul călătoriei au început să se joace copilăreşte. Râdeau toţi de pe bord văzând pe oamenii aceia mari şi greoi făcând pe copiii. Ne descria gesturile lor, reproducea dialogurile dintre ei, cu accentul caracteristic. Şi deodată ne-am întristat. Nu ştiu de ce! Tot ce spusese era hazliu… Ştiu eu! Poate că ne-a făcut să simţim că nenorociţii emigranţi români cu cât se depărtau, cu atât simţeau mai puternică nevoia de-a revedea satele lor, veselia de-acolo. Şi atunci, instinctiv, au devenit copii. Au reluat cu toţii jocurile şi vorbele din copilărie… Era trist…</p>
                     <p rend="justify">— Da… asta cere mare talent.</p>
                     <p rend="justify">— După aceea, Dănuţ, ne-a vorbit de-o caterincă. Cânta o singură melodie, pe care a reprodus-o. Mugetul vitelor, valurile, vântul şi caterinca… Ştii ce trist, Dănuţ! … Părea că-şi bate joc şi de el şi de ceilalţi, dar tot ce spunea te făcea să zâmbeşti, şi după aceea te-ntrista… Câte nu ne-a povestit! … Când s-a întors din America, tot pe un vapor de vite, altă scenă: un sârb, cu o chitiuţă albă cu şnur negru pe vârful capului, care se repatria. Când a văzut coasta Europei, şi-a făcut cruce şi a început să cânte, cu braţele atârnând în jos:</p>
                     <p rend="justify">Strofa întâia „Kneaz Nicolaa, Kneaz Nicolaa, Kneaz Nicolaa…</p>
                     <p rend="justify">Strofa doua.</p>
                     <p rend="justify">Kneaz Nicolaa, Kneaz Nicolaa, Kneaz Nicolaa…</p>
                     <p rend="justify">Strofa treia.</p>
                     <p rend="justify">Kneaz Nicolaa, Kneaz Nicolaa, Kneaz Nicolaa…'„</p>
                     <p rend="justify">— Să-l fi văzut, Dănuţ, cântând cu ochii pierduţi şi faţa topită, şase strofe identice, din ce în ce mai jalnic, deşi melodia era aceeaşi… Când a isprăvit puteai să râzi şi să plângi deodată. Era îngrozitor de vesel şi de trist.</p>
                     <p rend="justify">— Şi Olguţa?</p>
                     <p rend="justify">— Olguţa îl asculta mereu. Cât a stat la noi, Olguţa a vorbit foarte puţin. Nici sporturi nu mai făcea.</p>
                     <p rend="justify">— Olguţa?</p>
                     <p rend="justify">— Da! La şcoală era mai puţin veselă…</p>
                     <p rend="justify">— Şi cu el cum era?</p>
                     <p rend="justify">— Foarte atentă şi gentilă. Când eram împreună, Olguţa nu mai era bruscă. Dacă o ruga să-i cânte ceva la pian, imediat îi cânta…</p>
                     <p rend="justify">— Ei!</p>
                     <p rend="justify">— Da. De când a fost la noi, Olguţa nu mai cânta decât muzică rusească.</p>
                     <p rend="justify">— Şi ce vorbeau împreună?</p>
                     <p rend="justify">— El vorbea. Olguţa-l asculta. Parcă era puţin intimidată… Uneori ne cetea.</p>
                     <p rend="justify">— Versuri?</p>
                     <p rend="justify">— Nuuu! Din Anatole France, sau din Kipling, sau din Cehov pe care-l traducea direct din ruseşte.</p>
                     <p rend="justify">— Bine?</p>
                     <p rend="justify">— Extraordinar, Dănuţ! E greu de descris! Avea farmec…</p>
                     <p rend="justify">— Monica!</p>
                     <p rend="justify">— Ce, Dănuţ?</p>
                     <p rend="justify">Era atât de limpede entuziasmul şi privirea Monicăi încât Dănuţ se înroşi.</p>
                     <p rend="justify">— E frumos moşu Vania?</p>
                     <p rend="justify">— Dăă! … Nu… Are ochi mici, verzi, foarte vii; ras complect, cu ten de marinar. Frunte mică, nas, cum spuneai tu, proeminent, cu nări groase… Cum să-ţi spun, Dănuţ, moşu Vania e ca şi vorba lui. N-are imagini, dar vezi şi simţi tot ce spune. Aşa-i şi el! Nu-i frumos, dar e puternic… Nu ştiu! Eu mă simţeam lângă el ca o raţă domestică lângă un vultur. Un vultur foarte blând… cu noi, adăugă Monica râzând. Când vorbea cu moşu Iorgu politică, se schimba. Îl ataca pe moşu Iorgu. Odată l-a batjocorit pe Tache Ionescu. Moşu Iorgu s-a făcut foc! „Cum! Europa n-are un al doilea Tache! N-ai dreptul să-l critici pe Tache Ionescu! Tu mai ales. Ce-ai făcut în viaţa ta? Care-i activitatea ta pozitivă? Nimic! Critică şi negaţie. Tu eşti mai „Ionescu”decât Tache! Toată ţara e plină de critici. Tache face”:. „Ce?” „Ţara românească. Democraţia. Pacea din Balcani”…</p>
                     <p rend="justify">Dănuţ râdea. N-o văzuse niciodată pe Monica atât de însufleţită. Recunoştea autenticitatea frazelor şi a intonaţiei tatălui său.</p>
                     <p rend="justify">— Şi Olguţa ce spunea?</p>
                     <p rend="justify">— Închipuieşte-ţi, Dănuţ, că Olguţa, care întotdeauna îl secundează pe moşu Iorgu, s-a amestecat în discuţie – ea, care n-are habar de politică – şi a început să-l combată pe Tache Ionescu!</p>
                     <p rend="justify">— Ei?!</p>
                     <p rend="justify">— Şi încă cum! … Stai să-mi aduc aminte! … „O primadonă cu nas semit şi musteaţa craiului de mahala…”</p>
                     <p rend="justify">— L-a văzut pe Tache Ionescu?</p>
                     <p rend="justify">— Nu cred! Poate c-a văzut vreo caricatură de-a lui… nu, i-a văzut fotografia pe biroul lui moşu Iorgu.</p>
                     <p rend="justify">— Şi a vorbit despre el?</p>
                     <p rend="justify">— Cu violenţă şi siguranţă! A spus că-i intoxicată de Tache Ionescu. Leonard la operetă şi Tache Ionescu la Parlament! Că cizmarul îţi trimite botinele de la reparat, învelite în discursuri de-ale lui Tache Ionescu; zbârnâitorile zmeielor sunt făcute cu discursuri de-ale lui Tache Ionescu; învelitorile caietelor de teze, tot aşa; evantaiul profesorului de chimie: discurs de-al lui Tache Ionescu… A făcut o peroraţie în regulă! Înţelegi, Dănuţ, nu vorbise demult!</p>
                     <p rend="justify">— Şi combatanţii ce spuneau?</p>
                     <p rend="justify">— O ascultau… Ştii, lui moşu Iorgu îi pare bine când briliază Olguţa. L-a sacrificat pe Tache Ionescu şi a aplaudat-o pe Olguţa.</p>
                     <p rend="justify">— Şi moşu Vania?</p>
                     <p rend="justify">— Era amuzat şi el de verva Olguţei, pe care, probabil, o crezuse taciturnă.</p>
                     <p rend="justify">— Şi Olguţa?</p>
                     <p rend="justify">— Îl amuza! încheie Monica zâmbind cu bunătate.</p>
                     <p rend="justify">— Şi?</p>
                     <p rend="justify">— Asta-i tot, Dănuţ! Moşu Vania a plecat pe neaşteptate în Rusia.</p>
                     <p rend="justify">— Şi Olguţa?</p>
                     <p rend="justify">— A redevenit Olguţa.</p>
                     <p rend="justify">— Alt nimic?</p>
                     <p rend="justify">— I-a trimis de la Odesa un caiet de muzică rusească: Boris Godunov. În ziua când l-a primit, Olguţa mi-a spus de trei ori: „Monica, mi-a trimis Vania ceva splendid!”</p>
                     <p rend="justify">— I-a scris?</p>
                     <p rend="justify">— Nu-i ştie nimeni adresa!</p>
                     <p rend="justify">— A mai vorbit de el?</p>
                     <p rend="justify">— Eu, uneori. Olguţa tăcea… Dănuţ, cât a stat moşu Vania la noi, Olguţa era mult mai frumoasă ca de obicei. Atunci mi-am dat seamă că Olguţa are două frumuseţi: când e Olguţa, dar atuncea parcă nici n-o vezi, atât e de neastâmpărata, şi când e îndrăgostită. Atunci e frumoasă ca o madonă, Dănuţ. Are ceva copilăros şi credul… obrajii par mai graşi… seamănă cu tine, Dănuţ.</p>
                     <p rend="justify">Monica se înroşi tare.</p>
                     <p rend="justify">— Mă-ntrebi dacă Olguţa a vorbit de moşu Vania? O dată numai, înainte de-a pleca la Medeleni, Olguţa mi-a spus: „Ce bine-mi pare că a plecat Vania!”</p>
                     <p rend="justify">— De ce, Monica? întrebă Dănuţ.</p>
                     <p rend="justify">Monica zâmbi.</p>
                     <p rend="justify">— Dănuţ, n-am întrebat-o! … S-ar fi supărat! Am văzut imediat că-i părea rău de exclamaţia ei. De-atunci nimeni nu mai pomeneşte de Vania. Dar Olguţa cânta muzică rusească… Dănuţ, nici o vorbă! Mai ales Rodica n-aş vrea să simtă nimic!</p>
                     <p rend="justify">— Ce-i cu Rodica?</p>
                     <p rend="justify">Monica ridică din umeri.</p>
                     <p rend="justify">— Un fel de prietenă de-a Olguţei. Nu ştiu cum s-a împrietenit cu ea! Apropierea lor a coincidat cu plecarea lui moşu Vania. Până atunci, Olguţa n-o lua în seamă… Râde mult; Olguţa spune că-i tonică.</p>
                     <p rend="justify">— Monica, tu eşti prietenă cu ea?</p>
                     <p rend="justify">— Nu, Dănuţ, vorbi Monica, scuturând capul. Eu sunt prietenă cu Olguţa. Rodica e o… camaradă de clasă… E foarte drăguţă!</p>
                     <p rend="justify">— Dar cam nătânguţă! adăugă Dănuţ râzând.</p>
                     <p rend="justify">— Dă! Asta n-ar fi nimic! E cam zgomotoasă! … Şi… are un fel de ipocrizie, de lipsă de sinceritate…</p>
                     <p rend="justify">— De pildă?</p>
                     <p rend="justify">— Uite: o adulează pe Olguţa. Râde de tot ce spune – aici cred că-i sinceră – o pastişează chiar, probabil fără să-şi dea seama, şi pe dindos o vorbeşte de rău…</p>
                     <p rend="justify">— De rău?</p>
                     <p rend="justify">— Nu mare lucru! Fleacuri! Dar oricât! Am auzit-o spunând că Olguţa-i vanitoasă, că-i „ahtiată de succes”, că „se crede grozavă”. Vezi genul…</p>
                     <p rend="justify">— Olguţa ştie?</p>
                     <p rend="justify">— Cred că da. O cunoaşte de ajuns! Da ştii, Olguţa are slăbiciuni copilăreşti! Rodica şi Patapum cred că au aceeaşi valoare pentru ea, dar îi iubeşte, are nevoie de ei. Uneori o umileşte fără cruţare…</p>
                     <p rend="justify">— Azi, la cafea!</p>
                     <p rend="justify">— Asta nu-i nimica! … Dar imediat îi pare rău şi o umple de cadouri, e gentilă cu ea, proclamă sus şi tare calităţi pe care Rodica nu le are, dar pe care le acceptă uşor…</p>
                     <p rend="justify">— De ce-a poftit-o la Medeleni?</p>
                     <p rend="justify">— Greşala mea! În ultimul timp eram cam… tăcută. Ştii, aşa sunt eu uneori! Cred că Olguţa a simţit nevoia unei persoane mai vesele. Şi a comandat-o pe Rodica.</p>
                     <p rend="justify">— Monica, de ce spui că-i greşala ta?</p>
                     <p rend="justify">— Aşa! Trebuia să fiu mai veselă, să n-o las singură pe Olguţa… Nu-i nimic! În definitiv Rodica nu face nimănui nici un rău.</p>
                     <p rend="justify">Tăcură.</p>
                     <p rend="justify">Dănuţ rămase pe gânduri.</p>
                     <p rend="justify">— Dănuţ, nu mai răsfoim? Îmi pare rău c-am vorbit! Nu ştiu ce mi-a venit…</p>
                     <p rend="justify">Răsfoiră din nou. Dănuţ ceva mai distrat.</p>
                     <p rend="justify">Banca.</p>
                     <p rend="justify">Bancă aşezată într-o grădină. Oraş de provincie, în Moldova.</p>
                     <p rend="justify">Pe banca vopsită verde, o minge roşie, o păpuşă care stă pe bancă: i se văd tălpile care niciodată n-au atins pământul. Alături de păpuşă, ceva mai încolo, stă un pensionar: fetiţa cu păpuşa nu-i a lui.</p>
                     <p rend="justify">April. Soare nou, cumpărat parcă de la un bazar de jucării scumpe. Vrăbii.</p>
                     <p rend="justify">Fetiţa se joacă. Bătrânul o priveşte: bucle cu fundă, şosete albe, dinţii albi: îi lipsesc doi dinţi din faţă prin care-i iese puţin limba când vorbeşte. Fetiţa-i dă cercul şi băţul în primire. El e bătrân. El trebuie să-i păzească jucăriile. Fetiţa sare cu mingea roşie pe aleea galbenă.</p>
                     <p rend="justify">Urechea pensionarului – cea cu care mai aude – e zbârcită, palidă şi atentă. S-a aplecat. Ea singură a auzit că la spatele băncii sora mai mare a fetiţei cu mingea şi liceanul cu o lăcrămioară în buzunarul tunicii s-au sărutat.</p>
                     <p rend="justify">         …Să-mi fie viaţa ca o fetiţă cu mingea, în ochii unui pensionar bătrân – ca secretul unei sărutări abia auzită de o ureche surdă.</p>
                     <p rend="justify">Luna.</p>
                     <p rend="justify">Stai singur pe un colţ de pământ, privind. Pământul e mare; cerul, vast… Noaptea te cuprinde. E umbră albastră… O zare vine cu alb proaspătă în braţe. Apoi tot mai sus, tot mai sus, în linişte, treptat-treptat; tot cerul e plin de alb…</p>
                     <p rend="justify">Culcă-te…</p>
                     <p rend="justify">În ietacul mamei, după masă, sâmbăta seara, copiii din fundul dormezei vedeau ietacul plin de lenjuri albe, aduse de la spălat. Şifoniera se deschidea. Raftul de jos, întâi, apoi al doilea, al treilea… Dulce alb al şifonierei pline de lenjuri de jos şi până sus?</p>
                     <p rend="justify">De ce eşti trist când priveşti luna plină răsărită pe cer? …</p>
                     <p rend="justify">         …O, şifonieră dintr-un ietac pustiu, nu mai râde cu toate rafturile: copiii de pe dormeză, sunt mari.</p>
                     <p rend="justify">Nebunia.</p>
                     <p rend="justify">Stai în iarbă. Copacii, frunzele, pasările au accent românesc. Şi gândul.</p>
                     <p rend="justify">Închizi ochii, şi-ţi închipui – ca să te distrezi – că deodată eşti în Africa, printre canibali negri şi buzaţi…</p>
                     <p rend="justify">Deschizi ochii… şi eşti în Africa! Copacii sunt canibali hirsuţi la pândă.</p>
                     <p rend="justify">Panică!</p>
                     <p rend="justify">Oare nebunia e simplă ca un salt de închipuire – definitiv – în intervalul unei bătăi de pleoape?</p>
                     <p rend="justify">După cele douăzeci de poeme care alcătuiau un ciclu aparte, urmau „culorile”, alt ciclu. Din caiet căzu o garofiţă sălbatecă.</p>
                     <p rend="justify">Pe foaie, atât:, Mi-a dat-o Monica”, şi urma garofiţei presate.</p>
                     <p rend="justify">Garofiţă îşi reluă locul. Trecură mai departe.</p>
                     <p rend="justify">ROŞU.</p>
                     <p rend="justify">Garofiţa.</p>
                     <p rend="justify">Garofiţă de câmp, pe care ţi-a dat-o o fată, îţi răsare deodată printre gânduri, drăgălaşă şi minusculă, ca apariţia Scufiţei Roşii în pădure printre copacii gravi şi enormi.</p>
                     <p rend="justify">Fragi.</p>
                     <p rend="justify">Întâia cofiţă cu fragi ai verii ţi-o întinde o ţigancă zbârcită, pe stradă.</p>
                     <p rend="justify">Dacă în acea clipă îngerii frăgezimii nu te împresoară şi nu simţi că tu însuşi, în mirosul fragilor, eşti o cofiţă cu fragi – spune ţigăncii că-i prea scumpă şi n-o cumpăra.</p>
                     <p rend="justify">Cireşele</p>
                     <p rend="justify">— Cât îi chila?</p>
                     <p rend="justify">Domul cu ochelari pe vârful nasului e gros, concret şi se tocmeşte, şi-n faţa lui toate cireşele din coş roşesc ca dragostea în faţa drăgostii.</p>
                     <p rend="justify">De ce se vând cireşele oricui?</p>
                     <p rend="justify">Zmeură.</p>
                     <p rend="justify">În clipa când Salomeea a sărutat pe buze capul în sânge de pe tipsia de argint, sângele lui Ioan avea parfum de zmeură.</p>
                     <p rend="justify">Rodii.</p>
                     <p rend="justify">În rodii e copilăria rubinelor.</p>
                     <p rend="justify">Dar rodiile nu se vând la bijutier.</p>
                     <p rend="justify">Harbuzul.</p>
                     <p rend="justify">Miez de harbuz! La gura sobei, astă-iarnă, coceam castane şi te doream, privind în jarul arzător risipa ta.</p>
                     <p rend="justify">Acuma-i vară. Aş coace o castană aromată în răcorosul tău jar – dar nu-s castane.</p>
                     <p rend="justify">Ouă roşii</p>
                     <p rend="justify">— Hristos a înviat!</p>
                     <p rend="justify">Pac.</p>
                     <p rend="justify">— Adevărat a înviat!</p>
                     <p rend="justify">Pac.</p>
                     <p rend="justify">De ce se boxează ouăle tocmai în amintirea lui Hristos?</p>
                     <p rend="justify">Maci.</p>
                     <p rend="justify">Roşu era fesul turcului bătrân, care, în copilărie, la Constanţa, spunea poveşti cu Hogea Nastratin. Avea o barbă albă ca pilaful, şi fesul – între cer şi mare – era singurul roşu de pe lume, dintre cer şi mare.</p>
                     <p rend="justify">Duceţi-vă, maci, la malul Mării Negre, pe mormântul turcului bătrân.</p>
                     <p rend="justify">Cofetărie ambulantă.</p>
                     <p rend="justify">Roşul sticlos ca ochii iepurilor de mosc al formelor de zahăr de pe tava cofetarului din colţul uliţei!</p>
                     <p rend="justify">Cucoşul roşu. Iepuraşul roşu! Palatul roşu.</p>
                     <p rend="justify">Da. Palatul roşu. Numai cu cinci parale am cumpărat un palat cu turnuri şi creneluri, care-ţi încleia degetele şi-ţi roşea buzele.</p>
                     <p rend="justify">Care palat poate da mai multă fericire unui copil!</p>
                     <p rend="justify">Copilărie, castelană a unui palat de zahăr înroşit, seniorul nu se mai întoarce.</p>
                     <p rend="justify">Ouă de lemn.</p>
                     <p rend="justify">Oul misterios, cu miros de lemnărie albă.</p>
                     <p rend="justify">Un ou roşu, în el altul albastru, altul violet, altul galben, altul verde, altul, altul, altul…</p>
                     <p rend="justify">Oul de lemn: perspectiva infinitului, jucărie într-o mină de copil!</p>
                     <p rend="justify">Inimă! Câte am?</p>
                     <p rend="justify">Pomuşoară.</p>
                     <p rend="justify">În plină iarnă, când gospodina moldoveancă îţi oferă dulceaţa de pomuşoară – foc bengal în linguriţă – cât regreţi că astă-vară niciodată nu te-ai abătut spre fundul livezii, să vezi iluminaţia carmină a tufelor de pomuşoară!</p>
                     <p rend="justify">Aşa e şi cu noaptea Învierii. La Crăciun o doreşti. În sâmbăta Paştelui însă te culci, hotărât să vezi Învierea la anul.</p>
                     <p rend="justify">Dormi lângă bucurii. Când te deştepţi e prea târziu: se-ntunecă.</p>
                     <p rend="justify">Pastă de dinţi.</p>
                     <p rend="justify">De ce poezia se ocupă atât de mult de flori şi ocoleşte pasta de dinţi?</p>
                     <p rend="justify">Ce imagină poate fi mai proaspătă, mai vie şi mai sănătoasă decât a unui copil – cămaşă lungă de noapte cu gulerul şi mânecile suflecate – care zâm-beşte în oglinda lavoarului unei ilariante feţe, cu părul zburlit, gura deschisă, dinţi albi, periuţa albe şi spuma roză ca înflorirea unei crenguţe de piersic?</p>
                     <p rend="justify">Ori poeţii în copilărie nu se spălau pe dinţi?</p>
                     <p rend="justify">Gura sobei.</p>
                     <p rend="justify">E întâia fereastră la care ochii copiilor au cunoscut voioşia ochilor de femeie care aşteaptă printre garoafe şi melancolia ochilor de femeie, când petrec o plecare prin căderea viţei roşii de toamnă.</p>
                     <p rend="justify">Racii.</p>
                     <p rend="justify">Ştiu atât de bine din copilărie culoarea lor miloasă verzuie; blegul sau nervosul lor plescăit din căldarea cu apă în care sunt zvârliţi grămadă, deschiderea şi închiderea foarfecelor, ca a degetelor când fac umbre chinezeşti pe zid; şi spaima copiilor, în faţa căldării biblice parcă, în care mişună armatele întunecate ale lui Scaraoţchi.</p>
                     <p rend="justify">Atunci de ce pun racii la culoarea roşie?</p>
                     <p rend="justify">Cine poate rezista opiniei publice!</p>
                     <p rend="justify">Asul de cupă.</p>
                     <p rend="justify">Cum să nu-ţi fie dragă, chiar dacă nu eşti cartofor, fotografia în mărime naturală a acestui cap de cireaşă.</p>
                     <p rend="justify">Ridichi.</p>
                     <p rend="justify">Joviale şi robuste ridichi! Garnitură de un roş rural, a untului proaspăt, alături de caş şi de urdă.</p>
                     <p rend="justify">Veselia începutului de masă, când apetitul e intact şi creierul – fără digestie – alegru.</p>
                     <p rend="justify">Nu lauri, ci garnitură de ridichi aş face pe copertă capului bunului Creangă.</p>
                     <p rend="justify">Să m-audă profesorii!</p>
                     <p rend="justify">Dar Creangă mi-ar da dreptate. El era „mâncau” înainte de toate.</p>
                     <p rend="justify">De ce se conservă amintirea marilor scriitori în sirop?</p>
                     <p rend="justify">Ceaşca.</p>
                     <p rend="justify">Era roşie, lucioasă şi cu naivitate rotundă, o ceaşcă din bucătărie cu urechea spartă.</p>
                     <p rend="justify">Ceaşcă ieftină cu care servitorii beau apă sau lapte.</p>
                     <p rend="justify">Şedea pe masa culinară, printre morcovi, sfeclă, pătrunjel, ceapă, usturoi, prăji…</p>
                     <p rend="justify">La Patruzeci de Sfinţi era plină cu fragi.</p>
                     <p rend="justify">Dacă aş spune unei fete: „Obrajii tăi sunt ca ceaşca din bucătărie”, s-ar ofensa, fără să ştie că în obrajii ei numai am regăsit pe cenuşăreasa copilăriei.</p>
                     <p rend="justify">Inima.</p>
                     <p rend="justify">Inima mea, de ce baţi atât de mult? De ce un simplu cărăbuş te face să tresari cu zvâcnirea pe care alţii numai în faţa drăgostii o au?</p>
                     <p rend="justify">De ce mă bucuri atât? De ce mă osteneşti atâta?</p>
                     <p rend="justify">Dacă în loc să baţi te-ai scutura, pământul ar fi acoperit cu cireşe, căci cireş greu mi-e sufletul deasupra întregului pământ.</p>
                     <p rend="justify">Pătlăgele roşii.</p>
                     <p rend="justify">Ciudată evocare, elegiacă!</p>
                     <p rend="justify">Toamnă. Zări blânde. Lumină roasă. Se clădesc lemnele pentru iarnă. Miros de pădure în ogradă. Trist greier de toamnă, ca scripcarul bătrân, cu degete prea tremurătoare, cerând de pomană…</p>
                     <p rend="justify">Cazanul cu pătlăgele roşii fierbe în clocote somptuoase ca un ţesut oriental.</p>
                     <p rend="justify">N-ai vrea să fii, mai bine, pătlăgică roşie, şi bulion, să stai în raftul cămării de acasă, subt raftul compoturilor – decât om, să te tunzi, să-ţi reiei uniforma de anul trecut, cu mânici prea scurte, şi să pleci la internat? …</p>
                     <p rend="justify">— Bietul Dănuţ!</p>
                     <p rend="justify">— Monica, te-au întristat pătlăgelele roşii?</p>
                     <p rend="justify">— Aşa-s de sincere, Dănuţ!</p>
                     <p rend="justify">Bufniră de râs.</p>
                     <p rend="justify">Caietul se isprăvea cu:</p>
                     <p rend="justify">VERDE.</p>
                     <p rend="justify">Verde ghiduş: buratecii. Un buratec în palmă e întâia glumă a primăverii.</p>
                     <p rend="justify">Verde melancolic: nucii cu miros amar. Băile cu frunze de nuc din copilărie (ce bine era!) Răţuştele de celuloid care înnotau pe valuri provocate cu degetul. Culcarea în patul cald, cu mama la căpătâi. Poveşti. Etc…</p>
                     <p rend="justify">Verde… Ultima frunză verde, pe care-o vezi din bancă, pe fereastra liceului. Mizerie! Începe şcoala.</p>
                     <p rend="justify">Fine.</p>
                     <p rend="justify">Memento: Caietul următor, de la anul, va fi al culorilor.</p>
                     <p rend="justify">Să-mi şaman sufletul cu grâu. La anul să crească nou.</p>
                     <p rend="justify">P. S. Negru: măslinele din hârtia zidarilor – ce poftă-ţi fac când le zăreşti din clasă, la lucrătorii care lucrează la casa de alături. Devin preţioase. Ai impresia că se vând cu „caratul” ca diamantele.</p>
                     <p rend="justify">Negrul miezului de noapte, în copilărie, când te deştepţi brusc, vezi strigoi care s-apleacă şi n-ai chibrituri. Icre negre: astrahanul miniatural al celor moi, care, de fapt, sunt cenuşii. Etc…</p>
                     <p rend="justify">— Gata, Dănuţ… Ţi-aduci aminte unde erai când ai isprăvit caietul?</p>
                     <p rend="justify">— Lângă pădure?</p>
                     <p rend="justify">— A doua zi ne-am plimbat călări: nu?</p>
                     <p rend="justify">— Da…</p>
                     <p rend="justify">Gândul lui Dănuţ trecu prin pădurea de anul trecut… cu Monica alături…</p>
                     <p rend="justify">— Monica, dă-mi un creion.</p>
                     <p rend="justify">— Vrei să scrii ceva, Dănuţ?</p>
                     <p rend="justify">— Da.</p>
                     <p rend="justify">— Nu mai ai loc în caiet. Să-ţi dau un alt caiet.</p>
                     <p rend="justify">— Ai caiete, Monica?</p>
                     <p rend="justify">— Pentru tine.</p>
                     <p rend="justify">— Nu. Caiet altădată. Acuma dă-mi un creion. Vreau să fac o rectificare.</p>
                     <p rend="justify">Luă creionul şi ţinând caietul pe genunchi, şterse titlul vechi Alunele veveriţei, şi scrise mare:</p>
                     <p rend="justify">CAIETUL MONICA:</p>
                     <p rend="justify">— Uite, Monica, adevăratul titlu.</p>
                     <p rend="justify">— Caietul…</p>
                     <p rend="justify">Sângele continuă pe obraji lectura noului titlu.</p>
                     <p rend="justify">— Monica, spune-mi drept, cum ştii tu să spui, ce impresie generală îţi face caietul acesta? Vreau să ştiu părerea ta.</p>
                     <p rend="justify">— Ca valoare literară, Dănuţ?</p>
                     <p rend="justify">— Nu. Ca fizionomie sufletească. Ce crezi tu despre cel care l-a scris?</p>
                     <p rend="justify">— Dănuţ, e greu să judec! Mi-e prea scump caietul acesta. Şi tu… tu, Dănuţ, eşti fratele meu.</p>
                     <p rend="justify">Se roşise, dar ochii ei îl priveau drept în faţă.</p>
                     <p rend="justify">— Spune-mi, Monica!</p>
                     <p rend="justify">— Te rog, spune-mi!</p>
                     <p rend="justify">— Dănuţ ştiu eu! Ţi-e frică de viaţă… Ţi-e frică s-o priveşti în faţă… ţi-o ascunzi…</p>
                     <p rend="justify">Dănuţ oftă.</p>
                     <p rend="justify">— Ca emigranţii de pe vaporul lui moş Vania: nu, Monica? Mă joc de-a copilăria cu cât mă apropii mai tare de viaţă… Ai dreptate, Monica! La nouă, zece, unsprezece ani – nu-mi aduc aminte exact vârsta – doream să rămân copil… Sunt rari copiii care doresc aşa ceva. Eu doream. Acuma mi-e frică; tu spui: de viaţă – eu spun: de sufletul meu. E cam acelaşi lucru… Dar tu, Monica, dacă mi-aş pune destinul în mânile tale şi te-aş întreba: ce să fac? Să scriu înainte, cu ochii spre copilărie, şi să rămân un Dănuţ curat, ca cel din anul trecut, sau să… trăiesc, să privesc viaţa în faţă? Ce m-ai sfătui?</p>
                     <p rend="justify">Monica îşi privi multă vreme mânile îngheţate pe genunchi.</p>
                     <p rend="justify">— Eu… te-aş sfătui… să trăieşti… să fii voinic, Dănuţ. Ai un suflet bogat, de-o bogăţie rară…</p>
                     <p rend="justify">Dănuţ ridică fruntea, cu ochii în zalele trufiei.</p>
                     <p rend="justify">— Monica, vra să zică tu ai încredere în talentul meu?</p>
                     <p rend="justify">— Da.</p>
                     <p rend="justify">Şi sufletul Monicăi gemu: nu în dragostea ta?</p>
                     <p rend="justify">Dar Dănuţ răspunse numai buzelor.</p>
                     <p rend="justify">— Atunci, Monica, tot mai sunt bun la ceva.</p>
                     <p rend="justify">Monica tăcea. Plecase capul.</p>
                     <p rend="justify">— Te-ai întristat, Monica?</p>
                     <p rend="justify">— Nu, Dănuţ, mă gândeam… Aş vrea să fii fericit… să fii mulţumit de tine.</p>
                     <p rend="justify">— Monica, mai spune-mi ceva, drept: tu cum priveşti viaţa? Cu teamă, ca şi mine, sau…</p>
                     <p rend="justify">— Eu o privesc în faţă, Dănuţ… Dănuţ, dar ce-am păţit? Vorbim ca la teatru!</p>
                     <p rend="justify">— Mi-e egal! … Monica, aş vrea să fiu toată viaţa aşa cum sunt lângă tine.</p>
                     <p rend="justify">Ar fi vrut să-i spună: „Rămâi, Dănuţ”. Dar tăcu.</p>
                     <p rend="justify">Dănuţ o întrebă:</p>
                     <p rend="justify">— Monica, dar despre tine nu ştiu nimica. Un an întreg…</p>
                     <p rend="justify">Monica ridică din umeri.</p>
                     <p rend="justify">— Călăresc mai bine decât anul trecut. Restul e la fel… Poate s-a mai copt şi mintea puţin. Ştiu eu! …</p>
                     <p rend="justify">— Monica, cine-i Minodor Stratulativ? O farsă de-a Olguţei?</p>
                     <p rend="justify">Monica zâmbi.</p>
                     <p rend="justify">— Nu, de-a naturei! Vorbesc ca Olguţa!</p>
                     <p rend="justify">— Îţi „face curte”?</p>
                     <p rend="justify">— Săracu! Moşu Iorgu l-a congediat: nu era niciodată în birou. Îmi era milă de el!</p>
                     <p rend="justify">— Olguţa mi-a spus, când a fost la Bucureşti, că Facultatea de drept se împarte în două: grupul de studenţi care aspiră să devie secretarii lui papa, ca să te vadă; şi cel care trece la Facultatea de litere, ca să te aştepte…</p>
                     <p rend="justify">— Formulele Olguţei!</p>
                     <p rend="justify">— Monica, da spune-mi ce impresie îţi fac succesele tale: drept!</p>
                     <p rend="justify">— Drept, Dănuţ! De indiscreţie! E mai bine la Medeleni decât la Iaşi. Nu-mi place să fiu ca o actriţă pe scenă… deloc nu-mi place! E obositor să nu poţi fi singur decât între patru păreţi!</p>
                     <p rend="justify">— Curios, Monica! Tu nu eşti cochetă de loc!</p>
                     <p rend="justify">Monica se roşi. Urmă totuşi, cu ochii în ochii lui Dănuţ:</p>
                     <p rend="justify">— Sunt, Dănuţ! Uite: azi dimineaţă, la gară, l-am făcut să cabreze pe Cneazu. Tu te-ai speriat. Vezi, Dănuţ! Mi-a părut rău… La dejun mi-am schimbat pieptănătura… Sunt foarte cochetă, da ţie-ţi spun…</p>
                     <p rend="justify">— Monica! Monica! Ce apă de izvor eşti tu! … Lângă tine am să lucrez. Am tot felul de proiecte! Optsprezece ani trecuţi şi n-am făcut nimica! Dar sunt plin, Monica. Lângă tine am conştiinţa bogăţiei din mine. Tu eşti lumina mea: lângă tine numai mă văd bine… Câte am de făcut! Mircea îmi ţine mereu discursuri: „Nu mai scrie franţuzeşte, e o limbă străină etc.”… Habar n-are de ce-i în mine şi de proiectele mele literare!</p>
                     <p rend="justify">— Nu i-ai spus nimic?</p>
                     <p rend="justify">— Nimic! El ştie versurile franţuzeşti… pe care le reneg.</p>
                     <p rend="justify">— Cum, Dănuţ? „Prietenul” tău nu ştie nimic?</p>
                     <p rend="justify">— Numai tu ştii, Monica. Altă Monică n-am… „Nu spun minciuni”, comentă gândul lui Dănuţ vorbele lui Dănuţ.</p>
                     <p rend="justify">Monica respiră adânc.</p>
                     <p rend="justify">— Curios, Monica! Uneori, chiar foarte des, sunt vanitos. Doresc să plac, să strălucesc…</p>
                     <p rend="justify">— Asta nu-i vanitate, Dănuţ. Exuberanţă tinerească…</p>
                     <p rend="justify">— Nu, Monica. Simt bine că sunt vanitos… La patinaj, de pildă, când e multă lume, patinez nu mai frumos, dar mai însufleţit decât atunci când e puţină…</p>
                     <p rend="justify">— Tu eşti artist, Dănuţ. Vezi, eu, când sunt cu tine… sau cu Olguţa, uneori, mă animez, vorbesc… multe prostii: în sfârşit, deschid gura şi eu. Când e lume, mă închid. Dacă nu i-ar face plăcere lui tante Alice să ne vadă pe Olguţa şi pe mine în salon, când e lume, niciodată n-aş intra…</p>
                     <p rend="justify">— Timiditate?</p>
                     <p rend="justify">— Nu, Dănuţ! „Publicul” mă deprimă; pe tine te exaltă, fiindcă tu eşti artist şi ai nevoie de public. Eu… eu sunt o fată. Nu-s timidă. Am fost puţin, când eram mică. Timiditatea te paralizează, te face dezorientat în faţa oricui… Sentimentul meu în faţa lumii e de pudoare. Mă acopăr… nu de frică, Dănuţ… nu ştiu! Mi se pare aşa de natural – vorbesc pentru mine – cum să-ţi spun? … Toţi oamenii trăiesc în case, între ziduri; la ferestre au storuri. Vor să trăiască singuri, în intimitatea lor. Nimeni nu-şi face casă cu păreţi de sticlă… Dar o grădină, Dănuţ, n-o zideşti… Tu eşti artist, eşti deschis spre oameni. Eu… numai spre… unii… Pe tine te exaltă publicul, dar asta nu-i vanitate. E un fel de energie care te duce în afară, o dorinţă de dominaţiune pe care-o are şi Olguţa. Voi semănaţi, Dănuţ, dar tu… eşti timid uneori, şi Olguţa nu-i… decât în faţa lui moşu Vania.</p>
                     <p rend="justify">Dănuţ râdea, amuzat.</p>
                     <p rend="justify">— Şi eu faţă de cine?</p>
                     <p rend="justify">— Tu… nu ştiu bine, dar am impresia că oamenii pe care nu-i cunoşti te intimidează… Mai ales femeile.</p>
                     <p rend="justify">— Ce bine mă cunoşti, Monica! Ştii de ce mă intimidează necunoscuţii?</p>
                     <p rend="justify">— Fiindcă le atribui luciditatea ta când eşti timid, Dănuţ şovăi o clipă.</p>
                     <p rend="justify">— Dar femeile?</p>
                     <p rend="justify">— Dănuţ, da ce-s eu? Oracol?</p>
                     <p rend="justify">— Spune-mi, Monica. E aşa de bine cu tine!</p>
                     <p rend="justify">— Dănuţ, să-ţi spun ce-am observat la alţii, în salon la tante Alice. De tine… nu ştiu!</p>
                     <p rend="justify">— Spune de alţii.</p>
                     <p rend="justify">— Dănuţ, băieţii şi chiar domnii care nu ştiu sau nu pot să fie „galanţi” cu femeile sunt timizi… fiindcă nu ştiu ce să facă, ce să le spuie… cum să umple tăcerea, cum să înceapă, cum să continue… Am văzut o dată la noi un profesor universitar din Bucureşti, un prieten de-al lui moşu Iorgu. A stat la noi la dejun. În timpul dejunului a vorbit mai mult cu moşu Iorgu: politică, drept, campania din Bulgaria. Un om interesant. Tot ce spunea era cuminte, cumpătat şi uneori, faţă de pornirile lui moşu Iorgu, avea un umor fin… După dejun, moşu Iorgu s-a dus până-n birou să expedieze un client. Bietul profesor era paralizat între noi! S-a refugiat lângă mine – mai erau şi alte persoane – şi abia îndrăznea să deschidă gura. Dacă-l priveam, se înroşea. Era penibil pentru el! Şi eu doară nu sperii pe nimeni! Dar nu ştia cum să mă ia! Probabil că nu trăise în saloane, cu femei. Era depeizat. Când a apărut moşu Iorgu, s-a repezit – literalmente – la el, fără să-şi dea seamă, bietul om, că faţă de mine mişcarea lui era necuviincioasă… Dar crede-mă, Dănuţ, e preferabil genul acesta de timiditate, cu accese de explicabile necuviinţe, decât dezinvoltura „salonarzilor”, cum le spune Olguţa. Aceia, mai ales în faţa unei fete, sunt stupizi…</p>
                     <p rend="justify">— Monica! Biciul de foc!</p>
                     <p rend="justify">— Nu, Dănuţ, dar m-au exasperat de-ajuns. Mi-aduc aminte de pe când eram fetiţă mică – şi pe atunci mă revolta! – veneau la noi tot felul de oameni în vârstă, care se simţeau obligaţi să fie gentili cu mine. Mă luau de bărbie şi-mi vorbeau cum vorbeşti cu scatiii din cuşcă sau cu puii de pisică: „Pupuia, cocuţa, pupuia. Şi ai panglicuţă şi papucei fumosi, şi un us” (adică un urs: şi atunci făceam eforturi ca să pricep). Şi eu vorbeam bine, Dănuţ. Articulam corect cuvintele şi formam toate frazele uzuale, mai ales cele de politeţă, cum trebuie.</p>
                     <p rend="justify">— Şi tu ce făceai, Monica?</p>
                     <p rend="justify">— Tăceam, Dănuţ. Îmi era mie ruşine să deschid gura şi să vorbesc omeneşte faţă de strâmbăturile lor. Deveneau peltici, sâsâiţi şi gângavi, crezând probabil că aşa trebuie să vorbeşti copiilor ca să le faci plăcere şi ca să fii la nivelul lor.</p>
                     <p rend="justify">Dănuţ râdea.</p>
                     <p rend="justify">— Exact aceeaşi situaţie o regăsesc acuma, în raporturile dintre fete şi unii domni. Vor să se puie la nivelul fetelor şi imediat fac „şcoală de adulţi”, cum spune Olguţa.</p>
                     <p rend="justify">— Adică?</p>
                     <p rend="justify">— Ştiu eu! E greu să-ţi imaginezi discursurile servite fetelor, de aceşti domni! Ştii, Dănuţ, probabil că-şi închipuie că în capul unei fete toate cele devin vagi, sentimentale, prostuţe, şi ei se pun la nivelul fetelor.</p>
                     <p rend="justify">— Biata Monica!</p>
                     <p rend="justify">— M-am deprins, Dănuţ. Tac.</p>
                     <p rend="justify">— Nu răspunzi nimic?</p>
                     <p rend="justify">— Da. Nu. O! Eee! da-da! Cum nu! Sigur! Natural!” Iată vocabularul unei conversaţii.</p>
                     <p rend="justify">— Şi Olguţa?</p>
                     <p rend="justify">— Olguţa e în elementul ei. Un ceas joacă teatru, răspunzând exact noţiunii de „fată” din mintea lor, după aceea redevine Olguţa.</p>
                     <p rend="justify">— Şi ei?</p>
                     <p rend="justify">— Vin la mine.</p>
                     <p rend="justify">— Vai Monica!</p>
                     <p rend="justify">— Dar vine şi Olguţa!</p>
                     <p rend="justify">Râdeau amândoi.</p>
                     <p rend="justify">Dănuţ îşi simţea sufletul destins, ca trupul, după un lung masaj, când muşchii sunt odihniţi şi circulaţia sângelui armonios înviorată.</p>
                     <p rend="justify">— O cafeluţă, Monica!</p>
                     <p rend="justify">— Cum nu m-am gândit!</p>
                     <p rend="justify">— Ai la tine?</p>
                     <p rend="justify">— Sigur, Dănuţ, ca şi anul trecut.</p>
                     <p rend="justify">Monica avea la ea în dulap toate cele trebuitoare preparaţiunii cafelei negre, fiindcă doamna Deleanu interzicea lui Dănuţ abuzul de cafea, pentru care Dănuţ avea o mare slăbiciune.</p>
                     <p rend="justify">Se auzi un ciocănit la uşa care da în antret. Monica privi mirată. Olguţa intra fără să bată; Puiu se anunţa cu voce tare; Rodica nu intra…</p>
                     <p rend="justify">— Intră… Olguţa! exclamă Monica.</p>
                     <p rend="justify">— Eu. Buna dimineaţa! Ştiţi ora?</p>
                     <p rend="justify">— Şase jumătate! Ce? Beţi cafea?</p>
                     <p rend="justify">— O pregătesc, Olguţa.</p>
                     <p rend="justify">— Nu se poate! Haideţi la tenis.</p>
                     <p rend="justify">— Olguţa! Să mă mai îmbrac! Să-mi scot racheta din cufăr… Asta cere efort!</p>
                     <p rend="justify">— Eu îi fac cafea, interveni Monica, sporind piedicele.</p>
                     <p rend="justify">— Inspiraţia îi face bezele, continuă Olguţa pe acelaşi ton enumerativ.</p>
                     <p rend="justify">— Zău, Olguţa! se rugă Dănuţ. Azi n-am vervă pentru tenis. Obosit de drum… Stai şi tu cu noi. Monica ne face cafele. Zău, Olguţa! Lasă tenisul! Tot am fost noi odată cei trei muşchetari. Astăzi să fie Vingt ans aprčs.</p>
                     <p rend="justify">— Ba! Trei roluri nu pot juca. Am fost d'Artagnan şi Aramis; acum să fiu şi vicontele de Bragelona?!</p>
                     <p rend="justify">— Rol de îndrăgostită! vorbi Dănuţ, zâmbind maliţios.</p>
                     <p rend="justify">Olguţa aruncă o scurtă privire Monicăi şi replică pe acelaşi ton:</p>
                     <p rend="justify">— Nu pot fi îndrăgostită în şase volume! Trec rolul.</p>
                     <p rend="justify">— Bine. Îl accept eu, răspunse Dănuţ.</p>
                     <p rend="justify">— Cumpără-ţi o bibliotecă!</p>
                     <p rend="justify">— Rămâi cu noi, Olguţa.</p>
                     <p rend="justify">— Cafeaua-i gata, anunţă Monica, turnând-o în ceşti.</p>
                     <p rend="justify">— O bem şi plecăm.</p>
                     <p rend="justify">— De ce, Olguţa?</p>
                     <p rend="justify">— Tenisul.</p>
                     <p rend="justify">— Să-l sacrificăm.</p>
                     <p rend="justify">— Politeţa!</p>
                     <p rend="justify">— Mircea ţi Rodica, în tęte-ŕ-tęte, cu fileul la mijloc, Rodica dă cucuri, Mircea dă chicsuri. Rodica râde, Mircea tace. O partidă de tenis unică!</p>
                     <p rend="justify">— Da Puiu unde-i?</p>
                     <p rend="justify">— La lecţia de pian.</p>
                     <p rend="justify">— Ce-i de făcut?</p>
                     <p rend="justify">— La tenis. Fugi şi te-mbracă.</p>
                     <p rend="justify">— N-am chef de loc, Olguţa! I-aşa de bine aici. Toţi trei…</p>
                     <p rend="justify">— Metaforel, fiule, de ce nu pricepi? Peste zece minute vom fi cinci… sau şase!</p>
                     <p rend="justify">— De ce?</p>
                     <p rend="justify">— Fiindcă Rodica vine după mine ca oaia după măgar, şi Mircea după ea, ca mielul după oaie. Şi parcă-l văd, izbucni Olguţa c-un aer profetic, pe Cuţulachi intrând călare pe bicicletă în odaia Monicăi, „Monica, unde-i Olguţa?”… Eu sunt omul cu trei umbre! Voi doi aveţi mai puţine. Sacrificaţi-vă umbrele pentru tenis.</p>
                     <p rend="justify">— Hai la tenis, oftă Dănuţ c-un aer resemnat. Tiranule!</p>
                     <p rend="justify">După ce ieşi Dănuţ, Olguţa o privi lung pe Monica şi zâmbi.</p>
                     <p rend="justify">— Melizando! Melizando! De ce crezi tu că venirea lui Vania e un secret? Şi dacă e un secret, de ce i l-ai spus?</p>
                     <p rend="justify">Monica o privi drept în ochi şi-i răspunse tot zâmbind:</p>
                     <p rend="justify">— Fiindcă a fost un secret!</p>
                     <p rend="justify">Dănuţ, făcând-o pe Olguţa „tiran”, în glumă, fără mânie, dar sincer, ignora următoarea scenă întâmplată la ceai:</p>
                     <p rend="justify">— Unde-i Dănuţ? întrebase doamna Deleanu.</p>
                     <p rend="justify">În locul lui Mircea, care ştia că Dănuţ nu e în odaia lui, fiindcă îl căutase, răspunse Olguţa, care ştia că Dănuţ nu doarme din pricina deşteptătorului torenţial rânduit de Puiu – în urma ordinului ei – subt patul lui.</p>
                     <p rend="justify">— Doarme, mamă dragă. Lasă că-l scol eu cum ştiu.</p>
                     <p rend="justify">— Ba te poftesc! Dă-i pace să doarmă. Măcar în vacanţă, şi la el acasă, să se poată odihni.</p>
                     <p rend="justify">Apoi doamna Deleanu remarcase absenţa Monicăi.</p>
                     <p rend="justify">— Da Monica unde-i?</p>
                     <p rend="justify">— Mamă dragă, am trimis-o până la gară să dea o telegramă urgentă lui papa, răspunse Olguţa, administrând pe subt masă un picior lui Cuţulachi limbă lungă.</p>
                     <p rend="justify">— Ce telegramă?</p>
                     <p rend="justify">— Rog trimite urgent mingi tenis. Aici masacru. Olguţa.”</p>
                     <p rend="justify">— Dă! Olguţa, oftase doamna Deleanu. Dacă socoţi tu că-i bine şi frumos ca în ziua sosirii lui Dănuţ, în loc să fiţi împreună ca fraţii, s-o trimiţi pe Monica tocmai la gară, cu astfel de telegrame urgente, atunci…Ce să mai spun … Râzi, Olguţa!</p>
                     <p rend="justify">Drept pedeapsă, Olguţa proiectase, în timp ce sorbea ceaiul amar al nedreptăţii, să trimită a doua zi pe Melizanda şi Metaforel la gară, să dea o telegramă identică aceleia improvizată ad-hoc.</p>
                     <p rend="justify">Ieşind din odaie, Dănuţ se încrucişă cu Rodica. Venea de la tenis, înfierbântată, cu rachetă în mina. Îşi legase părul cu o basma de culoarea buzelor – basma de-a Olguţei – care-i acoperea fruntea până deasupra sprincenelor, aţiţând strălucirea ochilor, ca un efect de fard.</p>
                     <p rend="justify">— Bună ziua, domnule Deleanu.</p>
                     <p rend="justify">— Bună ziua, domnişoară.</p>
                     <p rend="justify">— Ai dormit bine?</p>
                     <p rend="justify">— Mulţumesc, da.</p>
                     <p rend="justify">— Venisem să văd de ce întârzie Olguţa.</p>
                     <p rend="justify">— E cu Monica.</p>
                     <p rend="justify">— Aa! Da? S-a întors de la gară?</p>
                     <p rend="justify">Dănuţ zâmbi evaziv. Rodica făcu un mulinč cu racheta. Părea că zâmbeşte cu nările.</p>
                     <p rend="justify">Fiindcă avea papuci de tenis, şedea mereu în vârfuri, ceea ce-i dădea o continuă agitaţie. Bluza albă de vară se colora de două ori roz în vârful sânilor.</p>
                     <p rend="justify">Scăpă racheta. Dănuţ i-o ridică. Rodica îi mulţumi în şoaptă.</p>
                     <p rend="justify">— Sst! Să nu ne-audă! Nu vreau să ştie Olguţa că am venit după ea… Aş avea aerul că spionez!</p>
                     <p rend="justify">În sens invers, şi deodată, o roşeaţă se ridică pe obraji, valorificând densitatea genelor răsfrânte, care se lăsară.</p>
                     <p rend="justify">— Secretele altora…</p>
                     <p rend="justify">Îl privi lung şi-i strânse mâna, moale, învăluitor, retrăgând-o alintat, cu un aer de complicitate binevoitoare.</p>
                     <p rend="justify">— Ne vedem la tenis, nu?</p>
                     <p rend="justify">Se depărtă în vârfuri spre uşă, cu precauţiuni de femeie care vine de la o întâlnire adulterină.</p>
                     <p rend="justify">Deschizând uşa, întoarse capul brusc.</p>
                     <p rend="justify">Ochii lui Dănuţ o urmăreau.</p>
                     <p rend="justify">Rodica lăsă uşa deschisă şi fugi: nimfă.</p>
                     <p rend="justify">Dănuţ porni spre odaia lui, turburat ca după o faptă urâtă.</p>
                     <p rend="justify">Totuşi, deşi ieşind din odaia Monicăi, se hotărâse să nu se mai îmbrace special pentru tenis, şi să-şi puie papucii de odaie, deschise lada, scoase pantalonii de flanelă albă, papucii noi, cămeşă de borangic suplu cu guler răsfrânt, şi reţeaua neagră pentru păr, care, în timpul jocului, împiedica şuviţele să fâlfâie sălbatec, determinând astfel pe privitori să urmărească numai armonia violentă a trupului şi săgetările viguroase ale braţului cu racheta.</p>
                     <p rend="justify">Înainte de a începe „serviciul”, Olguţa vorbi, adresându-se băncii spectatorilor, deocamdată ocupată de Mircea, Rodica şi Puiu care, graţie unei vizite binevenite pentru el, scăpase mai devreme de la lecţia de pian.</p>
                     <p rend="justify">— Posteritatea să ia act. Până acuma a fost odiseea mingilor. Autorul: Rodica. Acum începe Iliada… Play, Achile!</p>
                     <p rend="justify">Olguţa glumise. Dar Mircea acceptă fără rezerve evocarea homerică. Ambii jucători puteau să o înfrunte.</p>
                     <p rend="justify">Olguţa servea din colţul dreptunghiului opus celui în care pândea Dănuţ. Înălţată în vârfuri, avântare a întregului trup; cu braţul – prelungit de rachetă – adus deasupra creştetului, în unghi de trăsnet; cu faţa încordată şi ochii scânteietori, Olguţa avea înariparea crâncenă a dansatorilor cu torţi, aprinse.</p>
                     <p rend="justify">Rareori, Olguţa servea şi mingea doua. Îndeobşte, ori servea numai una, întâia, ori servea trei, întâia fiind nett.</p>
                     <p rend="justify">Glonte alb, mingea porni, sări, zvâcni-ndărăt, zbucni iar…</p>
                     <p rend="justify">Spectatorii se ridicaseră de pe bancă, apropiindu-se magnetizaţi. Toţi căpătară ticuri.</p>
                     <p rend="justify">Mircea se încrunta când Dănuţ trecea câte-o vertiginoasă razantă, şi surâdea beat, văzând-o frântă de racheta Olguţei, şi mingea împroşcată îndărăt.</p>
                     <p rend="justify">Rodica palpita, cuprinsă de beţia sângeroasă a celor care privesc luptele de tauri. Strângea pumnii şi i se dilataseră nările. Înteţea cu prezenţa ei violenţa jocului. Instinctiv, trecuse în dreptul lui Dănuţ, şi pumnii ei duşmăneau spontan victoriile Olguţei. Îşi muşca buzele, ca să nu exclame în gura mare.</p>
                     <p rend="justify">Lui Puiu îi curgeau sudori. Cu racheta în mină, urmărea jocul, uitând că nu participă. El era şi Dănuţ şi Olguta, ceea ce-l făcea să fie obiectiv, adică, alternativ, ostil. Niciodată nu urmărise o astfel de partidă. La Iaşi nu erau jucători de talia Olguţei.</p>
                     <p rend="justify">În faţa filetului, Olguţa şi Dănuţ erau egali. Verva trupească le vădea frăţia. Acelaşi ritm, transpus în două versiuni.</p>
                     <p rend="justify">Rachetele loveau, mereu ripostând. Traiectul mingii, fulgerător felurit, plutea multiplu, ca un joc de serpentine, în ochii privitorilor.</p>
                     <p rend="justify">Olguţa, mai şerpuitoare; Dănuţ, mai linear – albi amândoi, nalţi amândoi: albă dănţuire, alb duel, alb salt, albă pândă. Mingea: pântec alb de rândunică, salt de spumă, bulgăr de omăt elastic, aşchii de lumină…</p>
                     <p rend="justify">Unghiuri albe, jos; sus, curbe albe. Dreptunghiuri de var: oblice de cridă fulgurantă.</p>
                     <p rend="justify">Pac-pac; pac-pac; pac-pac…</p>
                     <p rend="justify">Inimile! Mingile!</p>
                     <p rend="justify">Nici Olguţa, nici Dănuţ: două spasmuri albe-n alb păienjeniş.</p>
                     <p rend="justify">Explozii albe!</p>
                     <p rend="justify">Cu o mişcare de rachetă – sau de paloş – Olguţa destrămă nălucile.</p>
                     <p rend="justify">Liniile-ncremeniră. Filetul apăru. Mingea rămase. Dănuţ aplaudă.</p>
                     <p rend="justify">— Dănuţ, uite cum se dezumflă baloanele!</p>
                     <p rend="justify">Şi amândoi, de o parte şi de alta a filetului, fraţi, priviră blegirea terestră a trupurilor dinafară arenei vibrânde.</p>
                     <p rend="justify">— Mai jucăm o partidă, Olguţa?</p>
                     <p rend="justify">— Stai să se odihnească Mircea!</p>
                     <p rend="justify">Puiu luă racheta Olguţei: paj; Rodica – mâna lui Dănuţ: femeie!</p>
                     <p rend="justify">Jocul reîncepuse.</p>
                     <p rend="justify">Monica, de curând sosită, privea de pe bancă. Rodica părăsi careurile lui Dănuţ şi se apropie de Monica.</p>
                     <p rend="justify">— Vai, ce frumoasă rochie ai!</p>
                     <p rend="justify">— N-o cunoşteam!</p>
                     <p rend="justify">— Şi ce bine-ţi stă!</p>
                     <p rend="justify">Se aşeză pe bancă lângă Monica.</p>
                     <p rend="justify">— Ce tăcută eşti tu, Monica!</p>
                     <p rend="justify">— Acuma ai observat? zâmbi Monica, urmărind jocul.</p>
                     <p rend="justify">— Nu… da ştii! … Monica, reveni ea în şoaptă, e foarte drăguţ Mircea… Ţie-ţi place?</p>
                     <p rend="justify">— Da.</p>
                     <p rend="justify">— Eii?! … Oare nu ne-a auzit?</p>
                     <p rend="justify">— Olguţa joacă mai bine decât fratele ei!</p>
                     <p rend="justify">— Puiu, dă-te la o parte!</p>
                     <p rend="justify">Puiu aruncă o privire cruntă şi se dădu.</p>
                     <p rend="justify">Înfloreau terasele de trandafiri ale asfinţitului. Tenisul şi jucătorii aveau nuanţe de mărgean. Trandafirii, mingile păreau îmbujorate de zbucium.</p>
                     <p rend="justify">— Monica, de ce poartă filet pe cap fratele Olguţei?</p>
                     <p rend="justify">Monica răspunse calm şi distrat:</p>
                     <p rend="justify">— Ca să-i ţie părul…</p>
                     <p rend="justify">— Şi-l frizează?</p>
                     <p rend="justify">— Nu.</p>
                     <p rend="justify">— Puiu, dă-te la o parte!</p>
                     <p rend="justify">— Da unde vrei să mă duc? se răsti Puiu, sincer indignat.</p>
                     <p rend="justify">— Vino aici, Puiule, între noi, îl invită Monica.</p>
                     <p rend="justify">Oricât l-ar fi pasionat tenisul, Puiu nu putea rezista îndemnurilor protectoarei lui. Se aşeză, tampon, între Monica şi Rodica.</p>
                     <p rend="justify">— Monica, nu-l pofteşti şi pe Mircea?</p>
                     <p rend="justify">— Pofteşte-l tu, Rodica!</p>
                     <p rend="justify">— Domnule Balmuş, nu vrei să stai cu noi pe bancă?</p>
                     <p rend="justify">Contagiunea energetică a jocului dădu lui Mircea o dezinvoltură surprinzătoare.</p>
                     <p rend="justify">— De şapte ani stau, domnişoară! Acuma îs în vacanţă!</p>
                     <p rend="justify">— Bravo, duduie! aprobă Olguţa, strângând mingile pentru un nou serviciu, ajutată de Mircea.</p>
                     <p rend="justify">— Play!</p>
                     <p rend="justify">— Ready!</p>
                     <p rend="justify">Cădeau prin aer văluri roşii, ca să fie mai goală înălţarea înnoptării.</p>
                     <p rend="justify">Păsările se jucau gălăgios în dormitorul umbrei.</p>
                     <p rend="justify">Din nou tenisul şi mingile redeveniră albe în contur albăstriu, o dată cu albul statuar al jucătorilor.</p>
                     <p rend="justify">— Puiule, vorbi Monica, du-te acasă şi adă pelerini sau pardesiuri pentru Olguţa şi Dănuţ.</p>
                     <p rend="justify">— Şi pentru Mircea, adăugă Rodica, vorbind tare.</p>
                     <p rend="justify">— El nu-i încălzit, răspunse Monica.</p>
                     <p rend="justify">Puiu plecă, Monica se ridică de pe bancă, pornind spre fundul livezii. Rodica veni după ea.</p>
                     <p rend="justify">— Te-ai supărat, Monica?</p>
                     <p rend="justify">— De ce?</p>
                     <p rend="justify">— Dă! Ştiu eu! Tu nu spui nimica! … Mi-ar părea rău! Eu te iubesc foarte mult.</p>
                     <p rend="justify">— De ce?</p>
                     <p rend="justify">Monica plecă printre pomi, pe subt cer, în rochie albastră, armonios înaltă, cu păr de aur şi în umbră, părând că umblă pe ape îmblânzite.</p>
                     <p rend="justify">În preajma ploii, muştele devin supărătoare: înţepătura lor e mai stăruitoare.</p>
                     <p rend="justify">În loc să se întrebe: „Ce-a păţit Rodica?”, Monica se întrebă: „Ce s-a întâmplat?”…</p>
                     <p rend="justify">— Monica!</p>
                     <p rend="justify">Glasul lui Dănuţ.</p>
                     <p rend="justify">Aşteptă. Auzi râsete.</p>
                     <p rend="justify">— Melizanda!</p>
                     <p rend="justify">Glasul Olguţei.</p>
                     <p rend="justify">— Monicaaa!</p>
                     <p rend="justify">Glasul lui Puiu.</p>
                     <p rend="justify">— Monica!</p>
                     <p rend="justify">Glasul Rodicăi, puţin prefăcut, congestionat, din gât, ca la şcoală când cercase – şi izbutise – să convingă pe profesorul de muzică – tenor – că are voce.</p>
                     <p rend="justify">Dar glasul lui Dănuţ nu mai răsună.</p>
                     <p rend="justify">Monica îşi urmă plimbarea. Era deprinsă, la Iaşi, de pe când Dănuţ era la Bucureşti, să-l aibă lângă ea, fără ca el să fie. Cine ştie! Poate că şi la Medeleni tot aşa va fi…</p>
                     <p rend="justify">Şi se întoarse îndărăt, pedepsindu-se să-l vadă pe Dănuţ laolaltă cu toţi ceilalţi, fiindcă-i atribuise pe nedrept – pe nedrept? …</p>
                     <p rend="justify">— Pe nedrept.</p>
                     <p rend="justify">Un gând urât.</p>
                  </div>
                  <div type="div4">
                     <head>III.</head>
                     <subtitle>O NOAPTE</subtitle>
                     <p rend="justify">         „Dragă mamă, Cunoşti de acasă deprinderea mea de a-mi face temele noaptea, şi o tolerezi cu toate că o condamni. Speram să-ţi fac pe plac, măcar în vacanţă, şi să-ţi scriu scrisorile făgăduite, ziua. Nu s-a putut, cel puţin astăzi. Sunt aproape unsprezece. Îţi scriu la lumina lămpii. În schimb, după amiază m-a furat somnul şi am dormit un ceas plin. E un debut onorabil, care poate contrabalansa veghea de noapte consacrată corespondenţei.</p>
                     <p rend="justify">De altfel, pot să te asigur, având drept criteriu experienţa unei singure zile de Medeleni, că aici insomniile sunt excluse…”</p>
                     <p rend="justify">Mircea ridică din umeri, zâmbind cu bunătate. Nu putea să spuie mamei lui că iubea! Restul era sincer.</p>
                     <p rend="justify">         „. S-o iau metodic”.</p>
                     <p rend="justify">         „Am călătorit bine. Graţie afluenţei de bagaj şi, mai ales, graţie abilităţii unui negustor evreu – singurul meu tovarăş…”</p>
                     <p rend="justify">Şterse pe „meu”, cu linii opace.</p>
                     <p rend="justify">         „… singurul nostru tovarăş de călătorie, compartimentul o rămas gol până la capăt…”</p>
                     <p rend="justify">Rămase multă vreme cu fruntea în palme. Când îşi descoperi din nou faţa, obrajii ardeau, ochii, răscoliţi de un mâl turbure, se îngreuiaseră.</p>
                     <p rend="justify">Se plimbă prin odaie în lung şi-n lat. Se aplecă pe marginea ferestrei. Pesemne trebuia să răsară luna. Noaptea era mai neagră.</p>
                     <p rend="justify">Reveni la maşina de scris, făcu bucăţi întâia scrisoare şi, hotărât, începu: „Dragă mamă.</p>
                     <p rend="justify">Am ajuns teafăr la Medeleni. Ce admirabilă casă moldovenească! Exact atmosfera de la noi, amplificată numai, ca un motiv muzical cântat de vioară, reluat apoi de toate instrumentele. Capul tuturora e Olguţa, coada, eu: vai de coadă!</p>
                     <p rend="justify">Am impresia că retrăiesc paginile adorabile ale Vieţii la ţară de Duiliu Zamfirescu. Totul e curat: oamenii, şi lucrurile, cerul şi peisajul. La sfârşitul vacanţei devin şi eu poet! N-ai grijă! Dan e pentru amândoi.</p>
                     <p rend="justify">Doamna Deleanu e aşa cum mi-o închipuiam. Mamă pentru Dan, mamă pentru mine, mamă pentru toţi oaspeţii acestei case îmbelşugate şi primitoare. E mai blajină decât mata, dar tot atât de fermă în privinţa somnului şi a mâncării: asta te linişteşte? M-a instalat în apartamentul lui Dan, aşa că suntem alături ca şi la noi acasă. Domnişoarele – căci, afară de Olguţa, mai e Monica, pe care păcat că n-o cunoşti: văzând-o poetica vorbă „înger” nu mi s-a părut fadă, şi Rodica…”</p>
                     <p rend="justify">Îşi sprijini capul în mini.</p>
                     <p rend="justify">Rodica!</p>
                     <p rend="justify">Îl acaparase toată seara. Venind de la tenis cu toţii împreună, tocmai când suiau scările, Rodica îşi amintise că uitase pe banca de la tenis o batistă brodată de mama ei. Îl obligase pe Mircea s-o însoţească, pentru că:</p>
                     <p rend="justify">— Noi doi n-am jucat tenis; putem face o plimbare.</p>
                     <p rend="justify">Căutaseră mult timp batista pe care Rodica o găsise în mâna ei, unde era din clipa când pornise s-o caute.</p>
                     <p rend="justify">— Vai, ce uitucă-s… Să nu râzi de mine, domnule Balmuş!</p>
                     <p rend="justify">— Cum să râd, domnişoară! Mie nu mi se-ntâmplă să-mi caut pălăria de pe cap?</p>
                     <p rend="justify">— Serios?</p>
                     <p rend="justify">— Da, da!</p>
                     <p rend="justify">— Vai, ce asemănare! Dă-mi mâna.</p>
                     <p rend="justify">I-o întinsese franc. Dar Rodica avea o mână atât de moale şi un fel atât de neobişnuit de a-ţi strânge mâna, încât aveai impresia echivocă şi jenantă că pipăi involuntar o goliciune. La masă o surprinsese privindu-l. Se înşelase? Înainte de culcare, aceeaşi strângere de mână, care alinta şi se alinta… Rodica!. Poate basmaua roşie, sau buzele, sau nările o împărecheau cu femeia roşie din tren… Hotel „Binder”, Camera 13…</p>
                     <p rend="justify">Scutură capul. Rupse scrisoarea.</p>
                     <p rend="justify">         „Dragă mamă, Abia acum înţeleg ce sacrificiu ai făcut, determinându-l pe tata să părăsească Iaşul. Când eşti la Bucureşti, regreţi Iaşul şi Moldova. Dar când te simţi din nou în Moldova, urăşti Bucureştiul.</p>
                     <p rend="justify">Mi-e milă de tata şi de tine că o să vă petreceţi vara acolo…”</p>
                     <p rend="justify">Tonul scrisorii îl exaspera ca o ploaie de note false. Începu alta: „Mamă dragă, Am călătorit binişor şi am ajuns sănătos, fără să-mi pierd bagajele sau banii…”</p>
                     <p rend="justify">Unde era suta de lei? …</p>
                     <p rend="justify">Hârtiile din buzunarul de la piept erau pe măsuţa de noapte: o sută lipsea.</p>
                     <p rend="justify">Unde? Unde?</p>
                     <p rend="justify">Călători din nou cu femeia roşie… Hotel „Binder”, camera 13…</p>
                     <p rend="justify">Telegramă.</p>
                     <p rend="justify">Mihai Balmuş.</p>
                     <p rend="justify">Popa Nan 24</p>
                     <p rend="justify">Bucureşti „Ajuns bine. Detalii poştă. Sărutări. Mircea.”</p>
                     <p rend="justify">Vârâse suta în buzunarul surtucului: cel drept. O simţea mototolită, umezită în mâna lui. Totuşi, nu aruncase pe fereastră economiile mamei lui.</p>
                     <p rend="justify">Unde era surtucul?</p>
                     <p rend="justify">Aprinse o lumânare, ieşind afară, cu ea în mina.</p>
                     <p rend="justify">Bătu la uşa lui Dan. Nici un răspuns. O întredeschise; întuneric.</p>
                     <p rend="justify">— Dormi?</p>
                     <p rend="justify">Patul gol!</p>
                     <p rend="justify">Porni spre bucătărie.</p>
                     <p rend="justify">— Gheorghiţă! … Gheorghiţă!</p>
                     <p rend="justify">— Ci vrei mata, conaşule? îl întrebă Sevastiţa ieşind din bucătărie.</p>
                     <p rend="justify">— Îl caut pe Gheorghiţă.</p>
                     <p rend="justify">— Hă-hăăă! Di când o plecat! Şi fie el sănătos!</p>
                     <p rend="justify">— Unde?</p>
                     <p rend="justify">— Pârci mata nu ştii?!</p>
                     <p rend="justify">— Nu ştiu, fetiţo!</p>
                     <p rend="justify">— Eeee! … O înhămat la bihuncă şi s-o dus cu conaşu nostru…</p>
                     <p rend="justify">Sevastiţa zâmbea cu înţeles: obraz rumen în tulpanul alb, sini goi în aspra cămeşă ţărănească.</p>
                     <p rend="justify">— Da tu nu ştii, fetiţo, unde mi-a pus surtucul?</p>
                     <p rend="justify">— A matali-i?</p>
                     <p rend="justify">— Care?</p>
                     <p rend="justify">— Unu grâu la color, ţuvil.</p>
                     <p rend="justify">— Da, da, acela-i.</p>
                     <p rend="justify">— Pui l-o dus la călcat la spălătorie.</p>
                     <p rend="justify">— Poţi să mi-l aduci?</p>
                     <p rend="justify">— Iaca-ndatî! Se codi o clipă, cu bărbia-n piept, sprâncenată. În odaie?</p>
                     <p rend="justify">— …în odaie.</p>
                     <p rend="justify">Suflată dinadins de buzele lui Mircea, luminarea-i fumega în mina; cu cealaltă o apucă pe Sevastiţa de bărbie…</p>
                     <p rend="justify">Plecă spre odaie, bâjbâind prin întuneric, fără umbră.</p>
                     <p rend="justify">În bucătărie, câţiva tăciuni aruncau lumini roşii din gura sobei. Anica îşi aprinse ţigara şi sorbi restul de cafea rămasă în ibricul babei, care plecase la culcare.</p>
                     <p rend="justify">— Unde-ai fost?</p>
                     <p rend="justify">— Ei, undi! mormăi Sevastiţa, îndreptându-şi cămeşa. La boieri…</p>
                     <p rend="justify">— Sevastiţooo! răsună o chemare în şoaptă sonoră.</p>
                     <p rend="justify">— Iaca! oftă Sevastiţa către Anica.</p>
                     <p rend="justify">— Sevastiţo!</p>
                     <p rend="justify">Puiu, în cămeşă de noapte, pelerină şi papuci, îşi vârâse capul pe fereastră.</p>
                     <p rend="justify">— Unde eşti Sevastiţo?</p>
                     <p rend="justify">— Da ci mai vrei?</p>
                     <p rend="justify">— Nu mi-ai pus apă de băut.</p>
                     <p rend="justify">— Ei, nu ţ-am pus! Ţ-am pus.</p>
                     <p rend="justify">— Atunci o băut-o fetele. Adă-mi apă.</p>
                     <p rend="justify">Anica zâmbea. Sevastiţa, posacă, privea cărbunii.</p>
                     <p rend="justify">— Să ştii că fac scandal dacă nu-mi aduci! Ţi-arăt eu ţie.</p>
                     <p rend="justify">— Du-ţi la boieri! chicoti Anica, trăgând un fum pe gură şi bifurcându-l pe nări.</p>
                     <p rend="justify">— Du-ţi! Du-ţi! Da mai du-ţi şi mata, tati Anico! Cî-s sătuli di copchii!</p>
                     <p rend="justify">Lătrată de toţi cinii satelor, ţigăneşte blestemată de orăcăitul broaştelor, sicriu cu patru roţi, încălecat de două umbre, în urma unui negru trap, bihunca se topea în noapte, şerpuind de-a lungul drumului cărunt…</p>
                     <p rend="justify">Vânt nu era; nici adieri. Tăcerea numai – lanuri de tăcere, plopi de tăcere, cer de tăcere – ca reculegerea unei dureri: lespede pe suflet, umbră îngheţată.</p>
                     <p rend="justify">Dănuţ mina. Gheorghiţă se ţinea.</p>
                     <p rend="justify">În mare taină, Gheorghiţă înhămase la bihuncă pe Zdup – calul lui Dănuţ – şi ieşise din ogradă în timpul nopţii, văzut numai de Sevastiţa, aşteptându-şi stăpânul lângă sat, aşa cum îi poruncise.</p>
                     <p rend="justify">La Bucureşti, Gheorghiţă nu urmase niciodată paşii stăpânului său spre casa Adinei. Dacă i-ar fi urmat, s-ar fi mirat!</p>
                     <p rend="justify">Întâia oară când îl urma pe Dănuţ spre Adina încălecau amândoi aceeaşi bihuncă. Era înspăimântat. Noroc că deasupra cerului veghea Dumnezeu.</p>
                     <p rend="justify">Dănuţ tăcea. Gheorghiţă tăcea. Se auzeau numai copitele lui Zdup, lovind, sărind, lovind: împătrită zvâcnirea neagră.</p>
                     <p rend="justify">         …La Bucureşti o vedea pe Adina în fiecare seară.</p>
                     <p rend="justify">Venise şi la Medeleni, seara. Neliniştit ca somnambulii când răsare luna, trupul se deşteptase într-o ciudată aiurire. Veselia celorlalţi se decolorase treptat în ochii lui Dănuţ. Auzea râsul lor, zâmbea şi el, dar zâmbetele feţii se opreau la marginea opacă a sufletului, tremurând, ca zglobiii focoşi la marginea codrului în care tăcerea are miros şi ochi de fiară şi e adâncă. Simţise nevoia să plece şi n-avea încotro.</p>
                     <p rend="justify">Se sculase brusc de la masă, cu fălcile încleştate.</p>
                     <p rend="justify">— Ce-i, Dănuţ? Nu te simţi taine?</p>
                     <p rend="justify">— Nu… Mă duc să-mi iau batista.</p>
                     <p rend="justify">Nu minţise. Dar lacrimile nu porniseră în drum spre odaia lui. Un gând le oprise. Trebuia s-o vadă din nou pe Adina. Să încrucişeze trenul care o ducea iarăşi la Bucureşti. O clipă s-o vadă, o clipă s-o strângă, o clipă să simtă iarăşi parfumul care înălţa ziduri gigantice între el şi bucurie, între el şi Medeleni.</p>
                     <p rend="justify">Plecase hoţeşte.</p>
                     <p rend="justify">Şi drumul era plin de spaime! Se temea să nu i se fi întâmplat ceva Adinei la Iaşi, să nu deraieze trenul în care era, să nu se fi îmbolnăvit…</p>
                     <p rend="justify">Adina… Ochii şi faţa de copil în neagra imensitate a lumii!</p>
                     <p rend="justify">Adina… Ce simplă era fericirea la Bucureşti! Câteva străzi… Casa Adinei… Adina în braţele lui… noaptea…</p>
                     <p rend="justify">Adina… Răspântie de zâmbet dureros între două stele căzătoare: ea spre Bucureşti, el spre Medeleni. Şi-n noapte, depărtările-s imense, prăpăstii toate.</p>
                     <p rend="justify">Biciul şuieră, Zdup tresări, copitele scăpătară, Gheorghiţă încleşta mai tare scândura vijelioasă. Uneori mila-i povară mai grea decât durerea. Ai văzut odată pe uliţă un cal prăvălit în genunchi, lovit cu coada biciului. Te-a privit. L-ai privit. Ai trecut preocupat, grăbit. Peste o săptămână, o lună, un an, pe neaşteptate, privirea calului îngenuncheat îţi răsare. O săptămână, o lună, un an n-ai văzut-o. O vezi. Şi ţi-e milă. De-atâta vreme îţi era milă şi n-ai ştiut. Ştii, şi te apasă mila ceas cu ceas şi zi cu zi îngrămădită – zadarnică.</p>
                     <p rend="justify">O zi întreagă uitase privirea Adinei din clipa despărţirii. O vedea. Îi era milă. O milă cu ochii deschişi în suflet, fără să poată plânge.</p>
                     <p rend="justify">Adina… O iubea.</p>
                     <p rend="justify">Adina! O iubea cum gemi cu buzele închise numele unui mort pe care îl iubeşti deznădăjduit.</p>
                     <p rend="justify">Era cu putinţă oare s-o mai simtă în braţele lui? … Mai exista Adina? … O ţinuse vreodată în braţe? Existase? …</p>
                     <p rend="justify">Noaptea clipi.</p>
                     <p rend="justify">Privire lungă…</p>
                     <p rend="justify">Negre, copitele lui Zdup sclipiră, de argint. Fum, silueta bihuncei crescu pe drum.</p>
                     <p rend="justify">Răsărise luna răsturnând umbrele.</p>
                     <p rend="justify">Se opriră în faţa gării tăcute. Dănuţ descălecă.</p>
                     <p rend="justify">— Tu pleacă.</p>
                     <p rend="justify">Gheorghiţă luă hăţurile. Bihunca porni spre staţia următoare, unde trebuia să aştepte pe un Dănuţ surghiunit la Medeleni, după zece minute de fericire în trenul care-o aducea pe Adina de la Iaşi, ducând-o la Bucureşti.</p>
                     <p rend="justify">Trenul veni.</p>
                     <p rend="justify">Porni.</p>
                     <p rend="justify">Dănuţ se trezi pe scara unui vagon de clasa treia. În clipa de oprire, zăpăcit, nu văzuse nimic la ferestre. Începu colinda. Numai zece minute până la staţia următoare!</p>
                     <p rend="justify">Mizerie! Mizerie!</p>
                     <p rend="justify">Îmbrânci un pasager cu caschetă englezească de pe coridorul clasei întâia.</p>
                     <p rend="justify">— Domnule, nu te uiţi?</p>
                     <p rend="justify">Dănuţ întoarse spre el o faţă atât de tristă, încât pasagerul călcat pe picioare scăpă un spontan: „Pardon!”</p>
                     <p rend="justify">Dacă nu era în tren? Îşi şterse cu dosul palmei năduşeala frunţii. Secundele se risipeau ca şiruri de mărgăritare, mereu rupte, mereu sfărâmate cu picioarele, pe coridoarele lungi, printre oameni indiferenţi…</p>
                     <p rend="justify">— Ocupat! răsună un glas posesiv, ca cele din closetele publice.</p>
                     <p rend="justify">Dănuţ oftă.</p>
                     <p rend="justify">— Plin, domnule!</p>
                     <p rend="justify">— Dănuţ!</p>
                     <p rend="justify">— Adina!</p>
                     <p rend="justify">O apucă de subţiori, trecând-o peste picioarele pasagerilor.</p>
                     <p rend="justify">— Închide uşa, domnule! ţipă un glas din urmă.</p>
                     <p rend="justify">Cu sufletul ca două vinturi întâlnite, venind din două zări, se sărutau pe gât, pe nas, pe haine, pipăindu-se uimiţi, sărutându-se stângaci; flămânzi şi nebuni, lacomi şi increduli.</p>
                     <p rend="justify">— Dănuţ! Dănuţ!</p>
                     <p rend="justify">— Adina! Adina!</p>
                     <p rend="justify">Trenul se opri, îmbrâncind.</p>
                     <p rend="justify">— Dănuţ!</p>
                     <p rend="justify">— Adina!</p>
                     <p rend="justify">Braţele lui Dănuţ căzură.</p>
                     <p rend="justify">— Adina!</p>
                     <p rend="justify">— Dănuţ!</p>
                     <p rend="justify">Plângeau amândoi.</p>
                     <p rend="justify">Gorniţa sună.</p>
                     <p rend="justify">Trenul porni.</p>
                     <p rend="justify">Dănuţ îşi şterse ochii, ca să vadă lacrimile Adinei, din nou, ca să vadă mâna Adinei…</p>
                     <p rend="justify">Nu mai văzu nimic. Lacrimile, trenul, noaptea…</p>
                     <p rend="justify">Nu era singur. Avea o spectatoare: vecina Adinei din tren. Se coborâse în staţie o dată cu Dănuţ – respectuos salutată de şeful gării – ţinând în mâna dreaptă, înmănuşată, o ţigaretă de fildeş sculptat, din cale-afară de lungă; în mâna stânga, un pled şi un mic sac de voiaj, învelit în pânza, cu monogramă; iar pe braţul drept, un şirag de covrigi cu susan, îngrămădiţi unul lângă altul până la cot; aromate brăţări comestibile, contrastând net cu linia elegantă a mânicei tailleur-ului albastru.</p>
                     <p rend="justify">Vru să tragă un fum: scrumul căzu. Ţigara se stinsese demult, fără să bage de seamă. O intrigase, de când pornise trenul de la Iaşi, fetiţa cu pălărie de pai, zulufi roşietici, ochi verzi, năsuc în sus, guriţă pupină, ten de copil – îi venise să-i ofere bomboane dulci – gătită şi parfumată cu o subtilă simplicitate – şi nu îndrăznise! Femeie coaptă prin cochetăria surdă a îmbrăcăminţii, dar şcolăriţă în vacanţă prin vârsta trăsăturilor şi a înălţimei, cât şi prin expresia feţii şi a mânilor – fără inele – încrucişate pe genunchi. Răpirea ei din compartiment – gentilă ca un coş de flori, ridicat pe sus – o intrigase şi mai mult. Apoi îmbrăţişarea candidă, impudică şi pasionată, de pe coridor – fredonase zâmbind un motiv din Manon – lacrimile şi copilul… domnul care plângea în urma trenului plecat.</p>
                     <p rend="justify">Domn? … Copil? …</p>
                     <p rend="justify">Îi venea să-i spuie: „Întoarce-te. Vreau să-ţi văd faţa.” I-ar fi spus-o desigur – nu se sfia nici în saloane să o facă, amănunţind pe dansatorul intimidat prin face-ŕ-main, cu ochii miopi, nu de miopie, ci de impertinenţă calmă – dar prefera să fie intrigată decât să aibă anostul final al decepţiei.</p>
                     <p rend="justify">Ca siluetă, văzută pe la spate – haine de sport cu pantaloni scurţi: moletierele cenuşii înfăşurau picioare lungi, frumos croite – părea bărbat: zvelt, tânăr, dar bărbat. Umerii, deşi dezolaţi, erau largi, formaţi. Nu-i văzuse faţa în tren. Privise numai îmbrăţişarea: de-atunci ardea ţigara singură. O aruncă, desprinzând-o din ţigaretă cu degetul cel mic. Printre mucurile de ţigări „Funcţionar”, „Sergent” şi „Plugar”, şi cele răsucite în foi de ziar, aruncate prin pietrişul peronului, ţigara fumată pe jumătate, cu inscripţii turceşti, evoca începuturi de roman poliţienesc cu Sherlock Holmes, lectură favorită a şefului gării, care, la distanţă respectuoasă, aştepta şi el să se întoarcă „tânărul misterios”, pentru ca, la rândul ei, „doamna senator” să-şi „exprime voinţele”. Şeful gării purta asupra lui lampă de buzunar electrică, box, Browning şi pipă: om cult! N-avu nevoie să întrebuinţeze nimic din „arsenalul detectivian”, fiindcă, doamna senator” îi trecu bagajul şi pledul ca unui simplu servitor.</p>
                     <p rend="justify">— Se poate? N-a venit trăsura?</p>
                     <p rend="justify">— E o enigmă la mijloc…</p>
                     <p rend="justify">— Nu-i niciuna. A uitat Sake să mă anunţe!</p>
                     <p rend="justify">Şi fără să-i pese de proximitatea şefului gării, care, la auzul numelui atotputernic în judeţ, se ploconise ca în faţa lui Sherlock Holmes venit direct din Anglia, murmură pentru ea, dar tărişor, cu un dispreţ familiar ochilor şi buzelor:</p>
                     <p rend="justify">— Pauvre Sake! … Ce trenuri sunt pentru Iaşi?</p>
                     <p rend="justify">Şeful gării făcu un gest de completă dezolare:</p>
                     <p rend="justify">— Până mine dimineaţă n-avem decât un tren de marfă! Să vă ofer camera mea. Modest, dar din toată inima! Am şi bibliotecă.</p>
                     <p rend="justify">— Merci!</p>
                     <p rend="justify">Privi din nou spre Dănuţ: pornise cu umerii plecaţi spre ieşire. Îl urmă. Şeful gării, după ea, „scrutând” spinarea lui Dănuţ.</p>
                     <p rend="justify">— Gheorghiţă!</p>
                     <p rend="justify">— Aici-s, conaşule.</p>
                     <p rend="justify">— Hai.</p>
                     <p rend="justify">— Domnule…</p>
                     <p rend="justify">— Mă rog, doamnă?</p>
                     <p rend="justify">Oportună, lampa de buzunar a şefului gării lumină faţa dulce a tinereţii cu urme de lacrimi.</p>
                     <p rend="justify">Zdup dansa, sforăind, gâfâind, uşor înspumat.</p>
                     <p rend="justify">— Tinere, am rămas fără trăsură. Ai avea amabilitatea să mă conduci acasă?</p>
                     <p rend="justify">— Unde, doamnă?</p>
                     <p rend="justify">Şi glasul era nesigur şi răguşit după plâns.</p>
                     <p rend="justify">— Câţi kilometri? se adresă ea şefului gării.</p>
                     <p rend="justify">— Cinci, mă rog, mari şi laţi!</p>
                     <p rend="justify">— Cinci kilometri, tinere. Moşia Sălcii. Mergem la pas.</p>
                     <p rend="justify">— De unde eşti, băiete? interogă şeful gării pe Gheorghiţă, în şoaptă, cu fruntea concentrată, sfredelindu-i ochii cu o privire detectivă.</p>
                     <p rend="justify">— De la Medeleni. Hap-ţiu! răspunse Gheorghiţă trăgând pe nas un strănut incipient, care totuşi, izbucni amplificat.</p>
                     <p rend="justify">         „A luat un gutunar: deci vine de la Medeleni, distanţă mare, îmbrăcat subţire, drum prin pădure”, deduce în petto şeful gării, trecându-şi batista pe faţă.</p>
                     <p rend="justify">Şi tare:</p>
                     <p rend="justify">— Aha! Aha! Puteţi merge liniştită, comunică el rezultatul anchetei. Ăsta-i de la moşia lui conu Iorgu, deduse el cu glas tare, punând în evidenţa conului electric bihunca „enigmatică” acum o clipă. Mata sunteţi fecioru lui conu Iorgu?</p>
                     <p rend="justify">Fără să-i răspundă, Dănuţ se prezentă „doamnei senator”, ajutându-i să încalece bihunca.</p>
                     <p rend="justify">         „Doamna senator” părea înaltă şi slabă în umbră, zveltă în lumină, dar picioarele descoperite până peste genunchi – din pricina poziţiei pe bihuncă – făcură să se presimtă unul din acele trupuri tainic împlinite, a căror goliciune arată onctuoase curbe mlădii, destăinuite numai de ritm – ochiului atent şi experimentat – de haină, nu.</p>
                     <p rend="justify">— Mii mata, conaşule?</p>
                     <p rend="justify">— Nu. Mina tu.</p>
                     <p rend="justify">Îl ostenea şi gestul ridicării braţelor.</p>
                     <p rend="justify">Gheorghiţă încălecă.</p>
                     <p rend="justify">Încalecă şi Dănuţ, cu picioarele spânzurând pe de lături, fiindcă bihunca n-avea decât o singură rezemătoare pentru picioare, ocupată de pantofi cu tocuri înalte.</p>
                     <p rend="justify">Porniră. Şeful gării îndreptă pentru ultima oară asupra bihuncei lampa care destrăma relativele „tenebre”, căci luna ardea alb în noapte. Aspiră aroma „tabacului blond”. Stinse lampa. Enigma nopţii înghiţi bihunca.</p>
                     <p rend="justify">Şeful gării aprinse luleaua şi porni gânditor – deducând în treacăt că e lună: după umbre – spre fascicola deschisă subt lampă: Taverna „La şarpele negru”, având pe copertă autenticul portret al lui Sherlock Holmes: pipa deducţiilor, fruntea meditaţiilor, zâmbetul impenetrabil şi ochii cu sclipiri de oţel, reci, sfredelitori… „Ce om! Eh!”…</p>
                     <p rend="justify">Respiraţia cu tril subţire a milioanelor de greieri se ridica şi cobora, ritmând noaptea, muzical.</p>
                     <p rend="justify">Multă vreme, Dănuţ lasă numele Adinei, în tremur de lacrimi, să urce şi să coboare cu respiraţia greierilor până-n stele, în iarba umedă.</p>
                     <p rend="justify">Noaptea era, în lumina lunii, ca un păr negru despletit pe grumaji, văzut prin coardele de argint ale unei harpe.</p>
                     <p rend="justify">Bihunca mergea domol. Drumul era alb ca o dâră de ape. Toţi trei tăceau. Doamna fuma mişcând uşor braţul cu brăţări de aluat şi susan. Mişcările braţului răsfrângeau în urmă un vag parfum de violete îmbinat cu aroma contradictorie a covrigilor. Capul îi era acoperit cu un fel de turban de catifea neagră.</p>
                     <p rend="justify">Jacheta tailleur-ului se rotunjea iute pe umerii mici şi înguşti, dar talia, mult mai subţire, minusculă, gâtul rotund şi supleţa spinării dădeau fineţă umerilor şi un fel de vigoare fragilităţii lor.</p>
                     <p rend="justify">Zdup sforăi, încordă capul, împinse îndărăt cu crupa, strâmbând bihunca.</p>
                     <p rend="justify">— Nu vrea la deal, conaşule! Ci-i di făcut?</p>
                     <p rend="justify">— Ne dăm jos, hotărî doamna.</p>
                     <p rend="justify">Dănuţ sări înainte, prevenitor. Zdup se scutura, împingând mereu.</p>
                     <p rend="justify">O luă în braţe.</p>
                     <p rend="justify">— Ia-l de frâu, Gheorghiţă. Cuminte, Zdup!</p>
                     <p rend="justify">O aşeză în drum. Îl surprinse elastica pondere a trupului care părea pană.</p>
                     <p rend="justify">Gheorghiţă o luă înainte, călăuzindu-l pe Zdup.</p>
                     <p rend="justify">— Aşteaptă-ne sus, hotărî doamna.</p>
                     <p rend="justify">Porniră alături după bihuncă, Dănuţ cu parfum de violete-n braţe şi pistrui de susan pe haină.</p>
                     <p rend="justify">Lângă el, doamna fredona o arie din Manon.</p>
                     <p rend="justify">Adina! Adina! Singur lângă o femeie străină! Ea singură în tren, tot mai departe… Nu-i putuse spune nici o vorbă! Nu-i scrisese nici un rând să-i ţie tovărăşie pe drum! Nu-i adusese nici o floare! Cum îi curgeau lacrimile pe obraji!.</p>
                     <p rend="justify">Oftă privind în pământ.</p>
                     <p rend="justify">— Biata fetiţă!</p>
                     <p rend="justify">Cine vorbise?</p>
                     <p rend="justify">— Biata fetiţă! Ce tristă era!</p>
                     <p rend="justify">Întoarse capul spre parfumul de violete.</p>
                     <p rend="justify">— O iubeşti mult?</p>
                     <p rend="justify">Copilăreşte răspunse ochilor negri şi parfumului de violete.</p>
                     <p rend="justify">— Da.</p>
                     <p rend="justify">— Biata fetiţă!</p>
                     <p rend="justify">Dănuţ zâmbi, cu toată tristeţea în obraji.</p>
                     <p rend="justify">— Am călătorit împreună de la Iaşi…</p>
                     <p rend="justify">— Da?</p>
                     <p rend="justify">Parcă ar fi primit un dar de la Adina.</p>
                     <p rend="justify">— Da. Eram alături.</p>
                     <p rend="justify">Se îmbuna întristarea nopţii! Avea lângă el un tovarăş cu amintiri comune, cu icoana Adinei între ei.</p>
                     <p rend="justify">— Ce fetiţă drăgălaşă!</p>
                     <p rend="justify">— Daa…</p>
                     <p rend="justify">— Delicioasă!</p>
                     <p rend="justify">— Da, dădu din cap Dănuţ oftând întretăiat.</p>
                     <p rend="justify">— Era atât de gentilă cu mânile pe genunchi, cuminte-cuminte! Îmi venea să-i dau bomboane…</p>
                     <p rend="justify">Ridică ochii calzi de recunoştinţă mută spre parfumul de violete şi aroma de susan.</p>
                     <p rend="justify">— Nu ştia c-o aştepţi?</p>
                     <p rend="justify">— Nu. Nu ştia, suspină Dănuţ.</p>
                     <p rend="justify">— Se cunoştea! Era abătută. Avea gura copiilor când le vine să plângă.</p>
                     <p rend="justify">Un nod se sui în gâtul lui Dănuţ. Înghiţi. Întoarse capul.</p>
                     <p rend="justify">Fără să-i fie ruşine, întoarse din nou capul spre buhul parfum de violete. Nu putea vorbi.</p>
                     <p rend="justify">— Te iubeşte mult?</p>
                     <p rend="justify">Dănuţ plecă fruntea.</p>
                     <p rend="justify">Urcară în tăcere prin parfum de mintă.</p>
                     <p rend="justify">— În ce clasă-i?</p>
                     <p rend="justify">— Învaţă la Iaşi?</p>
                     <p rend="justify">— Nu.</p>
                     <p rend="justify">— La Bucureşti?</p>
                     <p rend="justify">— Da.</p>
                     <p rend="justify">— Într-a şasea?</p>
                     <p rend="justify">— Da.</p>
                     <p rend="justify">— Se cunoaşte! E aşa de proaspătă!</p>
                     <p rend="justify">— Da.</p>
                     <p rend="justify">O rară frăgezime îi învălui, colorându-i obrajii. Fetiţă o vedea pe Adina dragostea lui, fetiţă o vedea tristeţa lui… Şi iată că un glas dinafară o numea şi el fetiţă. Împreună cu altcineva, vorbea despre o fetiţă, despre Adina tristeţei şi drăgostii lui.</p>
                     <p rend="justify">— Ai să-i scrii?</p>
                     <p rend="justify">— Da.</p>
                     <p rend="justify">— Acasă?</p>
                     <p rend="justify">— Da.</p>
                     <p rend="justify">— Şi părinţii ce spun?</p>
                     <p rend="justify">— Ei nu ştiu!</p>
                     <p rend="justify">Se roşi tare.</p>
                     <p rend="justify">— Aşteaptă curierul la poartă? Îi fuge înainte?</p>
                     <p rend="justify">— Da.</p>
                     <p rend="justify">O vedea pe Adina fugind înaintea curierului, cu bătăile inimii, întorcând capul să vadă dacă n-o priveşte cineva de acasă.</p>
                     <p rend="justify">— Vă iubiţi tare?</p>
                     <p rend="justify">— Da.</p>
                     <p rend="justify">— Şi eşti trist de tot?</p>
                     <p rend="justify">— Da.</p>
                     <p rend="justify">— Vrei un covrig?</p>
                     <p rend="justify">— Nu.</p>
                     <p rend="justify">— Îs proaspeţi. I-am luat calzi de la Iaşi. Eu ador covrigii cu susan de când eram la şcoală. Şi ei îi plac?</p>
                     <p rend="justify">— Da.</p>
                     <p rend="justify">— Atunci trebuie să mănânci! Uite, rupe unul.</p>
                     <p rend="justify">Îi întinse braţul. Rupse un covrig.</p>
                     <p rend="justify">— Mie nu-mi dai?</p>
                     <p rend="justify">— Ba da. Mulţumesc.</p>
                     <p rend="justify">— E bun?</p>
                     <p rend="justify">— Da.</p>
                     <p rend="justify">— Vezi!</p>
                     <p rend="justify">Mâncară alături, urcând alene. O adiere slabă îi împresură cu parfum de flori umede. Apoi rămase numai parfumul de violete ca o umbră înspre el a siluetei de alături.</p>
                     <p rend="justify">Doamna scoase din buzunar o tabacheră de baga.</p>
                     <p rend="justify">— Poftim. Nu fumezi?</p>
                     <p rend="justify">— Nu, mulţumesc.</p>
                     <p rend="justify">— Nu te lasă părinţii?</p>
                     <p rend="justify">— Nu… da…</p>
                     <p rend="justify">— Lasă! Eu „nu te spun”! Ia o ţigară: sunt dulci, nu fac rău! … Bagă de seamă, că se stinge! Vino mai aproape.</p>
                     <p rend="justify">Obraz în obraz, se aplecară asupra pumnilor ei, în care debila flacără se îndoia sperioasă. Şi mănuşile tot parfum de violete aveau, amestecat cu cel de piele glasată.</p>
                     <p rend="justify">— Nu ştii să fumezi!. Vra să zică nu spuneai minciuni! În ce clasă eşti?</p>
                     <p rend="justify">— Într-a opta.</p>
                     <p rend="justify">— Şi n-ai fumat până acuma?</p>
                     <p rend="justify">— Nu.</p>
                     <p rend="justify">— Îţi place?</p>
                     <p rend="justify">— Îmi vine să strănut!</p>
                     <p rend="justify">— Arunc-o!</p>
                     <p rend="justify">— Nu. Am s-o fumez.</p>
                     <p rend="justify">— Atunci învaţă-te. Uite cum; tragi fumul încet… nu-l sorbi. Îl aspiri delicat, aşa… Acuma iar îţi vine să strănuţi?</p>
                     <p rend="justify">— Da.</p>
                     <p rend="justify">— Strănută!</p>
                     <p rend="justify">Strănută înecat de fum.</p>
                     <p rend="justify">— Lecţia de la început! Vra să zică tragi fumul – nu-ţi umplea gura de fum: de asta strănuţi! – încă o dată! Aşa. Acuma respiră adânc.</p>
                     <p rend="justify">— Ca la doctor?</p>
                     <p rend="justify">— Nu vorbi! Ca la doctor, ceva mai natural numai! Eu nu-s doctor! … Ei, cum îi?</p>
                     <p rend="justify">— Bine… da…</p>
                     <p rend="justify">— Da?</p>
                     <p rend="justify">— Să mai stăm puţin.</p>
                     <p rend="justify">Bufni de râs, răsturnând capul pe spate: dinţii albi sclipiră-n lună. Linia bărbiei lunecă albă şi goală spre sinii ascunşi.</p>
                     <p rend="justify">— Câţi ani ai?</p>
                     <p rend="justify">— Nouăsprezece.</p>
                     <p rend="justify">— Ai rămas repetent?</p>
                     <p rend="justify">— Nu. Am început mai târziu.</p>
                     <p rend="justify">— Ei! Mai fumăm?</p>
                     <p rend="justify">— Sigur!</p>
                     <p rend="justify">— Să văd!</p>
                     <p rend="justify">Trase din nou, respectând mişcările învăţate descompus, dar sintetizându-le cam brusc, „dând duşcă” fumul.</p>
                     <p rend="justify">— Bun?</p>
                     <p rend="justify">— Bun!</p>
                     <p rend="justify">— Ce gust are?</p>
                     <p rend="justify">— Fum!</p>
                     <p rend="justify">— Ei, fum! Tutun, nu fum! Îi simţi aroma?</p>
                     <p rend="justify">Respiră adânc.</p>
                     <p rend="justify">— Mă miroşi pe mine? A ce miros?</p>
                     <p rend="justify">— Violete.</p>
                     <p rend="justify">— Îţi plac?</p>
                     <p rend="justify">— Da.</p>
                     <p rend="justify">— Am să te las repetent, elevule! Nu ştii să guşti tutunul! Eşti distrat!</p>
                     <p rend="justify">— Ba ştiu! Da încurc.</p>
                     <p rend="justify">— Atunci nu ştii! Gustul tutunului, elevule-elevule, îl simţi în nas – nu râde – îl simţi când fumul alunecă din cerul gurii spre nas…</p>
                     <p rend="justify">— Atunci de ce-l tragi în piept?</p>
                     <p rend="justify">— După ce nu ştii nimic, mai întrebi?</p>
                     <p rend="justify">— Întrebare!</p>
                     <p rend="justify">— Răspuns: îl tragi în piept ca să-ţi umpli plămânii cu aromă…</p>
                     <p rend="justify">— …pe care n-o simţi decât în nas!</p>
                     <p rend="justify">— Ei! Ţi-ai luat nasul la purtare! Să văd dacă ştii lecţia… Aşa! Iar strănuţi!</p>
                     <p rend="justify">— Nasul!</p>
                     <p rend="justify">— Lasă nasul! Eşti debutant! … Ce-i?</p>
                     <p rend="justify">— Am… cam ameţit.</p>
                     <p rend="justify">— Tare?</p>
                     <p rend="justify">— Aşa… puţin…</p>
                     <p rend="justify">Ţigara îi căzu din mină.</p>
                     <p rend="justify">— Reazămă-te de mine. Bine, nu aşa! Sunt voinică! … Na! Greu?</p>
                     <p rend="justify">Aruncă şi ea ţigara. Vârî ţigareta în buzunar. Se aşeză pe marginea şoselii, în iarbă. Luă pe genunchi capul lui Dănuţ.</p>
                     <p rend="justify">— Nu te gândi la nimic. Închide ochii. Stai liniştit până ce-ţi trece.</p>
                     <p rend="justify">Îşi trase mânuşile. Scoase pălăria lui Dănuţ. Îi puse nuna pe fruntea năduşită rece. În lumina lunii faţa lui Dănuţ era albă-albă, cu cearcăne subt ochi.</p>
                     <p rend="justify">Cu o mână îi acoperi ochii. Cu cealaltă îi inela părul: numai arabescuri cu luciri de argint şi gropiţe de umbră castanie.</p>
                     <p rend="justify">Dinţii simţi parfumul de violete, altfel când izvora din mâna goală, care-i acoperea ochii. Apoi simţi coapsele femeieşti, pe care-i rezema capul.</p>
                     <p rend="justify">— Ai înviat?</p>
                     <p rend="justify">— Ştiu eu!</p>
                     <p rend="justify">— Încearcă!</p>
                     <p rend="justify">Îl ajută să se ridice, ţinându-l de subţiori.</p>
                     <p rend="justify">— Pornim?</p>
                     <p rend="justify">— Dacă mă ajuţi!</p>
                     <p rend="justify">— Fie! Profesoară dintii; apoi infirmieră! Cum e cu tutunul?</p>
                     <p rend="justify">— Să n-aud!</p>
                     <p rend="justify">— Când ţi-i da licenţa să încerci din nou: cu patru infirmiere pe de lături!</p>
                     <p rend="justify">— Da! Dacă mi-ar plăcea, aş fuma!</p>
                     <p rend="justify">— Prea acri strugurii!</p>
                     <p rend="justify">— Nu ţi-i bine, conaşule? îl întâmpină Gheorghiţă care zâmbise privind scena din vale, dar se îngrijorase văzându-l pe Dănuţ sosind cu capul pe umărul doamnei, într-o atitudine de rănit.</p>
                     <p rend="justify">— O ameţeală. Mi-a trecut. Haidem.</p>
                     <p rend="justify">— Să-ţi ajut?</p>
                     <p rend="justify">— Nu, mulţumesc. Dă-mi voie…</p>
                     <p rend="justify">Se săturase să fie tratat în copil şi infirm! O ajută, săltând-o voiniceşte, să încalece bihunca. Sări, la spatele ei.</p>
                     <p rend="justify">— Mâna, Gheorghiţă!</p>
                     <p rend="justify">El comanda.</p>
                     <p rend="justify">Elastică, bihunca porni.</p>
                     <p rend="justify">O ameţeală! Instinctiv, îi încolăci mijlocul… Se dezmetici. N-avea corset, nici centură! Trup lung, mijloc rotund, subţire, dar degetele nu întâlneau dungile tari ale coastelor de jos, se afunda ca în muşchiul copacilor.</p>
                     <p rend="justify">Se întoarse spre el.</p>
                     <p rend="justify">— Mai bine?</p>
                     <p rend="justify">— Îm! Potrivit!</p>
                     <p rend="justify">— Cum ţii picioarele!</p>
                     <p rend="justify">— Aşa…</p>
                     <p rend="justify">— În vânt? Nu. Pune-le aici. Ai să cazi jos aşa! De ce te jenezi? Pe mine nu mă incomodezi! Mă strâng… aşa.</p>
                     <p rend="justify">Îşi vârî picioarele în aceeaşi rezemătoare, alipindu-şi pulpele de pulpele ei. Cu braţele în jurul mijlocului şi picioarele alăturate, erau ca doi călăreţi pe aceeaşi şea, cu picioarele în aceleaşi scări.</p>
                     <p rend="justify">Odihnit, Zdup bătea un trap viguros.</p>
                     <p rend="justify">Încet cu-ncetul, mânile lui Dănuţ, descleştându-se din jurul mijlocului, se urcară. Dinţii rugătoare, şovăiră, apoi, hotărâte şi dure ca plăcile de preţios metal bombat pe pieptul dansatoarelor orientale, acoperiră sinii care încăpeau în ele.</p>
                     <p rend="justify">Şi fără abur de tutun, capul se aplecă pe umăr, şi buzele cu suflare fierbinte întâlniră şi gustară parfumul de violete, acolo unde părul ridicat lasă un puf pe ceafa descoperită.</p>
                     <p rend="justify">Gheorghiţă zâmbi lat, fiindcă umbrele erau lungi pe şosea, şi stăpânul său – vrednic stăpân!</p>
                     <p rend="justify">Castelana de la Sălcii, urmată de Dănuţ, de harmalaia cânilor şi de ploconelele servitorilor şi servitoarelor, aştepta în faţa scărilor să vie cămărăşiţa care păstra cheile casei.</p>
                     <p rend="justify">Bihunca, lătrată de cini, trăsese la scară, în faţa rondului de trandafiri. Se auzeau vociferări, gesticulau lumini: tabără nocturnă, chemată la luptă domestică.</p>
                     <p rend="justify">Dănuţ, cu mânile în buzunar, aspira parfumul trandafirilor.</p>
                     <p rend="justify">Nu-l reţinuse, dar nici nu-l congediase.</p>
                     <p rend="justify">În bihuncă, gestul îndrăzneţ, prelungit de-a lungul kilometrilor lunari, pierduse progresiv semnificaţia de tulbure şi ademenitoare complicitate – de la o vreme doamna începuse să fumeze, apoi mâncase un covrig, iar fumase – părând impus de situaţia lor pe bihuncă, devenind oarecum, firesc şi necesar. Multe femei, tolerau aceste familiarităţi sportive, spontan, fără de nici o jenă sau reticenţă. În bobsleigh ţinuse fete şi femei, deopotrivă, de mijloc, primindu-le în braţe la unele virajuri aprige, lipit de ele din umeri până-n picioare, constatând în treacăt elasticitatea lor trupească, preocupat însă de viteza bobului mai mult decât de-a sângelui.</p>
                     <p rend="justify">Rămânea sărutarea. Gâtul ei o primise impasibil, ca o scrisoare, mărcuţa lipită de ea, Îl credea copil. Îl tratase ca pe un copil. Cu atât mai bine! Ea singură îi servea o soluţie comodă pentru el, un rol de îngânări, stângacii, naivităţi şi îndrăzneli tolerate, care-i convenea; altminteri, ar fi fost jenant, umilitor mai ales.</p>
                     <p rend="justify">Faţă de bărbaţi, credinţa sau impresia lor că eşti copil prostuţ, şi tratarea în consecinţă, te paralizează, fără nici un folos sau voluptate: dimpotrivă, vanitatea e iritată.</p>
                     <p rend="justify">Dar convingerea femeilor că eşti copil naiv, „şcolar”, când nu eşti, e o subtilă superioritate asupra lor, o haină largă, în care toate mişcările ţi-s ascunse, toate gesticulările posibile în căderea faldurilor lente şi făţarnice. Se apleacă, încrezătoare ca asupra unei flori, Le săruţi: cred că-i rouă! Aleargă, înviorate şi aţiţate ca după fluturi, întind mâna, le-o strângi tare: cred că-i vânt, se lasă-nvăluite în joacă! Le prinzi în braţe, bărbăteşte, le despoi: cred că-i zburdălnicie dezinteresată de râu limpede şi repede! … Şi dacă văd în sfârşit că nu eşti copil, îţi afirmă contrarul, bătându-te peste obraji: e aşa de comod pentru ele! Şi atât de savuros!</p>
                     <p rend="justify">Cămărăşiţa alerga despletită ca văduva unui înecat. Deschise uşa. Parfumul de violete intră în casă; Dănuţ îl urmă.</p>
                     <p rend="justify">Tăcere prăfuită de casă închisă cu multe covoare. Parfumul de violete dura o proaspătă înviorare. Urcară scările, precedaţi de un candelabru cu luminile aprinse.</p>
                     <p rend="justify">Lux oriental pretutindeni. Covoare cu reflexe cireşii, rubinii, violete, vişinii, cărămizii, albastru persan galben stins; şaluri cu desemne iuţi ca viperile. Icoane ornamentale. Candelabrul învia binecuvântări rigide de sfinţi cu ochi severi şi bărbi lemnoase; petala frunţilor de madonă; lancea superbă… Pluteau amintiri de tămâie şi călugăraşi. Profan, parfumul de violete zâmbea printre ele, încruntând întunericul din urmă.</p>
                     <p rend="justify">Sus, în hall-ul parchetat negru, dragoni de argint din jurul unui uriaş vas chinezesc căscară fălcile cu limbi multiple, în care flăcările aruncau luciri de foc.</p>
                     <p rend="justify">Cămărăşiţa deschise ferestrele. Flăcările ondulau; umbrele ondulau. Încăperea părea că adăposteşte palpitarea de catifea a unui imens fluture de noapte.</p>
                     <p rend="justify">Două servitoare, foarte frumuşele, cu aer de subrete pariziene, elegant încălţate, cu şorţ de dantelă şi boneţele pe cap, urcau sprintene scările.</p>
                     <p rend="justify">— Sărut mina!</p>
                     <p rend="justify">— Sărut mina!</p>
                     <p rend="justify">Făcură şi lui Dănuţ o reverenţă identică, fără să se mire.</p>
                     <p rend="justify">— Pregătiţi samovarul în salonaş. Conduceţi-l pe domnul.</p>
                     <p rend="justify">Precedat şi urmat de câte o subretă, Dănuţ intră în salonaş. Tot parchet negru, tot covoare. Un pian de lemn mahoniu, acoperit de un şal albastru cu chenar colorat în game de roş. În mijlocul salonaşului, masă ovală de lemn roşietic, acoperită cu un şal veneţian: negru ud, flori verzui, franjuri mătăsoase, în ploaie brună de jur împrejur.</p>
                     <p rend="justify">Prin ferestrele deschise, respiraţia nopţii intră. Franjurile se clătinară moale, flăcările se-ndoiră. Lent ca un şarpe care deschide ochii, destinzându-şi inelele solzoase, salonaşul învia.</p>
                     <p rend="justify">Subretele răscoliră valurile colorate ale pernelor îngrămădite pe divan, răspândindu-le pe marginea dinspre părete şi la căpătâi.</p>
                     <p rend="justify">Se înclinară. Plecară, închizând uşa. Curentul stinse câteva lumânări. Panica celorlalte se potoli.</p>
                     <p rend="justify">A! O bibliotecă!</p>
                     <p rend="justify">Trei rafturi joase de lemn roşietic. Cărţi multe, legate în piele, cu o variaţie care dovedea o cochetărie pentru cărţi egală celeilalte. Leneşă dezordine.</p>
                     <p rend="justify">Cum le lăsase mâna care le răfoise, aşa erau. Şi colbul de pe rafturi: brumă pe o castană sălbatecă.</p>
                     <p rend="justify">André Gâde, Pélladan, Baudelaire, Rimbaud, Pierre Louys, Walt Whitman…</p>
                     <p rend="justify">Zâmbi. Situase în aceste rafturi un virtual volum;</p>
                     <p rend="justify">DAN DELEANU.</p>
                     <p rend="justify">VERSURI.</p>
                     <p rend="justify">E agreabil să fii scriitor! Numele tău pe coperta unei cărţi învelită în piele; o carte răsfoită de mini… Ce fel de mini avea? … Parfumul de violete şi-l amintea. Acolo în iarbă, pe marginea şoselei, simţindu-i mâna pe ochi, îi venise să guste parfumul minii cu vârful limbei, cum îţi vine să guşti uneori parfumul din flacoanele femeilor pe care le frecventezi. Îşi amintise, însă, că era trist şi convalescent şi renunţase.</p>
                     <p rend="justify">O subretă intră aducând samovarul. Cealaltă veni în urmă cu tablaua.</p>
                     <p rend="justify">Ieşiră.</p>
                     <p rend="justify">Îşi dădu seama, deodată, că era plină noapte, că în loc să doarmă – cum credeau cei de acasă – era într-o casă necunoscută, cu o femeie străină, într-un decor „gen vitrină Djaburov”, cum numea Olguţa excesul de orientalism în decoraţia caselor, care începuse să bântuie: reflex social al literaturii decadente şi al celei exotice din Franţa – şi o mirare extraordinară îi încreţi faţa. Se deschise parcă un oblon şi o fereastră în el.</p>
                     <p rend="justify">Un cucoş cânta, prin somn probabil, obsedat de soare.</p>
                     <p rend="justify">Avu senzaţia că-i la Bucureşti, într-una din acele case artificiale şi preţioase, insuportabile când stai mai multă vreme în ele; case acaparate de decor, în care îţi vine parcă ori să leşini molatec – în timp ce brűle-parfum-urile ard ceţos şi aromat – ori să înjuri româneşte, ca să te deştepţi în substanţiala Românie.</p>
                     <p rend="justify">Aceeaşi aversiune – pudoare agresivă – care-l făcea în copilărie să nu vorbească franţuzeşte, deşi putea, îl însufleţea în aceste decoruri care excludeau viaţa verticală, impunând trupului şi sufletului atitudini orizontale. Conţinutul bibliotecii şi amănuntele mobilierului destăinuiau un gen „femeie fatală”, cinematografic fatală, care-l făcea să dorească reacţia grosolană, cum poate biblicul Samson dorea duşul pletelor. Poate acelaşi sentiment făcuse pe armoniosul Eminescu – niciodată vulgar în faţa sufletului şi a drăgostii – să invectiveze brutal, iritat, cu mai multă ranchiună decât dispreţ puternic, să ricaneze şi să gesticuleze oratoric – în versuri pe deasupra – împotriva importului de lux.</p>
                     <p rend="justify">Multe cărţi din bibliotecă îi erau cunoscute. Stima unele; admira altele. Unele îl iritau surd, fără ca să-şi poată explica lămurit cauza, cum era Le portrait de Dorian Gray, a lui Oscar Wilde. Simţea poate că pentru Wilde, romanul acesta avea aceeaşi semnificaţie ca pentru Dănuţ versurile lui franţuzeşti, lăsând la o parte prăpastia calitativă. Şi Dorian Gray era o carte scrisă în faţa lumii – ca de pe scenă – şi pentru ea, nu în faţa sufletului, pentru echilibrul, pentru religia lui în primul rând. Carte în care sufletul arăta ce are mai aparent, abilitatea talentului: suprafaţă – nu sunetul sufletului: adânc. Atmosfera din Dorian Gray îl interesase. Inteligenţa lui Wilde era captivantă deşi prea egal strălucitoare ca să nu simţi ticluirea, fardul şi o specializare în paradox, micşorătoare pentru un scriitor ca orişice altă manie.</p>
                     <p rend="justify">Nu era „prostie” în această carte. Nu era „sentimentalism stângaci”. Abuzul de cinism estetizant sătura exact cum satură abuzul de sentimentalism umanitar. Şi oţetul poate să te dezguste, nu numai siropul.</p>
                     <p rend="justify">Lipsea acestei cărţi diversitatea infinită de atitudini, subtil dozate, imperceptibil contradictorii, care dă unei cărţi greutatea specifică a unui suflet, impresia reliefantă a marilor creaţiuni. Lipsea acea neglijenţă în ritm, acea inegalitate de circulaţie, pe care viaţa şi inima omenească o au, dând autenticitate tuturor incarnaţiunilor.</p>
                     <p rend="justify">Lectura unei alte cărţi de Wilde, pe care n-o vedea în bibliotecă, De profundis, îl iritase deopotrivă, spre deosebire de criticii care ori dispreţuiau excesiv cinismul din Dorian Gray, elogiind tragismul pocăit din De profundis, ori procedau viceversa, după cum erau esteţi impasibili sau moralişti combatanţi. Şi De profundis avea aceeaşi egalitate – în alt plan sufletesc – ca şi Dorian Gray. De ce un om care plânge să fie socotit mai sincer decât unul care ricanează? E „om” cel care, succesiv, plânge, ricanează, e cinic, e duios, e sceptic, e credul, e prost, e deştept… Având alături hărţile desfăşurate ale globului pământesc, nu poţi spune că „vezi” globul pământesc. Priveşti dezmembrarea grafică a continentelor. Numai globul sferic, care învârtindu-se în jurul axei le descoperă pe rând, unificându-le în aceeaşi rotaţie, îţi poate da imagina pământului.</p>
                     <p rend="justify">Un om e trist un ceas, o zi: în al doilea ceas sau a doua zi, prelungirea tristeţii e un efort: ipocrizie. O tristeţă poate să aibă o mai mare lungime de undă, dar nu e permanent vizibilă, nici permanent simţită. Alte sentimente, alte dispoziţii o interceptează, o acopăr; răsare iar, mai departe, aceeaşi tristeţă, dar alte privelişti au ascuns vremelnic curgerea ei permanentă…</p>
                     <p rend="justify">Tristeţă lui – plecarea Adinei – exista în el undeva, dar el nu era trist. Îl aştepta să-l însoţească mai târziu… „Ce murdărie!”</p>
                     <p rend="justify">Îi era scârbă de el.</p>
                     <p rend="justify">Oftă. Ricană. „Femeia fatală” întârzia. Probabil că se gătea în stilul casei: inele cu pietre savant numite, pe degete; lanţ indo-chinezo-persan cu scarabeu faraonic; bandou pe frunte; khol în jurul ochilor măsluiţi; brăţări la glezne şi la încheieturile mânilor; picioarele goale, cu unghiile fardate, în sandale dinainte de Cristos etc. … etc… Reţeta de preparaţiune a acestui gen de femeie: două grame de Salomee, unul de Messalină, altul de Aziadé, marca Loti, nouăzeci şi şase de grame de Francesca Bertini – le baţi bine, le agrementezi cu parfum de violete şi obţii o irezistibilă femeie fatală.</p>
                     <p rend="justify">Se înşela.</p>
                     <p rend="justify">Castelana intră cu un şorţ alb peste tailleur, aducând pe-o farfurie covrigii încălziţi.</p>
                     <p rend="justify">— Mă ierţi, tinere, că te-am făcut s-aştepţi. Mi-am văzut pisicile. Am douăzeci.</p>
                     <p rend="justify">— Douăzeci!</p>
                     <p rend="justify">— Da. M-am spălat pe mini, am luat covrigii şi am venit. Ţi-e foame?</p>
                     <p rend="justify">— Da.</p>
                     <p rend="justify">— Bravo! Şi mie. Luăm un ceai?</p>
                     <p rend="justify">— Cu plăcere.</p>
                     <p rend="justify">— Tare?</p>
                     <p rend="justify">— Potrivit.</p>
                     <p rend="justify">— Poţi să-l bei mai tare. E ceai adevărat…</p>
                     <p rend="justify">— …din China! scăpă Dănuţ zeflemeaua gândului.</p>
                     <p rend="justify">— De ce eşti sarcastic, june fumător? E chiar din China. China e o ţară, nu un snobism. Mi l-a adus cumnatul meu, pictorul…</p>
                     <p rend="justify">Nu-i răspunse. Peste foaia ascuţită din fundul ceştii, turna apă clocotită din robinetul samovarului. Un abur parfumat se răsfira gânditor.</p>
                     <p rend="justify">— Covrigii sunt din România?</p>
                     <p rend="justify">— Da, patriotule! Îmi plac covrigii din România şi ceaiul din China… când îl am.</p>
                     <p rend="justify">Cam amărui, ceaiul avea cu totul alt gust decât cel obişnuit. Deosebirea dintre aroma frunzei de nucă, de pildă, şi a dulceţii de nuci.</p>
                     <p rend="justify">— Ai spus că ţi-e foame?</p>
                     <p rend="justify">— Da.</p>
                     <p rend="justify">— Cu ceai nu te saturi, mai ales că-i din China! Ce să-ţi dau?</p>
                     <p rend="justify">— Mulţumesc, mă duc acasă.</p>
                     <p rend="justify">— Ai cam întârziat!</p>
                     <p rend="justify">— Evident!</p>
                     <p rend="justify">— O papară bună!</p>
                     <p rend="justify">Dănuţ îşi stăpâni şi iritarea, şi zâmbetul. Iar îl ispitea rolul de licean, impus a doua oară.</p>
                     <p rend="justify">— Nu mă vede nimeni!</p>
                     <p rend="justify">— Aa! Eşti meşter la escapade?</p>
                     <p rend="justify">— Nu. Da ajung la vreme.</p>
                     <p rend="justify">— De unde ştii?</p>
                     <p rend="justify">— Ştiu eu! Spun aşa! …</p>
                     <p rend="justify">Sorbiră ceaiul. N-avea multe inele: alianţa şi un smaragd halucinant. Mini mici, care desigur nu s-ar fi putut opri să nu mângâie şi să strângă o piersică plină, chiar dacă buzele n-ar fi dorit-o. Mini care „apucau” nu ca să „aibă”, ci ca să alinte. Înţelegeai, privindu-le mişcările, plăcerea anticilor de-a ţine în mână o bulă de fildeş. După ce sorbea ceaiul, nu tamburina cu degetele pe masă, nici nu le răsfira gimnastic sau pianistic: pipăia cu vârfurile rotunda ceaşcă, netedă, cu păreţii translucizi şi luciu oval.</p>
                     <p rend="justify">Îi plăceau într-adevăr covrigii aduşi de la Iaşi. Îi ronţăia cu poftă, adunând cu vârful limbei susanul rămas pe buze.</p>
                     <p rend="justify">N-avea nasul în sus. Ciudat! Întâia impresie era că-i în sus. În realitate era aproape curb: dar nările scurt arcuite îl făceau să pară în sus. Uneori părea că priveşte cu nările.</p>
                     <p rend="justify">Avea ochi mari, negri, din aceia care dau feţii un fel de decoltaj negru, atrăgând atenţia asupra lor ca toate gătelile de gală.</p>
                     <p rend="justify">Îşi oxigena părul? Poate! Negru, avea un reflex roşu, ca dâra unor asfinţituri de toamnă în desişul negru al brazilor. Nu era oxigenat! Dar îi venea mereu să-i atribuie artificii pentru orişice seducţiune descoperită.</p>
                     <p rend="justify">Se pieptăna cu cărare la mijloc. Părul, strâns meşteşugit pe tâmple şi la ceafă, părea că-i scurt şi că buclează numai jos, ca să încadreze figura.</p>
                     <p rend="justify">— Câţi ani ai?</p>
                     <p rend="justify">— Optsprezece.</p>
                     <p rend="justify">— Parcă spuneai că nouăsprezece!</p>
                     <p rend="justify">— Daa? … Sunt cam distrat!</p>
                     <p rend="justify">— S-au cam uituc!</p>
                     <p rend="justify">— Poate!</p>
                     <p rend="justify">— Se vede că fugi des de la şcoală…</p>
                     <p rend="justify">— De ce?</p>
                     <p rend="justify">— N-ai semnul gulerului tunicei pe gât!</p>
                     <p rend="justify">Îi veni să zâmbească. Se stăpâni. Ştia că are gât frumos. Nici urme de brici, nici omuşor trepidant, nici guşă… şi Adina avea un ochi!</p>
                     <p rend="justify">— Umblu cu gulerul descheiat.</p>
                     <p rend="justify">— De cochetărie?</p>
                     <p rend="justify">— Nu. Mă supără. Îmi place să-mi simt gâtul gol.</p>
                     <p rend="justify">— E voie la şcoală?</p>
                     <p rend="justify">— Cum nu, dacă nu te vede directorul!</p>
                     <p rend="justify">— La ce liceu urmezi?</p>
                     <p rend="justify">— Lazăr.</p>
                     <p rend="justify">— Liceul Lazăr? Când l-ai inventat? Nu cunosc nici un liceu Lazăr la Iaşi!</p>
                     <p rend="justify">— Nu la Iaşi: la Bucureşti!</p>
                     <p rend="justify">— Aa! Stai la Bucureşti!</p>
                     <p rend="justify">— Da.</p>
                     <p rend="justify">— Şi părinţii dumitale?</p>
                     <p rend="justify">— La Iaşi.</p>
                     <p rend="justify">— Eşti intern?</p>
                     <p rend="justify">— Nu, extern.</p>
                     <p rend="justify">— Atunci ce cauţi la Bucureşti?</p>
                     <p rend="justify">— Am un moş… care…</p>
                     <p rend="justify">— Vrea să te aibă lângă el. Vorbeşti ca la lecţie! Te intimidez?</p>
                     <p rend="justify">— Ştiu eu!</p>
                     <p rend="justify">— Vra să zică la Bucureşti… „Fetiţa”-i tot din Iaşi?</p>
                     <p rend="justify">— Nu. Ţţ!</p>
                     <p rend="justify">— Ce-i? Ce s-a întâmplat?</p>
                     <p rend="justify">— Nimic. Fetiţa e din Bucureşti. Mai ţine mult interogatorul?</p>
                     <p rend="justify">— Până ce-ţi vei bea ceaiul: conversaţie! … Spune dumneata ceva!</p>
                     <p rend="justify">— Stai! … Cine-i tatăl dumitale?</p>
                     <p rend="justify">— Avocatul Deleanu.</p>
                     <p rend="justify">— Aaa! Eşti băiatul… Da, da! Eşti nepotul lui Vania Dumşa, vărul mamei dumitale? Nu?</p>
                     <p rend="justify">— Ba da! exclamă surprins Dănuţ.</p>
                     <p rend="justify">— De ce te miri? L-am cunoscut bine.</p>
                     <p rend="justify">— Daa? Pe moşu Vania?</p>
                     <p rend="justify">— Cam demult… Unde e acuma?</p>
                     <p rend="justify">— În Rusia.</p>
                     <p rend="justify">— S-a întors din America?</p>
                     <p rend="justify">— Da. A trecut prin Iaşi.</p>
                     <p rend="justify">— Daa? Mă mir!</p>
                     <p rend="justify">— De ce?</p>
                     <p rend="justify">— Că nu l-am văzut.</p>
                     <p rend="justify">— Nu v-a făcut nici o vizită?</p>
                     <p rend="justify">— Nu, nu! Era şi… „…cam greu!” continuă ea în gând, zâmbind.</p>
                     <p rend="justify">— Vra să zică, eşti nepotul lui Vania! … Mai vrei un ceai?</p>
                     <p rend="justify">— Mulţumesc, e târziu!</p>
                     <p rend="justify">— Ţi-e frică de mama?</p>
                     <p rend="justify">— Ţţ! Nu. Da…</p>
                     <p rend="justify">— Ia să-ţi văd palma. Întinde-o, nu-ţi fie frică! Ia candelabrul. Poftim după mine… Nu-mi place să stau pe scaun!</p>
                     <p rend="justify">Îşi scoase şorţul şi jacheta tailleur-ului, rămânând într-o bluză subţire de mătasă viorie. Se întinse comod pe divan – ca pentru o lungă lectură – pe-o coastă, rezemându-se într-un cot. Dănuţ se aşeză pe marginea divanului, cu spatele apropiat de curba făcută de trupul ei.</p>
                     <p rend="justify">Îi luă palma, cercetându-i-o amănunţit.</p>
                     <p rend="justify">Îi vedea din nou gleznele şi pulpele alungite şi începutul sânilor, care-i încăpuseră în mini. Şi o simţea cu spinarea atentă.</p>
                     <p rend="justify">— Ţii recordul simplicităţii!</p>
                     <p rend="justify">— Cum? sări Dănuţ jignit.</p>
                     <p rend="justify">Dar mina-i era captivă în mina autoritară a chiromancienei.</p>
                     <p rend="justify">— Ai trei linii, bine marcate, şi-atât. Echilibru perfect între cap, inimă şi viaţă. Un ideal burghez vei deveni, tinere irascibil! Nu sameni lui Vania! … Ai zece la conduită?</p>
                     <p rend="justify">— Mai puţin.</p>
                     <p rend="justify">— Cât?</p>
                     <p rend="justify">— Nu interesează!</p>
                     <p rend="justify">— Vezi c-am ghicit! Fetiţa nu-i în programul palmei. De ce n-ai răpit-o?</p>
                     <p rend="justify">— Vezi, palma nu minte. Liniile spun că nu erai în stare s-o răpeşti.</p>
                     <p rend="justify">— Ei, asta-i!</p>
                     <p rend="justify">— Ce să-ţi fac! Aşa vorbesc liniile. Ai răpi-o?</p>
                     <p rend="justify">— Ai răpi-o?</p>
                     <p rend="justify">— Eu, în locul dumitale, o răpeam.</p>
                     <p rend="justify">— Ţţ!</p>
                     <p rend="justify">Îi venea să fie brutal, s-o pedepsească. Era cam enervant rolul de copil!</p>
                     <p rend="justify">I se păru că-i simte mijlocul şi coapsele cuprinzându-l pe la spate. Gândurile deviară.</p>
                     <p rend="justify">Dar îl privea calm. Îi luă din nou mâna la cercetat. Avea o senzaţie displăcută văzându-şi mina cam roşie în mânile ei albe, cam grosolană în mânile ei mici, cam inertă, cu degete cam scurte. Ciudat! Contactul mânilor intimida în Dănuţ impulsul pe care i-l da contactul spinării lui cu trupul ei. Îl încolăcise. Nu se mai putea îndoi! O simţea lipindu-se de el.</p>
                     <p rend="justify">Îl apucă deodată, cald, de amândouă mânile, apropiindu-şi faţa de obrazul lui. Pe lângă uşorul parfum de violete, părul ei mirosea a păr de femeie, el singur ameţitor parfum</p>
                     <p rend="justify">— Spune-mi, cine-i fetiţa?</p>
                     <p rend="justify">Iar! Dădu din cap negativ. Ce importanţă avea „fetiţa”! Îşi smuci mânile şi-i încolăci grumajii. Se aplecă.</p>
                     <p rend="justify">Fără să se apere, îşi lipi obrazul de obrazul lui.</p>
                     <p rend="justify">— Spune-mi, e fetiţă?</p>
                     <p rend="justify">Era atât de suplu şi de lunecos trupul lung, încât braţele, strângându-l, aveau fericirea uimită că nu-l scapă şi înfricoşarea că-l vor scăpa.</p>
                     <p rend="justify">Dănuţ îi căuta buzele. Erau lângă urechea lui.</p>
                     <p rend="justify">— Spune-mi cine-i? E fetiţă?</p>
                     <p rend="justify">Avu gemătul de hulub al dorinţei. Din nou auzi glasul ei.</p>
                     <p rend="justify">— Nu! Dinţii spune-mi…</p>
                     <p rend="justify">Vorbi în şoapte turburi:</p>
                     <p rend="justify">— E doamnă: Adina Stephano din Bucureşti.</p>
                     <p rend="justify">Uneori o femeie e mult mai voinică decât puterea unui bărbat, când e lucidă şi el nu. Cum, nu ştia!</p>
                     <p rend="justify">Era singur pe divan, cu părul răvăşit; ea, în picioare, zâmbea.</p>
                     <p rend="justify">— Fugi acasă. E târziu… Vra să zică fetiţa e doamnă, domnul meu! Linia minciunei n-am văzut-o în palmă, dar am simţit-o!</p>
                     <p rend="justify">Dănuţ se ridicase cu spinarea grea şi capul greu – mortificat. Vru să iasă.</p>
                     <p rend="justify">— Nu vrei să-ţi dau o carte?</p>
                     <p rend="justify">— Ai cetit ceva de Oscar Wilde?</p>
                     <p rend="justify">— Nu.</p>
                     <p rend="justify">Singura revanşă!</p>
                     <p rend="justify">— Poftim o carte bună: La portrait de Dorian Gray. După ce-o ceteşti mi-o aduci.</p>
                     <p rend="justify">Îl întovărăşi până în antretul de jos.</p>
                     <p rend="justify">— Noapte bună. Poftim şi o cutie de ţigări. Să nu mai strănuţi când tragi fumul! La revedere.</p>
                     <p rend="justify">Afară, la lumina lunii, se uită pe copertă: un nume scris de-a curmezişul, imperios: Ioana Pallă.</p>
                     <p rend="justify">— Aaa! Ioana Pallă! …</p>
                     <p rend="justify">Soţia senatorului, cumnata pictorului… Moşu Vania, plecarea în America… Ioana Pallă: sinuciderea cu ciudate comentarii a unei pictoriţe poloneze venită la Iaşi, prietena ei…</p>
                     <p rend="justify">Spre Medeleni mina el, tot aşa de vijelios ca şi la dus.</p>
                     <p rend="justify">Avea o tragică sfărâmare în suflet. Vânduse unui păcătos trup de femeie secretul Adinei, secretul drăgostii lui.</p>
                     <p rend="justify">Ioana Pallă ştia ceea ce numai dragostea lui ştiuse: că Adina nu era fetiţă, cum părea. I se părea că dragostea lui deschisese larg porţile ei închise până atunci tuturora, ca o casă scoasă la licitaţie.</p>
                     <p rend="justify">Se isprăvise palida insomnie a lunii. Veneau zorii. Dănuţ deschise uşa. Intră.</p>
                     <p rend="justify">— Dan, tu eşti?</p>
                     <p rend="justify">— Te-ai sculat, Mircea?</p>
                     <p rend="justify">— N-am putut dormi.</p>
                     <p rend="justify">Dănuţ oftă. Zvârli cascheta şi haina. Se lăsă un scaun, privind ferestrele.</p>
                     <p rend="justify">Mircea, în cămeşă de noapte şi papuci, avea o faţă de ermit adolescent după ispite.</p>
                     <p rend="justify">Dănuţ aprinse o ţigară.</p>
                     <p rend="justify">— Ce, fumezi?</p>
                     <p rend="justify">— Pî! făcu Dănuţ din buze, dezgustat.</p>
                     <p rend="justify">Mircea suspină. N-avea curajul să vorbească.</p>
                     <p rend="justify">— Mircea!</p>
                     <p rend="justify">— Ce?</p>
                     <p rend="justify">Dănuţ ridicase capul, cu un aer resemnat şi hotărât.</p>
                     <p rend="justify">— Sunt un porc!</p>
                     <p rend="justify">Mircea oftă din greu.</p>
                     <p rend="justify">— Şi eu.</p>
                  </div>
               </div>
               <div type="div3">
                  <head>Partea a treia</head>
                  <div type="div4">
                     <head>I.</head>
                     <subtitle>IOANA PALLĂ.</subtitle>
                     <p rend="justify">Alexandru Pallă către Ioana Pallă.</p>
                     <p rend="justify">Veneţia.</p>
                     <p rend="justify">Dragă Ioană, Ce cântec îţi imaginezi că am auzit azi dimineaţă, deşteptându-mă?</p>
                     <p rend="justify">Ascultă-l: „Mergi la Li-ido barcaruo-uolă Zic doi juni şi-şi a-legeu Uo gon-duolâ-ntre gonduo-uo-uo-uole Şi voioş'n ie săreau, e-he-heu…”</p>
                     <p rend="justify">Partea cea mai nostimă e că cel care-l fredona eram chiar eu, aşa precum ţi l-am transcris, cu indescriptibiul accent şi tremolo al lui Sake.</p>
                     <p rend="justify">Mă vezi? M-am regăsit la Sălcii, tu cu Les nourritures terrestres56, eu cu paleta, pipa şi sandalele, şi Sake cu vetustele reminiscenţe muzicale: ale juneţii valuri, e-he-heu!</p>
                     <p rend="justify">Şi m-am hotărât să-ţi răspund.</p>
                     <p rend="justify">Cât a trecut de când mi-ai scris la Bucureşti? Nu m-ajută nici memoria, şi războiul european – adevărat act european – a răsturnat timpul.</p>
                     <p rend="justify">Ce porcărie … De câte ori aud pomenindu-se despre acest acaparant şi incomod eveniment, îmi vine pe buze zdravănul cuvânt al lui Cambronne.</p>
                     <p rend="justify">Noroc că Veneţia e în afară de Europa. E singurul oraş, din câte cunosc care n-are nimic „social”. Aici eşti în altă planetă şi-n alt veac. Ziare nu cetesc. Repet: Cambronne. Astăzi, laguna are culoarea smaraldului tău când e înourat afară. Pute savuros. Am regăsit-o aşa cum o lăsasem: fezandată ca un venerabil roquefort, magnifică. Aş vrea să-ţi văd nările în faţa Veneţiei: merită s-o humeze.</p>
                     <p rend="justify">De ce n-am venit la Sălcii, cum făgăduisem mirificei castelane? Capriciu mai irezistibil decât irezistibila Ioana. N-aveam chef de peisajul moldovenesc. Aveam nevoie de roquefort, nu de caş proaspăt – vorbesc de peisaj, tu, ca şi Veneţia, eşti… lagună!</p>
                     <p rend="justify">Şi acum, dragă Ioana, să-ţi dovedesc că numai turcii au dreptate: „Cum o vrea Allah!” Allah a hotărât să-ţi fac comisionul, dincolo de aşteptările tale, tocmai atunci când uitasem de el.</p>
                     <p rend="justify">         „Cine-i Adina Stephano?”</p>
                     <p rend="justify">Când am primit scrisoarea ta, am fost presuadat ca întotdeauna – cine-ţi poate rezista – că Adina Stephano e cea mai interesantă femeie dintre Carpaţi, Dunăre şi Prut, iar junele Deleanu, cel mai de frunte nătărău din cuprinsul aceloraşi hotare. Cum însă plecarea la Veneţia mă preocupa mai activ decât produsele naţionale, am procedat expeditiv – adică prosteşte – adresându-mă celei mai scârnave guri şi mai atotclevetitoare din câte numără cafeneaua bucu-reşteană, lui Hăvăşel.</p>
                     <p rend="justify">Evident, era informat amplu: profesionist!</p>
                     <p rend="justify">Iată buletinul: Adina Stephano, fostă soţie a fostului căpitan Stephano: un escroc dublat de un peşte. Ea, craioveancă de neam bun, dar… a fugit cu „tipul”. După aceea, tipul a fugit „solo” în vreo Americă, subt impulsiunea unui mandat de arestare. Restul, în ce o priveşte, vine de la sine… În stil de cafenea.</p>
                     <p rend="justify">Concluzia: „tipesă.”</p>
                     <p rend="justify">Am neglijat să-ţi comunic această fadă şi ignobilă biografie. Şi bine am făcut. Acum te pot informa direct, cu alţi ochi, altă perspicacitate şi alt stil decât acela al plutarhului cafenelii bucureştene.</p>
                     <p rend="justify">O cunosc pe Adina Stephano cum ştiu calitatea şi nuanţele culorilor cu care-i fac portretul. Acest portret, pe care-l voi expune la toamnă, nu-l vei putea cumpăra cu toată recolta Sălciilor. E singurul tablou care nu va fi de vânzare nici chiar pentru tine; nici de dar, o, teribilă Ioană!</p>
                     <p rend="justify">Întâia oară am văzut-o în gondolă, fără pălărie, cu degetele-n apă făcând dâra. Părul roş, oglindit, când se apleca, în apa verde, faţa roză ca interiorul scoicilor, ochii verzi (au parcă miros de iarbă), gura umedă şi roşie, cu expresia copiilor frumoşi când sunt gata să plângă.</p>
                     <p rend="justify">Mă duceam la o biserică să revăd o madonă care mă aştepta de cinci ani. Am renunţat fără ezitare.</p>
                     <p rend="justify">Gâtul aplecat, părul vibrând în soare, şi degetele cu fosete făcând dâra în apa veneţiană…</p>
                     <p rend="justify">Transcriu versul lui Mallarmé:</p>
                     <p rend="justify">J'errais donc, l'oeil rivé sur le pavé vieilli, Quand, avec du soleil aux cheveux, dans la rue Et dans le soir, tu m'es en riant apparue Et j'ai cru voir la fée au chapeau de clarté, Qui jadis, sur mes beaux sommeils d'enfant gâté Passait, laissant toujours de şes mains mal fermées Neiger de blancs bouquets d'étoiles parfumées.”57</p>
                     <p rend="justify">De atunci o văd zilnic. Venise la Veneţia întovărăşită de o rudă care a plecat – panica românului – cum s-a declarat războiul.</p>
                     <p rend="justify">Eu n-am vrut să plec la Bucureşti. Nu-mi pasă de război! Mie-mi place Veneţia! …</p>
                     <p rend="justify">S-o vezi istorisindu-ţi scena, cu aer îndărătnic de copil răsfăţat, care nu vrea să plece din cofetărie, fiindcă n-a mâncat de ajuns cofeturi, bătând din picior, gata să plângă, dar energică!</p>
                     <p rend="justify">Înţeleaptă mea Ioana, deşi viaţa a adăugat încă treizeci de ani celor şaptesprezece pe care-i simt, am uitat.</p>
                     <p rend="justify">Te rog să nu-ţi aduci şi să nu-mi aduci aminte.”</p>
                     <p rend="justify">Ioana Pallă aprinse o ţigară.</p>
                     <p rend="justify">Reciti: …”degetele cu fosete, făcând dâra în apa veneţiană…”</p>
                     <p rend="justify">Şi în sufletul ei făceau dâra… Să nu fi fost războiul, ar fi plecat şi ea, corsar, după o gondolă… „Pauvre Paşa!”</p>
                     <p rend="justify">Când îşi da osteneala să compătimească verbal pe fratele pictorului Pallă, cu aceeaşi intonaţie spunea: „Pauvre Sake!”</p>
                     <p rend="justify">În faţa femeii erau fraţi întru credulitate, deşi Sake, senatorul, era mediocru, ignar, politician şi de o „ministeriabilă ramoleală”, pe câtă vreme fratele lui, pictorul Alexandru Pallă, era unul dintre marii şi rarii pictori români preţuit şi dincolo de hotarele ţării, de artişti şi de femei.</p>
                     <p rend="justify">         „Pauvre Paşa!”</p>
                     <p rend="justify">Îl vedea brun, cu paloare de brun somptuos în barbă şi arcuit în sprâncene; cu nasul vulturesc, dezminţit de buzele de cadână; pântecos cu fast – paşă cu iataganul pieziş pe curba de mătăsuri a pântecului; cu ochi de un negru onctuos ca părul lins al spaniolelor: parfumat cu ambre, mirosind a maryland; cu mini grase şi albe de femeie orientală; boem la îmbrăcăminte, dar cochet ca o curtizană română; impunător şi decorativ când intra în salon, precedat de numele său ilustru, cu vastă pălărie de pluş negru, subt care tâmplele sure sunau lumini de argint.</p>
                     <p rend="justify">Cinic ca liceenii la nouăsprezece ani, după întâia lectură a lui Baudelaire, pasionat după femei ca un motan vara, şi leneş ca motanii iarna – era bun, şi bun de dezmierdat ca un cap gros de „saint-bernard”.</p>
                     <p rend="justify">Glorios! Patruzeci şi şapte de ani! Bogat! Astmatic! Adina Stephano!.</p>
                     <p rend="justify">         „Pauvre Paşa!” „…făcând dâra în apa veneţiană…”</p>
                     <p rend="justify">Continuă lectura.</p>
                     <p rend="justify">         „. Întâia mea îndrăzneală, după ce am cunoscut-o mai bine, a fost schimbarea numelui.</p>
                     <p rend="justify">Din Adina am făcut Adia.</p>
                     <p rend="justify">Mi-a dat voie. A repetat:</p>
                     <p rend="justify">— Adia…</p>
                     <p rend="justify">Cu sărutările primite în lunga mea carieră de pictor gustat de femei – din nenorocire pentru pictură – aş putea face un şal persan cu toate nuanţele roşului. Aş da o sută de colecţii de astfel de şaluri, pentru aceste simple silabe spuse de Adia:</p>
                     <p rend="justify">— Adia…” „Pauvre Paşa!” „. Sunt încântat, mândru, fericit de această unică frază muzicală scrisă în viaţa mea.</p>
                     <p rend="justify">Adina era prea românesc, prea vulgarizat, prea craiovean. „Adia” – auzi?</p>
                     <p rend="justify">— Adia…</p>
                     <p rend="justify">Dar numai Adia ştie să spună numele compus de mine. Ridică puţin sprâncenele şi spune.</p>
                     <p rend="justify">Gest de Watteau; muzică de Lulli.</p>
                     <p rend="justify">E delicioasă! Aş da o săptămână din viaţa ca acest cuvânt „delicios”, pe care l-am întrebuinţat şi pentru stridii, şi pentru crăvăţi şi pentru altele, să nu fi existat până astăzi: să-l fi descoperit o dată cu Adia.</p>
                     <p rend="justify">Dar n-am isprăvit încă!</p>
                     <p rend="justify">Ceteşte cu atenţie cele de mai jos: „Când vezi un piersic înflorit îţi bate inima, fiindcă ai în faţă imagina întâii sărutări: buzele care-au zâmbit, obrajii care s-au înroşit… Un piersic înflorit te întristează, fiindcă în faţa lui, oricât ai fi de tânăr, eşti bătrân.”</p>
                     <p rend="justify">Ce spui, Ioana? Crezi că-i un hai-kai japonez? Nu! E o reflecţie făcută de Adia, pe când o pictam.</p>
                     <p rend="justify">Alta: „Nu-ţi pare rău când vezi un om care se târguieşte pentru un kilogram de cireşe cu olteanul, şi alături, în coşuri, toate cireşele care roşesc ca dragostea în faţa drăgostii? …”</p>
                     <p rend="justify">Alta: „Când auzi o ţigancă strigând:</p>
                     <p rend="justify">— Fragi! Fragi! şi când vezi cofiţa plină, dacă nu simţi că eşti tu singur o cofiţă de fragi, n-o cumpăra”.</p>
                     <p rend="justify">Ioana, în numele meu şi pentru mine, dă foc întregii literaturi româneşti începând cu faimoasa „Mioriţă bucălaie, laie…”</p>
                     <p rend="justify">Îţi aduci aminte, Ioana, de începutul lui Dorian Gray. Sunt fermecat şi îngrozit ca pictorul Basil Hall ward în faţa tânărului Dorian Gray. Nu-mi dau seama cum România, Oltenia, Craiova, au putut face aşa ceva! Şi nu-mi vine să cred că Adia a stat în Bucureşti fără ca să nu fie cunoscută de întreaga lume venită în procesiuni să o vadă, cum vin japonezii, lăsând totul, să vadă şi să sărbătorească întâiul cireş înflorit.</p>
                     <p rend="justify">Impresia ta din tren că e fetiţă ca figură şi expresie, şi prea femeie în toate amănuntele îmbrăcăminţii – deci lagună – este falsă.</p>
                     <p rend="justify">E într-adevăr fetiţă. E tânăra cum numai frumosul ştie să fie. O dublă ingenuitate trupească şi sufletească îi conferă acest singur titlu de nobleţă pentru o femeie frumoasă. Dar perfecţiunea, arta ei de-a se îmbrăca şi pieptăna, nu e rafinament decadent. E… dar să-ţi transcriu un alt hai-kai de-a Adiei.</p>
                     <p rend="justify">         „Un zarzăr înflorit se îmbracă bine? Nu. Înfloreşte. Atâta ştie: să înflorească.</p>
                     <p rend="justify">Dacă în april n-ar înflori, n-ar şti să se îmbrace, fiindcă nimeni nu l-a învăţat. Haina unui zarzăr înflorit e graţia sincerităţii lui involuntare.”</p>
                     <p rend="justify">Ioana, să poţi explica atât de just şi cu atâta profunzime farmecul adevăratei cochetării – şi să fie totuşi de copil buzele care vorbesc şi ochii cure zâmbesc miraţi! Miraculos!</p>
                     <p rend="justify">Adia e urzită din culori şi zâmbete. Transcriu iarăşi o vorbă de-a ei: „O livadă e milionul de fructe care-i dau tenul, şi miliardul de albine care-i dau risul…</p>
                     <p rend="justify">O bibliotecă n-are ce căuta într-o livadă: fructele nu cetesc, albinele nu se-ncruntă.</p>
                     <p rend="justify">Mierea se face în livezi şi bătrâneţa în biblioteci.”</p>
                     <p rend="justify">Ruda ei o instalase la hotel „Danieli”, bineînţeles. Ştii, craioveanul chiabur nu poate concepe şicul decât cu icre moi la dejun, însoţite de şampanie; fotoliu de orchestră în banca întâia, la simfonicele Ateneului, şi hotel „Danieli” la Veneţia.</p>
                     <p rend="justify">Am instalat-o într-un mic palazzo, în care am şi atelierul.</p>
                     <p rend="justify">Ai văzut, Ioana, un copil căruia îi aduci un ou mare de ciocolată, cu fundă de mătasă, plin de surprize?</p>
                     <p rend="justify">S-o fi văzut pe Adia coborând din gondolă, cu umbreluţa roşie deschisă – e singurul fard pe care şi-l pune când e soare – cu picioruşe de păsărică pe solemnele trepte de marmură! Floare, Ioana! Am râs, ochi în ochi cu gondolierul care i-a aruncat italieneşte floarea din piept. Inima mea era alături de floarea gondolierului.</p>
                     <p rend="justify">Te miri şi tu, mă mir şi eu!</p>
                     <p rend="justify">Am devenit liric permanent; de la ceaiul de dimineaţă până la isprăvitul binecuvântatelor insomnii: cunosc şi eu, Ioana, „aurora cu degete de roză”. Nu mai pestez, nici nu mai exclam în vechiul şi predilectul meu limbaj rablezian.</p>
                     <p rend="justify">Adia doarme la etajul întâi. Tot etajul de sus e locuit de ea. Are candelabre pe care le face să sune, uneori le şi sparge, jucându-se cu ele ca un pui de veveriţă. E un necontenit cling-cling de cristale ciocnite deasupra mea. Îmi râde deasupra capului.</p>
                     <p rend="justify">Sunt îndrăgostit, Ioana. E ca o ploaie de primăvară simţită pe inimă. Toate tablourile pe care le pictez surâd.</p>
                     <p rend="justify">Într-o zi, pe când îi făceam portretul, a venit lângă mine şi mi-a cules câteva fire de tutun încurcate-n barbă.</p>
                     <p rend="justify">Ioana! Ioana!</p>
                     <p rend="justify">O pictez într-o tunică „Fortuny” de catifea verde, cu uşoare desemne de aur şters. În jurul taliei, o centură de argint sur, cu paftale. Să vezi părul Adiei – gloria toamnei în soare – în contrast cu verdele de baltă tomnatecă în umbră al tunicei şi ochii… Niciodată n-am văzut ochi verzi atât de mari! E singura dimensiune amplă a Adiei. Au mărimea ochilor negri – când sunt mari – şi-s verzi cu intensitate, un verde umed şi înflăcărat totodată, având sonoritatea triumfală a roşului-aprins. Îţi dau sete ochii Adiei. Ai vrea să te îneci în ei. Uneori, când marea e colosal de limpede şi încărcată de lumină, ai aceeaşi dorinţă de cufundare.</p>
                     <p rend="justify">Şi să vezi, Ioana, mânile ei – încrucişate pe genunchi, cum le-ai văzut şi tu, dar pe verdele lui „Fortuny”! Înţelegi fetişismul. Mânile Adiei, tăiate şi aşezate pe o pernă, pot fi adorate în genunchi. Podul palmelor e roz ca floarea leandrilor, şi mişcările sunt joc de fosete. Nu poartă inele. Degetele sunt mai goale şi zboară mai uşor.</p>
                     <p rend="justify">Şi acum, să-ţi pun şi eu o întrebare la care te rog – te rog, Ioana – să-mi răspunzi imediat, cu tot ascuţişul minţii tale. Cine e tânărul Deleanu? Cum e? Câţi ani are? E frumos? Ce gen de frumuseţă? E seducător? Are farmecul tinereţii numai, sau şi farmecul arzător şi tulbure al talentelor crude? Nu cumva e un gogoman? În sfârşit, tot ce crezi tu c-ar fi util pentru a înţelege dragostea Adiei pentru el.</p>
                     <p rend="justify">Căci Adia Veneţiei, Adia mea, îl iubeşte pe acest Deleanu!</p>
                     <p rend="justify">De unde ştiu că-l iubeşte?</p>
                     <p rend="justify">De unde vrei să ştiu când Adia e limpede şi străvezie ca aerul marilor înălţimi? Ea singură mi-a spus.</p>
                     <p rend="justify">Mă chinuieşte imagina acestui tânăr necunoscut. Vreau să ştiu de la tine cine-i. Vreau, Ioana, un diagnostic lucid, complet, brutal, ca acela pe care-l ceri marelui specialist mondial, de el atârnând sinuciderea sau speranţa.</p>
                     <p rend="justify">Lată cum am aflat rolul pe care acest tânăr tiran al nopţilor mele îl are în viaţa Adiei.</p>
                     <p rend="justify">Căutând într-o zi în caseta cu hârtii preţioase, am dat peste scrisoarea ta, ştii că păstrez tot ce vine de la tine. Am recitit-o, era doar preludiul Adiei. Şi am asistat pentru întâia oară (la întâia lectură eram simplu lector amuzat) la scena din tren; răpirea din compartiment, sărutările de pe culoar… De atunci, a început să mă roadă acea curiozitate – cu dezvoltări şi comentarii fantastice – îndreptată asupra singurului episod cunoscut din trecutul femeii iubite. Aria din Manon, pe care involuntar o fredonai tu, spectatoarea scenetei de pe coridorul trenului, mă obseda, dându-mi… ceea ce tristeţa dă liceenilor! Cam ruşinos! Batistele mele vaste erau făcute numai pentru nas!</p>
                     <p rend="justify">Tânărul Deleanu, pe care ai omis să mi-l descrii – calificativul „băieţoi”, peiorativ în gura ta, nici nu-ţi închipui, Ioana, ce seducătoare întruchipări poate avea în închipuirea unui Paşă de patruzeci şi şapte de ani! – a aterizat în mine, proteic; uneori mai fastuos decât Cesar Borgia, alteori mai îngeresc decât Shelley, alteori – rareori – băieţoi cu mustăcioară, pomădat şi parfumat. Din nefericire, această ultimă versiune e neverosimilă: nu poate intra aşa ceva prin porţile împărăteşti, care sunt ochii Adiei, oricât de ilogică ar fi dragostea. Capriciul da, dragostea nu. Şi Adia îl iubeşte.</p>
                     <p rend="justify">Ştii prea bine, Ioana, că nu pot ascunde nimic multă vreme. Am un suflet eruptiv…” „Pauvre Paşa!” „. Am recurs la o stratagemă. Am întrebat-o brusc; pentru întâia oară în viaţa mea m-am roşit.</p>
                     <p rend="justify">— Îl cunoşti pe tânărul Deleanu?</p>
                     <p rend="justify">Ce crezi că mi-a răspuns? Că nu-l cunoaşte?</p>
                     <p rend="justify">A sărit în picioare, cu obrajii în flăcări:</p>
                     <p rend="justify">— Îl cunoşti?</p>
                     <p rend="justify">— Îl cunosc, i-am răspuns cu inima albă.</p>
                     <p rend="justify">— Îl iubesc, Paşa.</p>
                     <p rend="justify">Şi a început să plângă…”</p>
                     <p rend="justify">Multă vreme, Ioana Pallă privi plafonul salonaşului. Reluă lectura fără să mai aprindă o nouă ţigară.</p>
                     <p rend="justify">         „. Continuarea e şi mai extraordinară.</p>
                     <p rend="justify">Ca s-o consolez, i-am făgăduit – ascultă, Ioana! – să dăruiesc portretul ei, armonia de verde şi roş, în care pasiunea mea tremură miliarde de stele, tinărului Deleanu. Exclamă tu. Eu nu mai ştiu.</p>
                     <p rend="justify">— Îl iubeşti, Adia?</p>
                     <p rend="justify">— Da, Paşa, îl iubesc.</p>
                     <p rend="justify">Asta cu ochii umezi de lacrimi şi mânile încrucişate pe genunchi.</p>
                     <p rend="justify">— De ce-l iubeşti?</p>
                     <p rend="justify">Alexandru Pallă punând astfel de întrebări!</p>
                     <p rend="justify">— Nu ştiu… Îl iubesc ca pe un mărţişor găsit pe stradă… E un copil. Îl iubesc.</p>
                     <p rend="justify">Pe tânărul Deleanu!</p>
                     <p rend="justify">Mi-a spus că e în clasa opta la Liceul Lazăr, şi că-l iubeşte. Alt nimic!</p>
                     <p rend="justify">M-am gândit să scriu unui profesor de la Lazăr, fost coleg al meu pe vremuri, dar nu-i ştiu adresa, şi chiar dacă i-aş şti-o, ce vrei să-i scriu, ce vrei să-mi răspundă? Să-l întreb cum e elevul Deleanu? Mi-ar răspunde ce notă are la desemn şi al câtelea e la clasificaţie. Am renunţat. Nu mă gândeam la tine, mă ierţi, Ioana.</p>
                     <p rend="justify">Am întrebat-o pentru ce-a plecat în străinătate dacă-l iubeşte.</p>
                     <p rend="justify">— El n-are nevoie de mine! Eu îl iubesc… Ori la Veneţia, ori la Bucureşti, nu-i totuna?</p>
                     <p rend="justify">Şi – iartă-mă, Ioana – i-am povestit tot. Am dat pe faţă stratagema. Te ştie pe tine, scrisoarea ta: i-am istorisit numai pasajul relativ la ea. Nici nu s-a supărat, nici nu s-a mirat. Mi-a spus că pe tine nu te-a observat în tren, sau te-a uitat, şi că-i pare rău.</p>
                     <p rend="justify">Cine-i tânărul Deleanu, Ioana? Fă-mi harta lui. Amănunţeşte-mi-l din toate punctele de vedere. Trimete-mi fotografia lui; dacă poţi, mai multe chiar; în uniformă de liceu, în costum de vacanţă…</p>
                     <p rend="justify">E oare nepotul lui Grigore Deleanu, inginerul, poreclit Englezul? Pe acela îl cunosc: e un original. Spune-mi cine-i mama tânărului. Seducţiunea bărbaţilor – mai ales în adolescenţă – e moştenită de la mamele lor.</p>
                     <p rend="justify">Uite-n ce hal am ajuns!</p>
                     <p rend="justify">Tu ce crezi? Un bărbat în genul meu poate înlocui în sufletul unei femei… pe tânărul Deleanu? Dar tu n-o cunoşti pe Adia! Şi fără de aceasta răspunsul e caduc.</p>
                     <p rend="justify">Adia are pentru dragostea mea misterul simplicităţii. Ca pictor şi ca om o cunosc perfect. E numai lumină, nici o umbră. E sufletul cel mai nealterat de viaţă, pe care l-am întâlnit. Nici o impuritate, nici un ascunziş, nici un vicleşug. Mieluţ în floare. O cameră albă plină de soare. Răsfrânge ca oglinzile veneţiene tot ce întâlneşte, pur. E cea mai puţin „femeie” din câte am cunoscut. Poate de asta, pentru dragostea mea, e cea mai femeie dintre toate.</p>
                     <p rend="justify">E „ataşată” de mine. Acesta-i termenul just. Când lipsesc mai mult – stau uneori închis cu tânărul Deleanu – mă întreabă de ce-am lipsit, ce-am făcut, unde am fost.</p>
                     <p rend="justify">O distrează cravatele mele, ochii mei, hainele mele. Are uneori atenţii care mă înduioşează. Dăunăzi mi-a cusut un nasture care spânzura. S-o fi văzut, Ioana, gospodină!</p>
                     <p rend="justify">Închipuieşte-ţi formula la care am ajuns: aş dori să fie copilul meu, fetiţa mea.</p>
                     <p rend="justify">Nimeni – nici tu – n-ar cunoaşte dublul fond al pasiunii pentru fetiţa mea; poate nici eu! Şi atunci, în acest sfâşietor şi dulce sentiment al paternităţii l-aş îngloba şi pe tânărul Deleanu. I-aş avea în mine pe amândoi. Uite la ce-am ajuns, Ioana!</p>
                     <p rend="justify">Ce-are să fie nu ştiu! Îmi limitez viitorul la prezent.</p>
                     <p rend="justify">Pentru întâia oară în viaţă, convieţuiesc cu o femeie de care nu m-am atins, şi nu doresc nimic alt decât s-o simt lângă mine râzând, jucându-se cu cristalele candelabrelor, plângând, iubind chiar – însă de la Veneţia – pe tânărul Deleanu din România. Dar doresc să ştiu cine-i tânărul Deleanu.</p>
                     <p rend="justify">Răspunde-mi, Ioana, privindu-mă drept în ochi.</p>
                     <p rend="justify">Devotatul tău, Paşa.</p>
                     <p rend="justify">P. S. Am rupt plicul ca să adaug acest post-scriptum. Am aflat cum se numeşte tânărul Deleanu.</p>
                     <p rend="justify">Adia mi-a dat chiar acuma o scrisoare pentru România. Înţelegi emoţia! Era adresată „domnului Dan Deleanu”.</p>
                     <p rend="justify">Îl cheamă Dan. E numele unui roman de Vlahuţă. Mi-aduc aminte şi de un alt Dan: Dan căpitan de plai. De Bolintineanu, probabil.</p>
                     <p rend="justify">De acum începe altă tortură: Dan. Cine-i Dan, Ioana?</p>
                     <p rend="justify">Te anunţ totodată că sunt un nemernic. Mi-am descoperit apucături de slugoi. Am deschis scrisoarea Adiei! … Nu-i scrie nimic. Îi trimite o fotografie de-a ei în gondolă, şi atât. Nici un cuvânt.</p>
                     <p rend="justify">Ce spui tu, Ioana? Când o femeie îţi trimite o fotografie, e mult sau puţin? Eu nu mă simt în stare să dezleg această problemă. Ştiu că femeile care m-au iubit îmi scriau enorm. Nu ceteam decât primele rânduri, uneori şi ultimele, cum cetesc şi cărţile autorilor conaţionali oferite cu dedicaţie. Altele îmi trimeteau buchete de flori: le retrimeteam altora. Nu ţiu minte să-mi fi trimis vreuna o simplă fotografie fără de rest. Tu nu mi-ai scris decât după ce ne-am împrietenit, adică după ce m-am calmat – dar fotografii nu mi-ai dat.</p>
                     <p rend="justify">Ştiu eu! Poate că o fotografie e mai mult decât o scrisoare, e emblema darului complect.</p>
                     <p rend="justify">Scârnava invenţie şi fotografia!</p>
                     <p rend="justify">Cum am să dau ochii cu Adia! Să-i mărturisesc deschiderea scrisorii? Ce spui? Dacă mă dispreţuieşte? Unele femei sunt atrase de oamenii pe care-i dispreţuiesc mai mult decât de acei pe care-i admiră. Dispreţul implică o senzaţie de superioritate măgulitoare pentru cel care dispreţuieşte, şi măgulirea te leagă într-un fel de cel care ţi-o provoacă.</p>
                     <p rend="justify">Dar Adia e atât de inedită! Sau dragostea e inedită pentru mine.</p>
                     <p rend="justify">Răspunde-mi urgent.”</p>
                     <p rend="justify">Ioana Pallă către Alexandru Pallă.</p>
                     <p rend="justify">Sălcii „Bunul meu Paşa, Întâia sultană a haremului tău recunoaşte că ultima cadâna merită să fie sultană. Acesta este ultimul cuvânt al buzelor, cărora, dacă nu le faci altă cinste, le-o faci pe aceea de-a avea încredere în cuvântul lor.</p>
                     <p rend="justify">Dan Deleanu, absolvent a şapte clase liceale, etatea optsprezece sau nouăsprezece ani, nu e nici Cesar Borgia, nici Shelley. E un foarte normal reprezentant al acestei vârste şi al acestei clase – a opta – în care a promovat.</p>
                     <p rend="justify">Bunule Paşa, ai uitat pe prietena ta! Altminteri, din simpla lectură a scrisorii mele, ţi-ai fi dat seama că elevul Deleanu spre deosebire de foasta Manon, actuala Adia, nu este interesant nici pentru tine, nici pentru mine: prin urmare, nu va mai fi dacă a fost nici pentru Adia.</p>
                     <p rend="justify">Mi-ai cerut fotografii. Aş prefera să-ţi expediez în colet poştal personajul în carne şi oase. Eu aş scăpa de prezenţa lui inoportună; tu, de obsesia lui, dezagreabilă desigur, când e însufleţită de Adia. De asta nu îndrăznesc să-ţi îndeplinesc rugămintea. Aş plăti-o prea scump. Dacă i-aş cere o fotografie, mi-ar aduce un album, adică o colecţie de albumuri: în fiecare pozele altei vârste.</p>
                     <p rend="justify">Când l-am cunoscut, i-am împrumutat o carte – amabilitate – şi ca să mi-o aducă mi-a făcut un număr exagerat de vizite. Preferam să-şi reţie cartea. E complect lipsit de tact. Desigur că şi acuma mă aşteaptă în grădină.</p>
                     <p rend="justify">După cum întrevezi, face parte din categoria băieţoi. Are păr buclat, frunte mare – cred că a trecut moda frunţilor mari chiar şi în Germania – şi o expresie blânduţă. Totuşi „zvârle” – mai mult catâr decât cal. Evoluează alternativ între tăcere – îşi trece mina prin bucle: i-am recomandat un pieptene – şi agresivitate monosilabică: i-am recomandat o oglindă.</p>
                     <p rend="justify">Se crede neapărat om superior, mai ales când tace. Dă din umeri dezaprobativ; ridică sprâncenele interogativ; se-ncruntă fudroaiant; răsfrânge buza blazat.</p>
                     <p rend="justify">Face sporturi. Acesta e subiectul favorit de conversaţie, laconică bineînţeles. De la al şaselea cuvânt în sus, elocventa derapează. Să-l ascultăm.</p>
                     <p rend="justify">— Patinajul e o artă, ca şi dansul. Nu e sport.</p>
                     <p rend="justify">I-am mulţumit pentru noutate. Răspunsul înţepat:</p>
                     <p rend="justify">— Îmi dau seama fiindcă patinez foarte bine.</p>
                     <p rend="justify">— Nu te cred.</p>
                     <p rend="justify">— Am luat premiul întâi la concurs.</p>
                     <p rend="justify">— Nu te cred!</p>
                     <p rend="justify">Tace. Îl cred.</p>
                     <p rend="justify">E ferm convins că atletismul impune fără greş în faţa femeilor. E mai puţin voinic decât luptătorii de circ, dar tot atât de plin de ifos, fanfaron şi îngâmfat. Când intră în casă, bombează pieptul, lărgindu-şi umerii: exact intrarea atletului în arenă, în timp ce fanfara ţigănească intonează un „trăiască-regele” oarecare.</p>
                     <p rend="justify">Cucoşel, încearcă să facă tartarinade fără sare, fără vervă, fără fantezie. Mi-a istorisit foarte înfierbântat cum a expulzat din casa unei „prietene” de-a lui pe un „prieten” al acesteia, necuviincios cu el şi cu prietena lui. Scenă demnă de George Ohnet. Entuziasmul naratorului, de aceeaşi calitate. Îi place să se fălească, atribuindu-şi cuceriri de „femei bine” cu nume suspecte: probabil numele tuturor eroinelor literaturii româneşti, salon pe care nu-l frecventez, aşa că nu-l pot controla. Cartea împrumutată, de care-ţi vorbeam mai sus, e Le portrait de Dorian Gray.</p>
                     <p rend="justify">— Ţi-a plăcut?</p>
                     <p rend="justify">— Nu.</p>
                     <p rend="justify">— Mă aşteptam.</p>
                     <p rend="justify">Tace.</p>
                     <p rend="justify">Pun cartea la loc. Nici n-a cetit-o. Dorian Gray, bunul meu Paşa, e ca un pat de dragoste. Cine-a cetit volumul acesta a lăsat urme. Era intact, cum îl lăsasem noi.</p>
                     <p rend="justify">— Arsčne Lupin îţi place?</p>
                     <p rend="justify">— Spune drept.</p>
                     <p rend="justify">— Da… fiindcă…</p>
                     <p rend="justify">— Am înţeles.</p>
                     <p rend="justify">Se uită urât. […]</p>
                     <p rend="justify">Îl alimentez din biblioteca lui Sake. Când mă vizitează îi trimit în grădină un roman de Gaston Leroux, Maurice Leblanc sau Paul d'Ivoi să-i ţie de urât. Probabil că-l pasionează. Stă după-amieze întregi în grădină. Eu stau în casă. La plecare, îi împrumut în genere romane în cel puţin trei volume – Alexandre Dumas, Eugčne Sue, Xavier de Montépin – cu speranţa că mă va lăsa în pace măcar o săptămână. Desigur că ceteşte zi şi noapte. După cel mult două zile – indiferent de numărul volumelor – mi le aduce îndărăt. Îi dau altele, mai numeroase. Le înghite şi iar vine. Până la sfârşitul vacanţei trebuie să comand o nouă provizie (are şi Sake nevoie), şi cea pentru grădină, şi cea pentru acasă se topesc. Cultura lui Sake de o viaţă întreagă e devorată într-o singură vacanţă!</p>
                     <p rend="justify">Vezi dar cu cine ai a face: un Sake en herbe!</p>
                     <p rend="justify">Dar n-am isprăvit.</p>
                     <p rend="justify">Toţi am fost plagiatori în tinereţă, însă cu modestie. Te văd pe tine, de pildă, la şaisprezece ani, spunând flirtului tău: „Nu-i aşa că luna pe turla bisericii e ca un punct de aur pe un i?”</p>
                     <p rend="justify">Alţii, mai puţin mussetieni, vorbesc de trandafirii aurorei, de diamantele picăturilor de rouă, de noaptea ochilor, de mânile iubitei: ca doi crini etc…</p>
                     <p rend="justify">Normal şi cuviincios ar fi ca şi foarte normalul elev Deleanu să facă la fel. I-aş trece o exclamaţie luată dintr-o juxtă oarecare, o metaforă din Hugo.</p>
                     <p rend="justify">— În sfârşit, materialul poetic învăţat la şcoală, vorba având avantajul că te cruţă de grija ortografiei.</p>
                     <p rend="justify">Dumnealui, nu!</p>
                     <p rend="justify">Într-o zi mă coboram în grădină să-l alimentez cu romane senzaţionale, adică să-l congediez. Tocmai atunci scăpase în grădină un curcan, care, văzându-mă s-a burzuluit.</p>
                     <p rend="justify">Tânărul Deleanu exclamă către mine:</p>
                     <p rend="justify">— Uite la el: parcă-i o apoteoză de fluturi albi!</p>
                     <p rend="justify">Am tăcut.</p>
                     <p rend="justify">Altădată. Răsărise o lună roză. Tânărul inspector al grădinei mele exclamă:</p>
                     <p rend="justify">— Noaptea aceasta e ca plăcile de gramofon cu Carusso: e însemnată cu cerc roz la mijloc.</p>
                     <p rend="justify">Altădată, despre un muşuroi de furnici:</p>
                     <p rend="justify">— Parcă-s icre negre în delir!</p>
                     <p rend="justify">Despre coarnele unui bou:</p>
                     <p rend="justify">— Îşi poartă musteţile pe cap.</p>
                     <p rend="justify">Câtăva vreme am tolerat. Mă amuza candoarea. Până când i-am spus:</p>
                     <p rend="justify">— Să ştii că-l cunosc foarte bine pe Jules Renard. Studiază altceva, dacă ţii să mă epatezi!</p>
                     <p rend="justify">S-a roşit – ca plăcile lui Carusso – a bâlbâit şi n-a mai venit o săptămână.</p>
                     <p rend="justify">De atunci a renunţat să mă epateze. Se mulţumeşte cu porţia, regulat servită, de romane senzaţionale.</p>
                     <p rend="justify">Bunul meu Paşa, tu şi tânărul Deleanu!</p>
                     <p rend="justify">Ai patruzeci şi şapte de ani. I-adevărat, cochetul meu Paşa. Dar eşti Alexandru Pallă, Paşa, palat oriental cu vedere pe Bosfor. Tu singur ţi-ai servit acest madrigal.</p>
                     <p rend="justify">Şi care-i femeia în stare să prefere unei ferestre de palat oriental cu vedere pe Bosfor un ochi de geam cu vedere pe Liceul Lazăr!</p>
                     <p rend="justify">Scutură-te, Paşa! Niciodată n-ai fost modest. Tu, Superbul, Magnificul, tocmai acuma să ai tracul şcolăresc, tracul debutantului.</p>
                     <p rend="justify">Nu te-am văzut de şase luni, dar te ştiu mai bine decât oglinda ta. Timpul te „patinează” ca pe tablourile de rasă. Tâmplele albe nu sunt decât, o cochetărie a ochilor care au vrut să-şi valorifice în decor de argint, negrul invincibil. Dar amestecul tău de ambre şi maryland! Eşti singurul bărbat care ştie cum trebuie să miroase un bărbat. Femeia care te-a cunoscut nu mai poate suporta în braţele ei alte mirosuri.</p>
                     <p rend="justify">În legătură cu această din urmă constatare, să-ţi mai indic un amănunt caracteristic al „rivalului” tău. Are mini inexpresive pe faţă şi pe dos. Liniile palmei arată calmul plat al mediocrităţii echilibrate. Şi ştii că adevărul e în palmă, nu pe frunte. Degete scurte, stângace când se mişcă, greoaie când apucă. Mina de moşier sârguitor, bună să pălmuiască argaţii, să ciupească ţărăncuţele agricole, să ţie hăţurile şi coada biciului, să facă pasienţe şi să aibă gesturi de imperator cu bucătăreasa şi nevasta.</p>
                     <p rend="justify">Pune alături mânile tale făcute pentru trupurile albe, pentru culori, şaluri, covoare, papier imperial… Şi femeile, bunul meu Paşa – o ştiai înainte – sunt mult mai sensibile la mini decât îşi închipuie bărbaţii. Mâna unui bărbat pentru o femeie e întâia fereastră deschisă asupra calităţii ritmului de care e capabil în dragoste şi asupra duratei lui. Sunt mini brutale şi urgente cum sunt cucoşii. Altele grase, cu degete apoase şi umflate: acelea dorm oricând, sau, mai exact, adorm mereu. Altele-s veşnic năduşite, cleioase, făcute mai degrabă să ţie locul hârtiei de prins muşte. Altele, discursive, secundează onorabil vorba, chiar pasionată, dar restul nu. Altele, bădărane, ar prinde bătături oricând: şi când fac dragoste, ară şi prăşesc. Altele, păroase – cunoşti falsa virilitate a părului – indispun ca un obraz neras. Altele sunt prea specializate, prea unilaterale: ştiu să gesticuleze, dar nu mai ştiu să alinte. Sunt deplasate.</p>
                     <p rend="justify">Dar mânile tale, incomparabil Paşa! Ţi-aduci aminte când ceteam Le jardin des caresses, ai exclamat: „Mes mains şont les chemins qui mčnent au jardin des caresses”.</p>
                     <p rend="justify">Şi nu te lăudai! Ştiai să răsfoieşti o carte preţioasă, un trup – şi să le ceteşti.</p>
                     <p rend="justify">Mânile tale, Paşa, sunt singurele demne să reţină mânile care „lăsau dâra în apă veneţiană”.</p>
                     <p rend="justify">Junele Deleanu se va consola imediat cu domesticitatea femeiuşcă de acasă. E predestinat la aşa ceva.</p>
                     <p rend="justify">Dar Adia îl iubeşte pe tânărul Deleanu!</p>
                     <p rend="justify">Care-i izvorul acestei informaţii? însăşi Adia.</p>
                     <p rend="justify">De când ai devenit atât de credul, Paşa?</p>
                     <p rend="justify">Minte Adia? …</p>
                     <p rend="justify">Nu sări în sus! Nu minte. Ca şi tine, sunt convinsă că Adia e cea mai puţin femeie din câte am cunoscut. Dar, în primul rând, pentru cel care-o iubeşte, fiecare femeie e cea mai puţin femeie din câte a cunoscut. Asta înseamnă să fii femeie. Când nu eşti, rămâi „o femeie ca toate celelalte” pentru toţi bărbaţii. Acesta este stocul de femei destinat maternităţii şi evanghelicelor adultere. Viaţa lor e cuprinsă în trei etape: logodna, căsătoria şi onestul adulter.</p>
                     <p rend="justify">Adevărata femeie, bunul meu Paşa, nu tăgăduieşte, mărturiseşte. Dar mărturisirea ei decolorează realitatea mai puternic decât minciuna. Minciuna lasă joc liber acelei inchizitoriale imaginaţii numită gelozie. Mărturisirea limitează, e supusă deci uitării, şi pe deasupra măguleşte vanitatea bărbatului care chiar înşelat, a dominat, obţinând adevărul: aşa-zisul adevăr, căci autentica minciună feminină nu e decât un adevăr nuanţat. El a rămas „bărbat puternic” obţinând de la „femeia slabă” mărturisirea. Conştiinţa acestei superiorităţi în bărbatul înşelat e principiul tuturor iertărilor.</p>
                     <p rend="justify">Dar să examinăm mărturisirea Adiei.</p>
                     <p rend="justify">         „Îl iubesc.”</p>
                     <p rend="justify">Şi a plâns.</p>
                     <p rend="justify">A  afirmat un adevăr în acea clipă? Desigur că da, fiindcă tonul ei te-a convins, şi lacrimile ei te-au înduioşat. şi vis me flere58…</p>
                     <p rend="justify">În acea clipă, cu tine alături – subliniez aceasta – îl iubea cu voce tare şi lacrimi pe obraz. Dar dacă tu nu erai alături de ea, l-ar fi iubit la fel? Cred că nu.</p>
                     <p rend="justify">Mai întâi, chiar dacă nu interveneai tu în viaţa Adiei, ea continua să se plimbe la Veneţia, fiindcă: „mie-mi place Veneţia”! Deşi ruda ei plecase alarmată cu drept cuvânt de război, deşi circulau cred şi acolo, ca pretutindeni, zvonuri despre invazia Moldovei de către ruşi, deşi tânărul Deleanu era în Moldova primejduită… În acest timp, Adia se plimba în gondolă, „făcând dâra în apa veneţiană”.</p>
                     <p rend="justify">Nu-ţi pare insolit acest calm, acest „mie-mi place Veneţia”, când cel „pe care-l iubesc” e în Moldova?</p>
                     <p rend="justify">Câtă vreme n-a avut pe nimeni căruia să-i spuie „îl iubesc pe Dan Deleanu”, se plimba prin Veneţia, cum ai văzut-o. Vra să zică, lacrimile vin din vorbele „îl iubesc”, nu din tăcerea „a iubi”, neîmpărtăşită nimănui.</p>
                     <p rend="justify">Dar de ce întâiei persoane care i-a pomenit de existenţa acestui tânăr Deleanu i-a mărturisit imediat, pe loc, că îl iubeşte? Nu vezi tu, bunule Paşa, în aceste vorbe care i-au sărit de pe buze, în această afirmaţiune inutilă, conştiinţa surdă a nesiguranţei sentimentului atât de tare şi de iute proclamat?</p>
                     <p rend="justify">Dacă-ţi răspundea: „Da, îl cunosc…” – tăcerea de după „îl cunosc” – tăcere din care interlocutorul era exclus – era într-adevăr reculegerea melancolică a drăgostii în faţa unei neaşteptate evocări.</p>
                     <p rend="justify">         „Îl cunoşti pe tânărul Deleanu?” ai întrebat-o tu inopinat.</p>
                     <p rend="justify">Ea ţi-a răspuns afirmativ, dar te-a pus în curent cu un sentiment al ei – de ordin intim – faţă de această persoană pentru întâia oară apărută între voi. Ţi-a dat deci mai mult decât i-ai cerut. În primul rând, ea avea nevoie de aşa ceva. În acea clipă a monologat, n-a dialogat – sau a dialogat nu cu tine, ci cu o Adină retrospectivă.</p>
                     <p rend="justify">Acel „îl iubesc” spontan şi tare e justificarea lui „mie-mi place Veneţia”, e afirmarea cu ton agresiv faţă de uitarea de până atunci. E conştiinţa slăbiciunii şi ipocrizia involuntară pentru comoditatea sufletului.</p>
                     <p rend="justify">Ţi-aduci aminte de doctorul Velescu? Începuse paralizia progresivă. Făcea cu efort cea mai elementară mişcare. Căutai să-i ajuţi, ţinându-i paltonul, de pildă. Te refuza fanfaron şi energic.</p>
                     <p rend="justify">         „Nu-nu-nu! Eu îmi fac toate serviciile singur.”</p>
                     <p rend="justify">Şi îşi punea paltonul cu satisfacţia omului care-a făcut un gest eroic. Avea nevoie de astfel de exagerări ca să-şi alunge panica paraliziei, ca să-şi dovedească validitatea integră pentru cel mai neînsemnat lucru.</p>
                     <p rend="justify">Acel „îl iubesc” al Adiei are aceeaşi semnificaţie, din acest punct de vedere. Acel „îl iubesc” se traduce prin: „Vai! Abia acum îmi dau seama că până azi am uitat să-l iubesc…”</p>
                     <p rend="justify">Ori, aşa ceva nu se uită. Iar lacrimile, candidule Paşa, erau pentru dragostea ei defunctă, sau pe aproape, nu pentru tânărul Deleanu dorit şi regretat.</p>
                     <p rend="justify">Dar să examinăm aceste vorbe şi din alt punct de vedere. De ce ţi le-a spus tocmai ţie? Căci orice vei crede şi orice vei spune tu, Adia ştie c-o iubeşti. Femeile, bunul meu Paşa, au în mişcările conştiinţei ceea ce s-ar putea numi „coada ochiului”. Cu coada ochiului fiziologic, surprinzi ceea ce lumea crede că-ţi scapă: un zâmbet depreciator, un gest schiţat, un semn fugar, o mimică destinată altuia, în care eşti comentat pe la spate. Această „coada ochiului” a conştiinţei feminine zăreşte totodată apropierea dragostei pe care bărbaţii – mai simpli din acest punct de vedere – n-o văd decât atunci când le sare-n ochi, şi încă!</p>
                     <p rend="justify">E imposibil ca Adia să nu fi văzut privirea schimbată cu gondolierul când a sărit din gondolă. E imposibil, instabilule Paşa, să nu-şi fi dat seama, în timp ce o pictai, că pe lângă ochiul pictorului, care „înregistra” frumuseţea ei, selecţionând ce-i mai expresiv în ea, o mai privea şi ochiul îndrăgostitului, care-l deranja pe pictor, făcându-l să adore – dezinteresat din punct de vedere artistic – modelul iubit în clipa când nu mai era pictat. Cunosc…</p>
                     <p rend="justify">Atunci de ce tocmai ţie ţi-a mărturisit că iubeşte pe un altul?</p>
                     <p rend="justify">Bagă de seamă, Paşa, nu ţi-a spus: „Pe tine nu te iubesc, nici nu te pot iubi, fiindcă iubesc pe altcineva”, ceea ce ar fi fost o grosolănie.</p>
                     <p rend="justify">A spus atât: „Îl iubesc”.</p>
                     <p rend="justify">Dar există cuvânt care să dea unei femei mai deplină frumuseţe, mai arzătoare feminitate decât acesta?</p>
                     <p rend="justify">În momentul când a spus „îl iubesc”, a ştiut că o iubeşti, fiindcă frumuseţea pe care i-o dă acel cuvânt o făcea invincibilă în ochii celui care-o privea şi asculta spunându-l. Acest „îl iubesc” se traduce astfel: „Ştiu, Paşa, că mă iubeşti… Iubeşte-mă. Ia-mă. Răpeşte-mă din acest îl iubesc”</p>
                     <p rend="justify">Tu, natural, te-ai întristat auzind că-l iubeşte pe tânărul Deleanu. Deci, ai iubit-o mai tare. Ai renunţat la ea, adică ai vrut să renunţi, şi ai văzut că nu poţi. Ai devenit gelos, deci suveranitatea absolută a proprietăţii ţi-a devenit necesară, de unde până atunci îţi părea facultativă.</p>
                     <p rend="justify">Prin acest „îl iubesc” ea te-a făcut să fugi şi după trecutul şi viitorul ei, când până atunci te ştia mulţumit cu staţionarea în faţa prezentului. Te-a legat cu mai multe lanţuri, având aerul că te dezleagă. […]</p>
                     <p rend="justify">Îmi vei spune, bunule Paşa, că eu fac un monstru din Adia, că-i atribui calcule şi subtilităţi odioase, incompatibile cu simplicitatea ei de cristal.</p>
                     <p rend="justify">Te înşeli! E cochetă, şi nu pare. De asta e femeie aleasă. Perfecţiunea ultimă a unui scriitor – uite: Gâde – e să pară că n-are nici un stil şi totuşi să-l aibă pe cel mai dificil: al simplicităţii reconstituite. Aşa-i şi cochetăria adevărată. Îţi dă impresia unei absenţe. Asta înseamnă că e străvezie ca tot ce e perfect pur.</p>
                     <p rend="justify">Există învăluind totul, dar n-o vezi. Adevărata cochetărie e involuntară, ca şi feminitatea cu care se identifică.</p>
                     <p rend="justify">Când Adia ţi-a spus „îl iubesc”, a spus ceea ce trebuie să spuie ca să declanşeze o mişcare mai puţin pasivă a drăgostii tale spre ea.</p>
                     <p rend="justify">Acest „îl iubesc”, în ultimă analiză, fericitule Paşa, înseamnă: „Te iubesc”.</p>
                     <p rend="justify">Şi tocmai eu, eleva ta, să-ţi fac lecţii, să te ajut! Nu te întrista. Asta înseamnă că eşti tânăr. Fii orgolios că poţi primi lecţii de la eleva ta. Tu iubeşti, eu îţi dovedesc că eşti iubit. Vezi şi tu în partea cui se îngrămădesc anii.</p>
                     <p rend="justify">N-am isprăvit încă. Doresc să fii liniştit. Un singur lucru a rămas, pentru tine, obscur şi, poate, îngrijorător: cum a putut Adia – ea n-are nevoie de elogii – să-l iubească pe tânărul Deleanu despre a cărui valoare ţi-am vorbit suficient? Cum a putut să intre aşa ceva prin „porţile împărăteşti” care sunt ochii Adiei?</p>
                     <p rend="justify">Nici n-a intrat, nici n-a ieşit, fiindcă nu l-a iubit.</p>
                     <p rend="justify">Dar: „Îl iubesc”…</p>
                     <p rend="justify">O confuzie, bunul meu Paşa, o simplă confuzie din acelea care încurcă pe oamenii tineri. Nu vreau să-ţi fac o lecţie cu subiect anost, dar sunt silită să fac oarecare consideraţii asupra maternităţii ca generatoare de confuzii.</p>
                     <p rend="justify">Pretind unii că femeia, cu tot ce-i specific în fiziologia ei, e creată pentru confecţionarea pruncului. Poate că da. În tot cazul, sentimentul maternităţii există şi în cea mai stearpă femeie. Forma cea mai rudimentară şi cea mai directă e afecţiunea pentru propriul copil. Totuşi, bagă de seamă câte femei nu-s de loc „mame” cu odraslele lor. După avizul meu, această vitregie – mai generalizată decât se crede! – înseamnă că nu numaidecât copilul, copilul tău, polarizează acest sentiment, a cărui existenţă mi se pare axiomatică. Dimpotrivă, afecţiunea pentru copilul tău fiind oarecum obligatorie (prin sancţiunea opiniei publice, cu toate variantele ei artistice, morale, religioase şi juridice) devine un fel de corvadă. În tot cazul, e mai puţin spontană, mai puţin liberă, mai puţin dezinteresată, tocmai din pricina obligativităţii ei, din pricina amestecului colectivităţii. Un exemplu lămuritor în această privinţă: Doi tineri se iubesc pe furiş fiindcă familiile… Dragostea lor e perfectă tocmai fiindcă familiile: În sfârşit, datorită cine ştie căror împrejurări, familiile consimt. Ceea ce era delicios „pe furiş” devine ostentativ şi obligator „pe faţă”. Mama ei, clipind din ochi, roagă pe invitaţi să-i lase singuri şi, pe la spate, cu o voce destul de tare, se înduioşează de gentileţa „hulubaşilor”. E aşa-zisa clipă încântătoare a logodnei. Dragostea cu drăgălaşe demonstraţii în doi, „hulubismul” devine obligator pentru logodnici. Altfel n-ar mai fi logodnici – aşa cum e cântată această noţiune n-or mai fi logodnici pentru cei care-au venit nu să-i felicite, ci să-i vadă logodnici.</p>
                     <p rend="justify">Voluptate cu spectatori la vrâsta logodnelor normale nu există. Şi atunci, tinerii îndrăgostiţi, deveniţi prin logodnă funcţionari ai idilei, încep să simtă corvada. Vine efortul, teatrul în doi, penibil, din care se naşte prima minciună reciprocă, deprinderea ipocriziei casnice etc… Astfel, logodna ucide amănunţit dragostea. E primul cimitir. După aceea vine distracţia festivităţii căsătoriei, luna de miere cu logodna trupească şi restul.</p>
                     <p rend="justify">Aşa e şi cu sentimentul – sau instinctul – maternităţii faţă de propriul copil. Obligativitatea lui îl slăbeşte, în contrazice, jignind autonomia sufletească – uneori îl anulează, nu în sine, faţă de copil numai. Sentimentul rămâne disponibil, puţin ursuz. Şi atunci ai spectacolul unei mame vitrege pentru copilul ei, pasionată mamă pentru căţelul, pisica, florile sau amantul ei. Pasiunea unor gospodine pentru „interiorul” casei lor e tot o formă a acestui sentiment.</p>
                     <p rend="justify">Am făcut aceste consideraţii numai ca să-ţi reamintesc că orişice femeie e neapărat mamă… faţă de cineva sau ceva.</p>
                     <p rend="justify">         „Îl iubesc ca pe un mărţişor găsit pe stradă. E copil”…</p>
                     <p rend="justify">Adia singură ţi-a dat cheia afecţiunii ei pentru tânărul Deleanu. Ai neglijat-o, cum neglijezi totdeauna evidenţa. E – sau mai riguros – era o afecţiune maternă. Valoarea intrinsecă a celui spre care era îndreptată n-avea importanţă. Hid, prost, rău, murdar – era „copilul ei”. „Mărţişor găsit pe stradă” sau copil găsit pe stradă: i l-a trimis destinul. Joacă şi superstiţia mare rol în aşa ceva.</p>
                     <p rend="justify">Dar femeile nu au nevoia de expansiune a sentimentului maternităţii decât atunci când simt declinul drăgostii (de la care smulg astfel o prelungire, căci copilul, pentru femeie, de cele mai multe ori, e o variantă a bărbatului de la care-l au) sau absenţa drăgostii, sau nevoia drăgostii.</p>
                     <p rend="justify">Sunt convinsă că afecţiunea Adiei pentru tânărul Deleanu dovedeşte neîndoios că atunci când l-a cunoscut – „mărţişor găsit pe stradă”: l-a găsit la patinaj – simţea concomitent şi absenţa, şi nevoia drăgostii.</p>
                     <p rend="justify">Tânărul Deleanu n-a fost decât un regretabil, dar explicabil preludiu al somptuosului meu Paşa.</p>
                     <p rend="justify">Iată complect şi definitiv diagnosticul pe care mi-l ceri.</p>
                     <p rend="justify">Acuma să-ţi dau câteva directive practice. Vrei să desfiinţezi definitiv îndoiala pe care – cine ştie – poate că nici scrisoarea mea n-a alungat-o? Vrei să te convingi că Adia te iubeşte şi că tânărul Deleanu e o fantoşă? Vrei să fii fericit?</p>
                     <p rend="justify">Foarte simplu. Vino la Sălcii împreună cu Adia. Aceasta e singura soluţie, şi e perfectă.</p>
                     <p rend="justify">Iată şi explicaţia.</p>
                     <p rend="justify">Adia l-a cunoscut pe tânărul Deleanu la patinaj. Conced că tânărul patinează bine. L-a mai văzut probabil dumineca, din când în când la un cinematograf, într-o grădină publică, la teatru: în sfârşit, într-unul din locurile publice în care se ascunde aşa-zisa taină a idilei. Nu uita că-l cunoaşte numai de câteva luni. S-au cunoscut la patinaj, deci pe la Crăciun. Şi s-au văzut uneori numai, şi pe fugă, el fiind ocupat cu şcoala.</p>
                     <p rend="justify">Apoi urmează întâlnirea din tren, între două staţii, pe care ţi-am descris-o. Numai eu fredonam o arie din Manon; Des Grieux tăcea. De altfel, îl cunosc suficient: e un frenetic taciturn, vid.</p>
                     <p rend="justify">Făcând bilanţul acestei idile, te rog să observi că Adia l-a văzut patinând, tăcând şi plângând. Şi l-a văzut singur.</p>
                     <p rend="justify">Îl cunoaşte?</p>
                     <p rend="justify">Te asigur, Paşa, că-l cunosc mult mai bine. Mi-a fost de ajuns să-l văd de două ori ca să-l evaluez. Dar eu l-am privit cu ochi limpezi, de asta l-am văzut imediat.</p>
                     <p rend="justify">Totul e să-l „vadă” şi Adia. Până acuma nu l-a văzut. L-a revăzut în închipuire, ceea ce-i cu totul altceva. E exact concluzia pe care-o produc unele vacanţe petrecute în ţinuturi sălbatece: la munte sau la ţară. Te plictiseşti. Tonele de „natură” te apasă. Cauţi pe cineva. Îl găseşti totdeauna. E medicinistul obligator cinic şi sceptic, care dintii intimidează şi apoi se converteşte la credulitate şi cel mai plat sentimentalism. E ofiţerul zvelt şi elegant, cu care faci câteva ceasuri de călărie poetică pe zi şi care-ţi pune scrisori în coburi şi flori în coama calului. E tânărul vecin de moşie, care zilnic galopează pe ogorul semănat, înfruntând injuriile ţăranilor, şi căruia, la sfârşitul vacanţei, îi strângi mâna pe furiş. E palidul şi nehrănitul poet al stelelor şi lunii, care-ţi dedică versuri pastişate numai după autori demodaţi. E pletosul violonist care nu mai face exerciţii, ca să-ţi fure inima cu ajutorul suspinelor celebre etc. …</p>
                     <p rend="justify">Aşa îi judeci astăzi. Dar ieri, şi acolo, ai crezut că-i iubeşti. Ai oftat la plecare şi ai privit cu gol în inimă, florile şi stelele care rămân. Acea persoană care acolo te-a fermecat, dacă n-o mai vezi niciodată, devine dragostea cea mai „curată”, cea mai „poetică” a vieţii: fie student la Medicină, ofiţer de cavalerie, elev la conservator – indiferent.</p>
                     <p rend="justify">În schimb, dacă vine să-ţi facă vizită la oraş, devine imediat cea mai anostă şi mai ambarasantă cunoştinţă, de care te jenezi faţă de prietenii de la oraş, pe care o renegi, pe care o urăşti, ca tot ce te umileşte profund.</p>
                     <p rend="justify">Motivul? Schimbarea mediului. Ce-ai iubit la Văratec – la Bucureşti, după vacanţă, devine: „Uf! Să mă-nvăţ minte să mai fac cunoştinţe la mănăstiri!” Veniţi la Sălcii amândoi. O singură dată să-l vadă Adia pe tânărul Deleanu în mediul nostru, evoluând printre noi doi, subt privirea ei, şi te asigur, bunul meu Paşa, că tânărul Deleanu nu va mai pune piciorul la Sălcii nu din cauza mea – eu îl ţin în grădină, cum l-aş ţine la bucătărie – ci din cauza Adiei, care se va jena să-l vadă şi să-l vezi, şi să te vadă văzându-l.</p>
                     <p rend="justify">Smulge-te deci din Veneţia. Nu ezita o clipă. Pleacă imediat. Adia va pleca împreună cu tine, sunt sigură. Spune-i în treacăt că Sălcii e o moşie nu departe de Medelenii tinărului Deleanu. Vei compensa prin acest gest imprudenţa pe care ai făcut-o mărturisindu-i că ai desfăcut scrisoarea adresată tinărului Deleanu. Spun imprudenţă nu fiindcă te va dispreţul. Nu! Va fi însă prea măgulită. Şi conştiinţa unei prea mari puteri e primejdioasă mai ales când tinerii tirani guvernează singuri, fără regenţa unei Ioane, de pildă. Gestul cu Sălciile din vecinătatea Medelenilor va compensa pe celălalt. Îşi va da seamă că, dacă te-ai îndoit de ea, nu te îndoieşti de tine. Procedează cum îţi spun: sunt sfetnic lucid şi femeie pe deasupra.</p>
                     <p rend="justify">Voi lua măsuri, trimeţându-l pe Sake la Bucureşti, să nu vi se facă dificultăţi la întoarcere. Telegrafiază-mi numai ziua plecării.</p>
                     <p rend="justify">Am făcut o mică pauză, ca să recapitulez întrebările din scrisoarea ta.</p>
                     <p rend="justify">Ereditatea dinspre mamă a tânărului Deleanu? Are să te amuzeze! Mama lui e virtuoasa Alice Deleanu, născută Dumşa, care-mi întoarce spatele de când cu plecarea lui Vania în America. Crede probabil că eu am „stricat viitorul” lui Vania! Nu mă vorbeşte de rău nicăieri, dar mă evită. Pentru ea eu sunt Sodoma şi Gomora. După cum vezi, mama tânărului, departe de a fi o sirenă, este o perfectă pedagogă a virtuţei, familiei, carierii. Când te gândeşti că această domestică şi timorată făptură e nepoata faimoasei Fiţa Elencu şi vara lui Vania, nu-ţi vine să crezi! Probabil că seamănă cu mama ei, o limfatică anonimă a vechiului Iaşi boieresc. Tânărul Deleanu „s-a tras” dinspre ea – adăugând produsul sporturilor: muşchii. Are şi o soră tânărul. N-o cunosc – casele noastre nu se frecventează decât prin junele familiei, care se cultivă în grădină – dar, după câte am auzit, e prototipul insuportabil al „copilului teribil”. Sportivă şi ea – se putea cu-aşa frate! – şi muzicantă înţelegi, educaţie aleasă – se putea cu aşa mamă!</p>
                     <p rend="justify">Închipuieşte-ţi, veneţianule, cu aceste date, decorul şi viaţa de familie a elevului Deleanu în vacanţă. Sora care face „spirite” la dejun, sporturi dimineaţa şi muzică seara, când răsare luna, la patru mini cu „mămica”! Mama, virtuoasă, moralistă şi ideală gospodină şi Mamă: „O mamă”!</p>
                     <p rend="justify">Tatăl… A! Nu-l cunoşti pe Iorgu Deleanu? E un om despre care se spune la toate vrâstele, cu acelaşi ton: „Ce poamă!” Numai el mă salută pe stradă, dar trage cu ochiul să vadă dacă nu-l observă vreun amic de-al casei. Cred că e singurul exemplar reuşit al acestei convenţionale familii. Dar, după câte ştiu, nu prea stă pe acasă.</p>
                     <p rend="justify">Eşti satisfăcut?</p>
                     <p rend="justify">Simt că mi-am făcut datoria.</p>
                     <p rend="justify">A! Mai am de răspuns la post-scripium.</p>
                     <p rend="justify">Când o femeie îţi trimite o fotografie, e mult sau e puţin?</p>
                     <p rend="justify">Depinde de fotografie, naivul meu Paşa. Dacă fotografia e extraordinară, e mult. Dacă fotografia e mediocră, e puţin. Dar când îl ai pe Alexandru Pallă alături, lângă tine, şi când acest rarisim Alexandru Pallă îţi face portretul – aşa cum mi l-ai descris: roş şi verde, în verdele Veneţiei – şi când, în loc să trimiţi portretul însuşi, sau măcar fotografia acestui portret tinărului de la Medeleni, îi trimiţi o fotografie oarecare – da! erai foarte distrată în clipa expediţiei. Şi dacă erai foarte distrată în acea clipă tocmai, înseamnă că te gândeai la cel care te priveşte, sau te va privi, în carne şi oase, mai mult decât la celălalt.</p>
                     <p rend="justify">Şi când, pe deasupra, acea fotografie oarecare nu e însoţită de nimic, valoarea ei scade simţitor. O femeie, bunule Paşa, când trimite o fotografie de-a ei cuiva pe care-l doreşte, cuiva de care vrea să fie dorită, mai adaugă o floare, o şuviţă de păr, ceva, în sfârşit, care să dea parfumul realităţii cartonului mort. Sau măcar sărută fotografia pe care o trimite. N-ai grijă! Când o sărută, are grija să anunţe aceasta pe dosul fotografiei. Femeile nu cunosc nici voluptatea invizibilului, nici a anonimatului, mai ales în dragoste.</p>
                     <p rend="justify">O fotografie trimisă în astfel de condiţii, fără de nici un cuvânt, e o carte de vizită depusă fără să te dai jos din trăsură.</p>
                     <p rend="justify">Trimit şi eu, după cum vezi, o fotografie de-a mea, aleasă la întâmplare, dar ţi-o trimit ţie, ca să mă vezi îmbătrânita şi să n-ai decepţii când ne vom vedea aici. Bunule Paşa, între noi cochetăria e deplasată. Suntem doi vechi tovarăşi de arme.</p>
                     <p rend="justify">Poţi să arăţi fotografia mea şi Adiei, ca să-şi dea seama că Ioana Pallă, castelana de la Sălcii, care vă doreşte pe amândoi, nu poate fi nici o clipă rivala ei. Cred că şi tu, privindu-mi fotografia alături de Adia, vei avea aceeaşi părere…”</p>
                     <p rend="justify">Ioana Pallă răsfoi un maldăr de fotografii, pe care le privi amănunţit, aşa cum se priveşte o femeie în oglindă, când e îndrăgostită. Alese una – pe cea mai bună – o sărută şi, fără să scrie nici o vorbă pe faţă sau pe verso, o aşeză între foile voluminoasei scrisori.</p>
                     <p rend="justify">Ioana Pallă, fostă sultană a lui Paşa şi camarada lui, îi servise multe „adevăruri nuanţate” în scrisoarea care trebuia să-l determine să i-o aducă pe Adia la Sălcii.</p>
                     <p rend="justify">Portretul tinărului Deleanu, de pildă, îl exprimase conştiincios. Un singur amănunt omisese: motivul care o făcea pe ea, Ioana Pallă, inabordabilă ca un trăsnet pentru intruşi, nu numai să tolereze, dar să provoace şi să întreţie chiar vizitele „băieţoiului” de la Medeleni.</p>
                     <p rend="justify">Aşa ceva însă nu se destăinuieşte unui bărbat, chiar, sau mai ales, când acel bărbat e Paşa, în ultima sa metamorfoză. Nu putea să mărturisească lui Paşa că avea nevoie de prezenţa tinărului Deleanu, şi mai ales motivul acestei nevoi, contradictoriu pe de-a-ntregul cu părerea pe care o avea – sincer exprimată în scrisoare – despre acelaşi personaj.</p>
                     <p rend="justify">Un motiv identic o determinase cu ani în urmă să se căsătorească, fără de nici un interes bănesc – ea singură fiind bogată – cu fratele pictorului Pallă, politicianul Sake, despre care curând spusese cu un ton care nu suferise nici o evoluţie: „Ce pauvre Sake!”</p>
                     <p rend="justify">Înainte de-a se căsători cu Sake, o cucerise pe sora fraţilor Pallă, Adelina Pallă, reeditarea feminină a simpluţului Sake.</p>
                     <p rend="justify">Amândouă era eleve interne la călugăriţe, în ultimul an. Adelina Pallă, orfană, era crescută de fratele ei, Manole Pallă, Sake, mult mai în vârstă decât ea, holtei cu menajeră, şeful partidului conservator din Iaşi, graţie averii uriaşe moştenită din părinţi şi graţie prestigiului – neştirbit nici de moarte – al părintelui său, Ştefan Pallă, unul din rarii oameni ai acelei vremi, stimat şi de răposata Elencu Dumşa: Fiţa Elencu.</p>
                     <p rend="justify">Pe-atunci, Ioana – fiica unei grecoaice pe cât de frumoasă pe-atât de iscusită, şi a unui negustor de neam turbure, îmbogăţit în apatica Moldovă – îşi aştepta frumuseţa, care nu-i venise încă decât în ochii întredeschişi. Era slăbuţă, palidă, cu gesturile de văduvioare ale fetelor crescute la călugăriţe, în haina cernită şi ingrată, cu filetul negru pe cap şi genele plecate.</p>
                     <p rend="justify">Aşa cum era, se îndrăgostise fulgerător de pictorul, de pe-atunci celebru, Alexandru Pallă, ale cărui rare treceri prin Iaşul părintesc răscoleau garderoabele femeilor ca balurile date în cinstea lui vodă. Îl văzuse o singură dată la teatru, şi dorise pentru ea – ca Salomeea, capul lui Ioan – decorativul cap bărbătesc al lui Alexandru Pallă.</p>
                     <p rend="justify">Pictorul plecase în străinătate. Venea în ţară numai ca să-şi încaseze venitul moşiilor administrate de Sake.</p>
                     <p rend="justify">Ioana, după plecarea lui, câştigase mai mult decât prietenia Adelinei; prin ea, mai mult decât simpatia lui Sake. Şi astfel, după trei ani, când pictorul venise din nou la Iaşi, după ce colindase Indiile, China şi Japonia, făcuse cunoştinţă cu o rudă inedită: Ioana Pallă, graţie căreia preţuise altfel decât până atunci peisajul Iaşului, în care se statornicise vreo doi ani.</p>
                     <p rend="justify">Cucerirea treptată a Adelinei şi-a lui Sake nu era, cum s-ar putea crede, un calcul abil pentru a căpăta dacă nu o avere de care n-avea nevoie, măcar un nume mai vrednic de rangul feminităţii ei decât cel înscris în cataloagele şcolare şi pe coperta cărţilor de învăţătură.</p>
                     <p rend="justify">La călugăriţe era atrasă de Adelina fiindcă era singura fiinţă din preajma-i, care – deşi lipsită de orice farmec – îl avea pe acela al rudeniei de sânge cu Alexandru Pallă. Începuturile apropierei ei de Adelina aveau coloritul celor mai pure idile. Timiditate, roşeli ale obrajilor şi sufletului, bătăi de inimă, teamă de ridicol, fericiri prelungite-n insomnii şi visuri, pentru cel mai neînsemnat gest afectuos al Adelinei.</p>
                     <p rend="justify">Adelina, într-un cuvânt, era „flama” ei. Cu preţul unor eroice umilinţe faţă de colega de bancă a Adelinei, izbutise s-o înlocuiască. Apoi devenise tovarăşa ei de dormitor, la masă, la plimbare în recreaţii, la slujbă, dumineca, şi chiar la Sălcii în vacanţa cea mare.</p>
                     <p rend="justify">Sake o măritase pe Adelina cu un subordonat politic.</p>
                     <p rend="justify">Ioana o iubise pe Adelina Pallă; pe Adelina Mendrea o dispreţui cum merita. La nunta Adelinei numai mireasa plângea cum plângeau miresele în acele demodate vremi – cu hohote publice, leşinuri, deşteptări palide pe sofale, cu săruri la nas şi apă de flori pe tâmple; domnişoara de onoare a Adelinei, cauza necunoscută de nuntaşi a realei desperări, împlinită după o vacanţă la Sălcii, se îndreptase cu aceleaşi emoţii, timidităţi şi pasionate învăluiri, spre celălalt purtător al numelui Pallă: Sake.</p>
                     <p rend="justify">Când ţi-e scump un om, lesne pot să-ţi fie icoane pentru adevărate îngenuncheri toate obiectele neînsufleţite ale intimităţii lui. Iubeşti atunci o batistă a omului dorit mai mult decât pe propriul tău frate. Ţi-e mai preţios ciobul de oglindă în care s-a privit, decât însuşi chipul părintelui tău mort. Şi mai dragă ţi-i lectura numelui său, iscălitură pe un petec de hârtie, decât versurile cărţii cumpărate cu sacrificii.</p>
                     <p rend="justify">Aşadar Sake, la început, ca şi Adelina, nu fusese un simplu Sake, deşi era. Frăţia de sânge cu Alexandru, convieţuirea din timpul copilăriei dădeau sacru şi liric mister chiar evidentului Sake.</p>
                     <p rend="justify">Apoi venise Alexandru, paşă la început. Când plecase, după doi ani de pictură la Iaşi şi la Sălcii – Ioana îi spunea Paşa. Dar paşă nu mai era. Lăsa în urma lui o sultană, al cărei bun plac îl urma plecând.</p>
                     <p rend="justify">De-atunci Ioana trăise multă vreme sultană, îmbelşugând cu prisosinţă cronica nescrisă a Iaşului, în popasurile de vară, făcute la Sălcii, printre călătoriile de peste graniţă şi în iernile petrecute uneori în capitala Moldovei.</p>
                     <p rend="justify">Şi iată că din nou reînvia ceea ce în adolescenţă fusese o confuzie: atracţia pentru o persoană legată prin ceva de cea dorită.</p>
                     <p rend="justify">De când o văzuse pe Adina, tânărul Deleanu îi devenise indispensabil şi insuportabil, simultan. De asta îl vedea aproape zilnic, şi de asta îl ţinea în grădină.</p>
                     <p rend="justify">Fără de Adia, tânărul Deleanu era un simplu „băieţoi”. Dar Adia exista – şi nu ştiuse unde-i până la scrisoarea lui Paşa – şi singura ei urmă fusese tânărul Deleanu.</p>
                     <p rend="justify">Pe Adelina o iubise, sau crezuse c-o iubise, pe tânărul Deleanu însă ştia că nu-l iubea: departe de asta! Atracţia era mai umilitoare, corvada – mai grea.</p>
                     <p rend="justify">Adelina era sora lui Alexandru Pallă.</p>
                     <p rend="justify">Dar pe tânărul Deleanu Adia îl iubea.</p>
                     <p rend="justify">Îl iubea? …</p>
                     <p rend="justify">Logic, era imposibil ca Adia de la Veneţia să-l iubească pe tânărul Deleanu. Nici chiar Adina cea din tren – logic – nu putea să-l iubească pe tânărul Deleanu. Apariţia vaporoasă din tren – fetiţă şi femeie în acelaşi timp, cum unii adolescenţi sunt fete şi băieţi – nu putea iubi pe îngrozitor de concretul tânăr de la Medeleni.</p>
                     <p rend="justify">Totuşi „exista” scena de pe culoarul vagonului: sărutările, lacrimile…</p>
                     <p rend="justify">Şi existenţa acestei scene inexplicabile era singurul mister închis în acest tânăr Deleanu. Zile şi zile de-a rândul, în prezenţa şi absenţa lui, căutase să-l descopere, cum ciocăneşti un simplu şi prozaic zid, în căutarea comoarei închise. Nu descoperise nimic. Zidul era plin. Dar e chinuitoare pedeapsă să dormi şi să trăieşti necontenit alături de un zid opac, în speranţa unei comori pe care n-o găseşti, în loc să fii liber, mai ales când libertatea de până atunci avuse dimensiuni de palat.</p>
                     <p rend="justify">Era sigură că bunul Paşa va fi convins de scrisoarea ei – dar ea nu era de loc.</p>
                     <p rend="justify">În faţa femeii pe care-o dorea, avea clara conştiinţă că feminitatea ei se nimicise. Conştiinţa acestei infirmităţi era o armă poate, dar o armă bărbătească oarecum, armă de înfrângeri, fără tăiuş, elastică, moale, laşă.</p>
                     <p rend="justify">Întrebarea care-l frământa pe Paşa la Veneţia – cine-i tânărul Deleanu? – o chinuia şi pe ea, dar mai ascuţit, fiindcă tânărul Deleanu era lângă ea şi Adia la Veneţia.</p>
                     <p rend="justify">Iubea ca un bărbat şi se temea ca un bărbat – şi femeia dorită rămânea mai femeie, înarmată cu toată feminitatea, pe care, nemaiavând-o firesc, i-o atribuia.</p>
                     <p rend="justify">O singură soluţie găsise mintea ei pentru a dezlega enigma tinărului Deleanu: să-l iubească. Iubindu-l, o clipă numai, dar sincer, ar fi descoperit cheia pe care orice femeie o lasă în dragostea pentru bărbat, singură cheie cu care poţi deschide măcar una din nenumăratele porţi după care e închisă şi ascunsă feminitatea ei.</p>
                     <p rend="justify">Iubindu-l, ar fi ştiut de ce-l iubise Adia – care, logic, nu putea să-l iubească – şi aflând de ce-l iubise Adia, ar fi ştiut cum şi pe cine poate iubi Adia: ar fi aflat ilogicul, deviaţiunile specifice feminităţii ei.</p>
                     <p rend="justify">Dar tocmai pe tânărul Deleanu nu-l putea iubi. Şi simulacrul unei iubiri nu putea fi edificator pentru ea.</p>
                     <p rend="justify">Iată de ce, în faţa scrisorii care însemna venirea Adiei la Sălcii – nu departe de Medeleni – avea sentimentul de îngrijorare al unui avocat, care după ce-a pledat astfel procesul încât îl vede câştigat – pe faţa biruită a judecătorilor – se cutremură, dându-şi seamă tardiv că onorarul – neluat încă, şi insuficient garantat – e îndoielnic.</p>
                     <p rend="justify">Uneori, excesul de viaţă oboseşte: ai vrea să fii bolnav ca să te odihneşti în pat. Din aceeaşi pricină, marii bogătaşi doresc „momente” de sărăcie, ca un ceai de tei după multă cafea neagră; inteligenţele în veşnic neastâmpăr, acalmia tonifiantă a prostiei; scriitorii prea glorioşi, antractele uitării; femeile cu prea mult succes, viligiatura singurătăţii; şi talentele tinere, măcinate de tumultul permanent şi anarhic al sufletului, lecturi plate, care tâmpesc şi distrează dând sufletului fizionomia rubicondă şi beată a bucătăreselor din galeria la cinematograf.</p>
                     <p rend="justify">Căutarea acestui echilibru îl făcuse pe Dănuţ, de-a lungul anilor, să cetească pasionat în unele epoci – uneori numai – acea literatură care începe cu haiducii şi romanele demontate în fascicule, şi trecând prin Ponson du Terrail, Michel Zévaco, Paul Féval, Jules Marry şi alţii cu nume obscure, ajunge la Gaston Leroux, Conan Doyle, Maurice Leblanc, şi toţi acei fabricanţi de aventuri palpitante, romane care pe faţă sau într-ascuns se găsesc în toate casele, dacă nu în toate bibliotecile, socotite de unii şampanie literară, de alţii laxativ. Înainte, căuta un echilibru cetind astfel de romane, care în domeniul lecturilor aveau aceeaşi valoare şi semnificaţie pentru el ca Tonel în domeniul prieteniei.</p>
                     <p rend="justify">Acum le cetea fiindcă era la nivelul lor. Din altitudine în altitudine, căzuse – nu coborâse – la nivelul platitudinii.</p>
                     <p rend="justify">Sufletul îşi pierduse sonoritatea.</p>
                     <p rend="justify">În faţa soarelui, de pildă, mai mult decât: „Frumos e; sau roşu e!” nu putea nici vorbi, nici gândi, nici simţi. Constata şi nimic mai mult. Ochii şi urechile ţineau neglijent contabilitatea estetică pe care-o ţine marele ochi de bou şi clăpăuga ureche de porc a banalităţii obşteşti.</p>
                     <p rend="justify">Înainte fugea de belşug; seceta-i era o răsplată, o odihnă binemeritată. Acum avea nostalgia belşugului, şi-atât.</p>
                     <p rend="justify">De când o cunoscuse pe Ioana, fulg cu fulg, pană cu pană, sufletul se despuiase: îşi simţea gândurile cu atât mai ridicule cu cât avântul dorea să fie mai mare, ca zborul unui cârd de gâşte jumulite de vii.</p>
                     <p rend="justify">Regres vertiginos ca aparenta neclintire a pământului, din seara când se despărţise de Adina şi o întâlnise pe Ioana. Ciudate raporturile cu Ioana! În seara când o cunoscuse, călare pe bihuncă la spatele ei, o sărutase pe gât, cuprinzându-i sânii cu mâinile. Pe hotarul unei melancolii începea o aventură. Restul acelei nopţi, bărbăteşte începută, era ratat şi umilitor. A doua zi se consolase. Oricum, să săruţi pe gât din prima seară pe celebra Ioana Pallă e mult! Alţii au aşteptat ani de zile zadarnic – aşa cel puţin spuneau unii cronicari – ceea ce el, elev în clasa opta, luase într-o singură seară.</p>
                     <p rend="justify">Revenise la Ioana Pallă, a doua zi chiar, cu Dorian Gray, hotărât să o epateze, dezvăluindu-se. E preferabil, în faţa Ioanei Pallă, să fii Dan Deleanu, cu idei personale original exprimate, decât un oarecare elev de liceu. Fusese mai elev de liceu decât oricând. Plecase mortificat, cu o impresie de repetentă extra-şcolară.</p>
                     <p rend="justify">Revenise iar. Îşi dovedise în timpul nopţii că rolul pe care i-l atribuia Ioana Palia – ea nedându-şi seamă că-i rol – îi da putinţa să o „studieze” fără ca ea să-l bănuiască măcar. Studiase exact ceea ce studiase şi în zilele precedente: umilirea lui ciudoasă. Ioana Pallă rămânea tot Ioana Pallă, el, tot elevul repetent.</p>
                     <p rend="justify">Revenise iar. Îşi dovedise în timpul nopţii că cei ce studiază aşteaptă, observă, compară, înregistrează, pândesc. Da, pândesc. Acesta era termenul exact. Studierea unei femei nu e ca o vânătoare de prepeliţe. E o pândă, răbdător instalat după un copac, tăcut, confundându-te cu umbra şi tăcerea copacului de care te razemi – aştepţi, De-atunci, nu mai pretindea nimic de la ziua următoare. Se lăsa pe seama zilelor, socotite în totalitatea lor succesiv sporită, aşteptând surpriza la început, miracolul mai apoi. Înţepenise în aceeaşi poziţie.</p>
                     <p rend="justify">Dar, treptat-treptat. Începuse prefacerea dinăuntru.</p>
                     <p rend="justify">Târziu abia îşi dădu seamă că la început, dacă accepta rolul impus de Ioana, dacă se resemna să-l suporte, avea totuşi convingerea liniştitoare că odată şi odată va da o superbă dezminţire, precum biblicul Samson.</p>
                     <p rend="justify">Dar pletele lui Dănuţ. În loc să crească, scădeau. Mai mult, mai jalnic, decrepitudinea robitului Samson se datora tunsorii. Dalila avea foarfece. Decrepitudinea lui Dănuţ, însă, era un fel de chelie.</p>
                     <p rend="justify">Gestul de revoltă al scuturării pletelor făcea, dimpotrivă, să cadă, mereu, alte şuviţe moarte.</p>
                     <p rend="justify">Crezuse că într-o zi se va putea dezvălui în faţa Ioanei, arătându-i chipul lui adevărat. Se înşelase. Nu mai era nici o mască pe faţa lui: era aşa cum îl credea Ioana. Mască era trecutul – mască scoasă prin surpriză, prin somn.</p>
                     <p rend="justify">Crezi că ai pe faţă rânjetul cretin al măştii, şi deodată îţi întâlneşti faţa în oglindă.</p>
                     <p rend="justify">Încercase atunci să fure, căci furt era să ia ceva din recolta altor Dănuţi, din trecut, şi a pretinde faţă de Ioana, că era dintr-a lui, a prezentului Dănuţ. Încercase s-o epateze, reproducând, sau mai exact, pastişând fără elan „notaţii” din caietul dăruit Monicăi: Alunele veveriţei. Încercarea păruse Ioanei o tentativă de furt – de la alţii: avea dreptate. Se fura pe el singur, dar tot gest josnic de furt era, căci ceilalţi Dănuţi erau alţii. Nu-l umilise acuzaţia că-l plagiază pe Jules Renard. Asta n-avea nici o importanţă. Îl umilise descoperirea gestului care purta ca un tatuaj revelator pecetea furtişagului.</p>
                     <p rend="justify">Începuse o activitate josnică în el. Tot ce gândea era slut, hâd. Toate amintirile se alterau, ca prăjiturile cu cremă, vara. Nimic nu mai era proaspăt, nimic fraged. Totul mucegăia, se oţetea. Avea în suflet atmosfera unei tejghele părăsite într-o odaie cu soare fermentat şi muşte verzui.</p>
                     <p rend="justify">Se îndoia chiar dacă o iubise pe Adina, şi dacă îl iubise. Şi cu Adina cercase s-o epateze pe Ioana. „Cucerirea” Adinei, istorisită cu un aer infatuat şi retuşări de rigoare, căpătase un accent fals de literatură de rând. Părea născocită, chiar în ochii lui. În tot cazul, uricioasa ca o aventură sentimentală cu o chelneriţă. Fără de amintirea sufletului şi elanurilor de atunci, fabulaţiunea dragostei lor era de o pretenţioasă banalitate, în care el – trebuia s-o epateze pe Ioana – avea rolul donjuanului lucid, calculat şi pervers, şi ea rolul fetei seduse. Îl minunase şi pe el, în timp ce istorisea Ioanei – deseori întrerupt de sarcasmul ei, deseori întrerupt de mirarea lui – că „aventura” nu se isprăvise printr-un proces de seducţiune intentat de sărmana Adina Stephano, perversului Dan Deleanu.</p>
                     <p rend="justify">Seducerea ei la patinaj era grotescă şi barocă: lăudăroşenie de chelner care pretinde faţă de domnişoara de la casă că a „trăit” cu o prinţesă.</p>
                     <p rend="justify">Ioana îl ascultase suficient. De la o vreme, însă, îi ceruse dovezi: scrisorile, fotografiile, şuviţele de păr… Îl prinsese cu minciuna.</p>
                     <p rend="justify">Da! N-avea nimic de la Adina. Singura scrisoare de la ea – atunci când pălmuise în casa ei pe pretinsul proprietar: scenă pe care o istorisise Ioanei, dar atribuind-o altei aventuri, nu din delicateţă pentru Adina sau pentru sufletul lui, ci din dorinţa de-a o face să creadă pe Ioana c-a avut mai multe „metrese”, că nu-i „novice” – o rupsese atunci, ca să desfiinţeze urma zilei urâte. Îl mira acum şi-l indigna ruperea scrisorii. Ai o scrisoare compromiţătoare de la o femeie bine, şi în loc s-o păstrezi – la câte nu poate servi – o rupi ca un naiv, ca un nerod. De altfel, la lumina noului suflet îşi dădu perfect seamă cine putea fi acel „proprietar” care ieşise din ietacul Adinei, încheindu-şi nasturii, după ce Adina ieşise într-un chimono îmbrăcat pe piele. Dar nu-l indigna trădarea, necinstea Adinei, făţărnicia şi abilitatea ei temerară. Nu! Acestea i se păreau perfect normale: ştia doar, ştiuse întotdeauna, că femeile sunt rele, şi nu par. Nu vedea de loc de ce tocmai Adina ar fi fost o excepţie. O femeie ca toate femeile, apetisantă, da, foarte apetisantă, avea trup nostim, era bine făcută, ştia să se îmbrace, să se dezbrace, şi avea draci! Îi părea rău că Ioana nu-l văzuse cu Adina la Bucureşti, în trăsură, sau intrând acasă la Adina – întocmai cum regretă mahalagiul ajuns deputat că nu l-a văzut comahalagiii strângând mâna lui vodă.</p>
                     <p rend="justify">Adina era o reclamă pentru el. Şi din nenorocire – din prostia lui – n-o putea folosi ca atare tocmai faţă de Ioana.</p>
                     <p rend="justify">Fusese „indignat” de tăcerea Adinei – nu mirat, necum întristat. Sentimentul lui faţă de această tăcere a Adinei, cu tonalitatea lui sufletească, poate fi tradus numai prin expresia „a trage chiulul”. Adina îi trăgea chiulul. În loc să-i scrie, în loc să-i furnizeze materialul doveditor, elementele reclamei necesare faţă de Ioana – tăcea, tăcea, tăcea!</p>
                     <p rend="justify">Îi era ciudă. Ciuda aceea trivială la periferiile căreia se îmbulzesc înjurăturile.</p>
                     <p rend="justify">El nu-i scrisese, nici nu-i scria. Asta ar mai fi lipsit! Fusese prost, nu mai era!</p>
                     <p rend="justify">La lumina acestui nou suflet, constatase – fără nici o tristeţă – ce plată aventură era dragostea lui cu Adina. O femeiuşcă amatoare de băieţi tineri. El, un „novice” amator de femei. Prima care-i ieşise în cale – îl luase, o luase. În locul Adinei ar fi putut să-i iasă o servitoare, cum se întâmpla în genere cu liceenii: totuna era. Prima experienţă. Debutul. Entuziasmul neofitului. Nu-i părea rău că-i scrisese pe atunci, zilnic. Regreta că nu poate dispune din nou de scrisorile şi versurile trimise Adinei. I le-ar fi trimis Ioanei. Erau foarte bine făcute: cu foc. Din memorie nu le putea reface. Ce imprudenţă! Să scrii scrisori de dragoste „literare”, într-un singur exemplar! Nu îndrăznea să i le ceară îndărăt, fiindcă-i era lene, şi fiindcă era sigur că nu i le-ar fi dat îndărăt. Nu era ea proastă să restituie astfel de scrisori. Mai bine le întrebuinţează ea la nevoie… Mai târziu, dacă el s-ar însura, ar putea face şi un şantaj cu ele…</p>
                     <p rend="justify">Impresia că i s-a tras chiulul, că a fost tras pe sfoară îl făcuse încetul cu încetul să nu mai poată suferi nici amintirea Adinei: îl enerva, îl indispunea.</p>
                     <p rend="justify">Începuse să inventeze alte aventuri – pentru Ioana – cu reminiscenţe din d'Anunzzio, banalizate. Toate miroseau o lăudăroşenie.</p>
                     <p rend="justify">Era convins că n-are măcar talentul de-a minţi, de-a inventa, pe care-l avea chiar şi Tonel.</p>
                     <p rend="justify">Din această cauză, constatând lipsa de resurse seducătoare, se hotărâse s-o înşele pe Ioana prin altceva: prin tăcere.</p>
                     <p rend="justify">Oamenii care tac par oameni superiori. Totuşi nici aşa n-o putuse înşela. Îl descoperise.</p>
                     <p rend="justify">Era prost: da, prost. Nu-i venea să creadă cum a avut vreodată curajul sau inconştienţa de-a se crede deştept şi de-a se comporta în consecinţă. Simpla constatare că eşti prost nu e dovadă de inteligenţă.</p>
                     <p rend="justify">Îşi amintea de altfel că mulţi oameni mediocri recunoşteau aceasta şi n-aveau pretenţia de-a fi compătimiţi sau admiraţi. Îşi cunoşteau lungul nasului. Aveau bun simţ, dar, evident, conştiinţa că nu-s deştepţi nu le ţinea loc de inteligenţă.</p>
                     <p rend="justify">Nici acasă nu mai avea curajul, stăpânirea necesară de-a sta cu ceilalţi. Un fel – nu de pudoare – de vanitate ursuză îl împiedica. Nu mai spunea nimic – nici metafore nu mai putea face – de teama nu numai a Olguţei, dar chiar şi a Rodicăi. Toţi îi erau superiori. Se surprinsese invidiind unele glume de-ale lui Puiu. Remarcase atunci că Puiu avea frunte şi ochi vii, şi bănuise în el forţa latentă a unei mari inteligenţe. Şi Mircea evoluase în bine. Niciodată nu-l socotise pe Mircea mediocru. Dar îl simţea – deşi înaintea lui la clasificaţie, şi în stima profesorilor – subt el.</p>
                     <p rend="justify">Observă cu nedumerire că se înşelase. Auzea la dejun şi la masă reflecţii de-ale lui Mircea, exprimate cu voce tare, şir şi eleganţă, care dovedeau o inteligenţă originală şi fin umor.</p>
                     <p rend="justify">Toţi progresau, vădindu-i regresul lui. De asta îl vedeau rar pe-acasă, şi când era vizibil – la dejun şi la masă – tăcea, pozând în om superior, dar fiind convins că nu înşeală pe nimeni, ceea ce-l făcea stângaci şi când tăcea.</p>
                     <p rend="justify">Numai pe biata Monica o înşelase. La început, când frecventarea Ioanei îi devenise necesară – o pornea zilnic călare, fără să dea explicaţii nimănui – ceruse Monicăi două din caietele pe care i le cumpărase pentru noua vacanţă.</p>
                     <p rend="justify">— Mă retrag de-acuma. Am un plan mare. Îmi trebuie singurătate. Ai să vezi ce-am să scriu…</p>
                     <p rend="justify">Minţise. Îl îngrozise sinceritatea deznădăjduită – şi cinică – cu care o minţise pe Monica.</p>
                     <p rend="justify">De-atunci o evita. Probabil că şi Monica îl dispreţuia. În ultimul timp avea impresia că Monica se împrietenise cu Mircea. Îi vedea discutând pe-amândoi, plimbându-se împreună.</p>
                     <p rend="justify">Îl evita şi pe Mircea, cu ostilitate. I se părea că Mircea profită de absenţa lui, de scăpătarea lui, ca să-i fure prietenia Monicăi, ca să-l alunge de lângă ea, ca să-l înlocuiască. Când îl vedea pe Mircea singur – uneori seara – îi răspundea cu bruscheţă la întrebări, alteori nu-i răspundea de loc, îl privea eu ironie vidă, cu ranchiună. L-ar fi trimis acasă la el, dar n-avea curajul să-i spuie: „Pleacă, n-ai ce căuta aici”. Era şi laş pe deasupra.</p>
                     <p rend="justify">Pe Monica o ura, mai mult, o desconsidera: era un fel de trădare prietenia ei cu Mircea. Căci el se socotea părăsit, deşi el îi ocolea pe ceilalţi. Îi simţea pe toţi solidari împotriva lui, ceea ce-l făcea să socoată ca un fel de voluntar sacrificiu absenţele lui de-acasă şi neparticiparea lui la viaţa şi mai ales la veselia celorlalţi. Redevenise taciturnul, posomoritul, timidul şi uneori bruscul Buftea de odinioară, dar acrit şi îmbătrânit şi fără de „turbinca lui Ivan”.</p>
                     <p rend="justify">Abaterea şi mahmureala necontenită în care se găsea îi sugerase un nou mijloc de-a o seduce pe Ioana: s-o impresioneze prin milă. Să-i cerşească mila. Să joace faţă de ea rolul damei cu camelii.</p>
                     <p rend="justify">În consecinţă începuse să mănânce puţin, ca să slăbească. Sub pretextul că untul şi carnea îl îngreoaie, dându-i arsuri, le suprimase, supunându-se unui regim de mămăligă, brânza, lapte acru şi lapte cu orez. Nici un dulciu.</p>
                     <p rend="justify">În fiecare dimineaţă se cerceta în oglindă să vadă dac-a plecat, dacă a izbutit să alunge din obraji aroganţa sănătăţii. Izbutise într-o anumită măsură, dar se sluţise. Plinul obrajilor secase puţin, dându-le ceva dur, osos, tătărăsc, luându-le dulceaţa expresiei, copilăreşti. Bea multe cafele negre, ca să-i piară pofta de mâncare exasperată de regim, şi fuma.</p>
                     <p rend="justify">Atât învăţase de la Ioana: să fumeze. Fuma exagerat, ţigară după ţigară, numărând mucurile, încântat când numărătoarea se suia până la cincizeci pe zi. Mirosea a fum de tutun rece, şi degetele minii drepte se îngălbeniseră la vârfuri, ca la pensionari.</p>
                     <p rend="justify">Tăcerea şi izolarea în care trăia mereu – căci pe Ioana o vedea din ce în ce mai puţin, deşi zilnic o vizita – îl sălbăticiseră, dându-i expresia vinovată şi înfricoşată a liceenilor interni, cu deprinderi urâte, gata parcă să-şi ascundă cearcănele ochilor subt cot la fiecare întâlnire cu ochii altuia.</p>
                     <p rend="justify">Vedea deseori – la dejun şi la masă – ochii mamei lui, îngrijoraţi. Se făcea că nu-i vede, iritat. Nu da nimănui nici un fel de explicaţii, şi conştiinţa că tăcerea lor, când îl priveau, era o întrebare, îl exaspera. Se scula de la masă înaintea celorlalţi, venea la masă după toţi, singur, izolat, pe scaunul lui, cu ochii în farfurie sau în gol.</p>
                     <p rend="justify">Uneori îi venea să plângă, dar cabotinul aplauz al autocompătimirii îl dezgusta de lacrimi. În loc să plângă, strâmba din buze, înfundându-şi posomorit mâinile în buzunare.</p>
                     <p rend="justify">Vestea războiului îl răcorise o clipă. Sperase că România va intra în război. Era hotărât să se înscrie voluntar: o sinucidere mai sigură decât cealaltă pe care n-ai curajul s-o duci la capăt. Sinucidere cu tunul, mânuit de alte mâini, nu cu revolverul mânuit de mâna ta.</p>
                     <p rend="justify">Urmărise încordat ziarele, care, din ce în ce, luau înfăţişarea unor afişe de apocalips. Articolele politice şi manşetele literare ale primei foi dispăreau, făcând loc veştilor tipărite cu litere monumentale. Evenimentele se ridicau, profilându-şi pe foile cotidianelor, siluetele de dihănii terţiare, izgonind muşuroaiele de litere mărunte ale faptelor diverse.</p>
                     <p rend="justify">Începuse preistoria modernă.</p>
                     <p rend="justify">         „Luptele de la Gratza, Loznica şi Belgrad”.</p>
                     <p rend="justify">         „Mobilizarea generală în Austria.” „Războiul a început.” „Atitudinea României faţă de conflictul austro-sârb.” „Consiliul de coroană.” „Trupele germane pătrund în Franţa.” „România în stare de espectativă armată.” „Austria declară oficial război Rusiei.”</p>
                     <p rend="justify">         …Ar fi dorit veşti mai senzaţionale, cataclisme mai vertiginoase, mai neprevăzute. Se bucura cum jubilează puşcăriaşii văzând incendiul oraşului, sperând că va arde şi puşcăria. Ritmul vastei dezordini era pentru el o satisfacţie personală. Toţi în jurul lui erau neliniştiţi. Zvonurile despre o invazie a Moldovei, despre eventuale lupte înlăuntrul hotarelor naţionale, veneau de pretutindeni, se calmau, iar apăreau, când absurde, când posibile: totul era posibil faţă de imposibilul realizat de ultimele evenimente.</p>
                     <p rend="justify">Domnul Deleanu nu sosise la Medeleni, ca să poată urmări mai lesne de la Iaşi mersul războiului, şi la nevoie să poată lua măsuri din vreme. Olguţa-i făcea dese vizite cu un automobil expediat la Medeleni de precautul şi prevăzătorul Herr Direktor, pentru orice eventualitate. Îl conducea singură – deşi maşina venise cu şoferul ei – spre indignarea ieşenilor şi a colonelului Barbă-Roşie care vedea în automobil un rival. Vizitele Olguţei se prelungeau uneori câte o săptămână. La Iaşi, prezida ea singură mese bărbăteşti, la care luau parte domnul Deleanu, colonelul Barbă-Roşie, doctorul Prahu, oncle Michel uneori şi alţi mulţi prieteni de-ai domnului Deleanu, veniţi de prin viligiaturi din cauza războiului. Olguţa poreclise mesele de la Iaşi „Clubul burlacilor” şi fusese proclamată prin vot nominal prezidenta activă. Dezbateri fără prezident nu se pot concepe: Olguţa izbutea să fie cât mai prezentă, primită de altfel după scurtele absenţe cu aclamaţii.</p>
                     <p rend="justify">Herr Direktor venise mai devreme decât în ceilalţi ani din Germania. Şi el aştepta la Bucureşti desfăşurarea evenimentelor, dând dese telegrame la Medeleni. Ultimele anunţau neutralitatea. Ziarele la fel.</p>
                     <p rend="justify">         „România rămâne neutră.” „Informaţiunile noastre ne permit a afirma că hotărârea României de-a rămâne neutră este o hotărâre definitivă.”</p>
                     <p rend="justify">Bucuria penibilă cu care primise aceste ultime veşti dovedise lui Dănuţ că în fond, din prima clipă dezavuase proiectata sinucidere. Şi această hotărâre fusese aparentă numai şi profund cabotină.</p>
                     <p rend="justify">Nu mai ceti nici ziare.</p>
                     <p rend="justify">Singura lectură pe măsura lui erau romanele senzaţionale. Dar nici n-avea curajul s-o facă făţiş. Se închidea în odaia de culcare, şi acolo, singur cu ruşinea lui, întins pe pat, sorbea paginile tipărite mărunt ca tartinele de icre tescuite, sărind descripţiile, căutând numai pasagiile unde acţiunea vâjâie ca Bistriţa la toance – participând cu o credulitate stupidă la peripeţiile eroilor, confundându-se cu ei, regretând uneori zgârcenia de eroism şi de supradeşteptăciune a autorului faţă de eroul principal, brav de altfel, inteligent şi nobil, dar pus câteodată în încurcătură. Parcurgea vertiginos kilometri de tipar uitând de toate, înstrăinat de el şi de ceilalţi, rămânând la finele romanului cu o congestie a capului, şi cu o impresie de dezamăgire uluită ca cei care se coboară brusc, după un lung voiaj într-un expres. Nu-l mulţumea nici un roman, dar pe toate le cetea până la capăt, simţindu-se ca izgonit din paradis la ultimele foi. Cărţile pe care şi le adusese de la Bucureşti, parte trecuseră în odaia Monicăi, parte umpleau biblioteca şi geamandanul, intacte. El cetea numai romane senzaţionale. Noaptea avea visuri care comentau – ca servitorii la bucătărie ceea ce se vorbeşte şi se întâmpla în casă peste zi – lecturile recente. Fiinţele din jurul lui se decoloraseră. Era plin de eroi medievali sau moderni, dar eroi, nu fleacuri. Nici nu mai ştia bine dacă se duce la Sălcii pentru Ioana sau pentru biblioteca soţului ei. În tot cazul, la Sălcii n-avea de cine să se jeneze. Cetea în grădină, nesupărat de nimeni, fără să aibă bătăile de inimă de-acasă când cineva-i bătea la uşă: imediat ascundea romanul subt pernă sau subt pat, întrebând răguşit: „Cine-i? Ce vrei?”</p>
                     <p rend="justify">La Sălcii cetea pe faţă: ruşinea lui era bine stabilită, notorie. De Ioana nu se ascundea. Se simţea mai bine la Sălcii decât la Medeleni: mai la el acasă, cruţat de amintirea – tresărind în el, sau păstrată poate de ceilalţi – a altor Dănuţi, dacă vor fi existat vreodată şi alţi Dănuţi. Gândul începutului anului şcolar îl teroriza: era convins că va rămânea repetent într-a opta. Îi părea imposibil să mai înveţe ceva. Mircea prepara clasa opta, în vacanţă. Luase o dată cartea de psihologie: cetise câteva rânduri, nu reţinuse nimic; era idiot! Se mira cum de trecuse clasele până atunci. Visa uneori noaptea că-i în clasa patra, şi simţea prin vis că nu ştie nimic: vidul repetentului. Când se deştepta, dându-şi seama că-i într-a opta, avea impresia c-a tras profesorilor un chiul prodigios.</p>
                     <p rend="justify">Tot mai spera însă că România va intra în război şi că şcolile se vor închide. Spera în război, cum doresc elevii interni – în vremi normale – epidemia de scarlatină sau tâlos care amina deschiderea internatelor, prelungind vacanţa. S-ar fi simţit fericit. Şi-ar fi făcut o imensă provizie de romane senzaţionale, şi ar fi rămas toată iarna singur la Medeleni. Nu concepea mai deplină satisfacţie decât aceea pe care ţi-o dă o viaţă între patru păreţi, închinată lecturilor palpitante cu mistere, crime obscure şi diabolice, detectivi geniali, intrigi în şase volume, eroi cu spadă neînvinsă, lupte superb neverosimile, enigme încurcate progresiv şi descurcate în apropierea ultimei foi, uneori amânate de un crud „va urma”.</p>
                     <p rend="justify">Evadase complect din realitate în lumea romanelor senzaţionale. Dormea cu ferestrele închise ca să nu intre hoţii. Purta revolverul asupra lui, în timpul zilei, şi noaptea îl ţinea pe măsuţa de la cap, astfel situat încât dacă s-ar fi deşteptat din somn în scrâşnet de geam tăiat cu diamantul, din două mişcări ar fi putut trage. Chibriturile şi ele aveau poziţii strategice: cutia lor, aşezată pe un scăunaş, la căpătâiul patului, era întredeschisă, cu patru-cinci chibrituri scoase pe jumătate şi rezemate cu capătul fără gămălie de muchia dinspre pat a cutiei. La culcare, verifica dacă uşile sunt închise, şi deseori aşeza şi scaune încărcate cu obiecte grele, îndărătul lor: dacă cineva ar fi deschis uşa cu un passe-partout, după ce ar fi uns broasca cu untdelemn, ar fi găsit rezistenta scaunului. Cerceta pe subt pat, în şifoniera, închisă cu cheia de altfel – pe după perdele.</p>
                     <p rend="justify">Nu era convins că-i singur în odaie, decât după o amănunţită cercetare a tuturor ascunzătorilor posibile şi chiar a spaţiilor prea reduse pentru a putea adăposti un trup omenesc, dar totuşi misterioase: ca, de pildă, gura sobei. Se simţea poltron şi erou în acelaşi timp. Când un ţăran îl privea mai lung, întorcea capul brusc să vadă dacă nu-i ocheşte pe la spate cumva. Oamenii cu barbă i se păreau deghizaţi, la fel oamenii cu burtă mare. Suspecta pe toţi servitorii. Toţi pândeau prilejul să fure, să prade, să jefuiască. Servitoarele aveau amanţi asasini; servitorii, amante dornice de avuţie. Bucatele puteau fi otrăvite sau narcotizate.</p>
                     <p rend="justify">Cetea mereu, congestionându-şi creierul, pălindu-şi obrajii, injectându-şi ochii. Toate activităţile străine lecturilor, îl scoteau din fire, ca pe morfinomani tot ce-i împiedică de a-şi injecta doza. Se pripea mereu: la mâncare, la spălat, la îmbrăcat. Mai iute, mai degrabă, ca să poată lua mai repede cartea în mina. Cafeaua cu lapte de dimineaţă n-o mai lua cu ceilalţi în pridvor: o lua în odaia lui, culcat, cetind. Nu se scula din pat decât în preajma dejunului. Uneori se ducea la dejun nespălat, pieptănat numai în grabă, cu papucii în picioare sau pantofii de tenis mai expeditiv încheiaţi decât ceilalţi. Inteligenţa i se blegea treptat ca mersul celor cu tocuri prea tocite.</p>
                     <p rend="justify">În lipsa Olguţei, Rodica începuse să ritmeze distracţiile, însoţită de Puiu – desperat şi exasperat de absenţele reiterate ale Olguţei – totdeauna, de Mircea uneori numai, când Monica nu ieşea din odaia ei, căci niciodată Monica nu vroia să arate şi altora ochii roşiţi.</p>
                     <p rend="justify">Doamna Deleanu, văzând halul lui Dănuţ, scrisese lui Herr Direktor la Bucureşti.</p>
                     <p rend="justify">Răspunsul: „Dragă Alice, Toţi motanii primăvara şi vara năpârlesc şi se jigăresc. Dacă vrei să-i vezi graşi, aşteaptă iarna. Dă-i pace băiatului să trăiască. Mă tem că-l aşteaptă vremuri grele. Lasă-l să fie tânăr cât mai e vreme…”</p>
                     <p rend="justify">Jignită, nemulţumită şi incredulă, doamna Deleanu se adresase Monicăi, cu fruntea încreţită şi ochii grei!</p>
                     <p rend="justify">— Monica, ce-i cu Dănuţ? Tu ştii ceva? E bolnav? Nu se simte bine acasă? Eu nu îndrăznesc să-l întreb…</p>
                     <p rend="justify">— Nu te-ngriji, tante Alice. Scrie ceva.</p>
                     <p rend="justify">— Scrie?</p>
                     <p rend="justify">— Da, scrie. Tu nu ştiai că Dănuţ e scriitor?</p>
                     <p rend="justify">— De unde să ştiu! se iluminase doamna Deleanu, respirând. Face versuri?</p>
                     <p rend="justify">— Da.</p>
                     <p rend="justify">— Frumoase?</p>
                     <p rend="justify">— Foarte frumoase.</p>
                     <p rend="justify">— Vai, Monica! Prin ce grijă am trecut! Vra să zică, Dănuţ e poet… Dragul de Dănuţ…</p>
                     <p rend="justify">Şi pe Olguţa, care deşi în treacăt numai pe la Medeleni, avea ochi prea buni ca să nu observe, o lămurise tot Monica.</p>
                     <p rend="justify">— Ce-i cu Metaforei, Melizando? E pe ouă?</p>
                     <p rend="justify">— Scrie ceva mare.</p>
                     <p rend="justify">— Face-o omletă! Spune-i să puie mai puţin spanac şi mai mult gălbenuş!</p>
                     <p rend="justify">Chiar Rodicăi, cu care rareori vorbea, Monica explicase – fiind întrebată stăruitor, evident – cauza ţinutei şi singurătăţii lui Dănuţ.</p>
                     <p rend="justify">— Monica, ce-a păţit fratele Olguţei? E amorezat? Monica dinţii o privise grav. Apoi:</p>
                     <p rend="justify">— Scrie ceva. Sunt oameni şi altfel decât tine, Rodica.</p>
                     <p rend="justify">— Te-ai supărat?</p>
                     <p rend="justify">— De ce să mă supăr când nici tu nu te-ai supărat! O singură dată întrebase şi Monica pe cineva: pe Mircea.</p>
                     <p rend="justify">— Mircea, spune-mi ce mai face Dănuţ?</p>
                     <p rend="justify">— Nu ştiu, Monica. E invizibil şi am impresia că-l enervez.</p>
                     <p rend="justify">— Daa!</p>
                     <p rend="justify">— De asta îi dau pace.</p>
                     <p rend="justify">De-atunci Monica se sihăstrise în odaia ei cu Leila şi tăcerea cărţilor. Mircea o vedea rareori. Casa era stăpânită de Rodica, urmată de suita ei: Puiu, permanent; Mircea, sporadic: şi el prefera să se izoleze în fundul livezii, fie învăţând, fie cetindu-l pe Jean-Cristophe, fie privind cerul, aşezat în iarbă cu mânile subt cap. Uneori Rodica îl descoperea. Se aşeza lângă el – totdeauna cu rugăminţi de acest soi:</p>
                     <p rend="justify">— Mircea, mi-a intrat o musculiţă-n ochi: eşti bun să mi-o scoţi?</p>
                     <p rend="justify">— Mircea, leagă-mi, te rog, basmaua.</p>
                     <p rend="justify">— Hai să vedem care-i mai tare. Vrei, Mircea?</p>
                     <p rend="justify">Dar imediat sosea Puiu cu veşnica bicicletă. Şi pe deasupra, Mircea prefera lipsa de cochetărie a grosolanei Sevastiţa decât grosolana cochetărie a Rodicăi.</p>
                     <p rend="justify">Cu Olguţa era mai puţin timid decât la începutul vacanţei. Îi spunea uneori „Olguţa”, făcând totuşi în prealabil o pauză şovăitoare, ceea ce arăta Olguţei că mintal tot duduie îi spunea. În genere, însă, evita să i se adreseze direct.</p>
                     <p rend="justify">Ştia că Olguţa nu iubeşte pe nimeni. Dar ştia că nu-l iubeşte şi că nu-l va iubi niciodată pe el. I-o afirmase Monica, în al cărei discernământ avea o încredere fără rezerve, curând după ce-i mărturisise – ceea ce Monica ştia mai dinainte, de altfel – dragostea lui pentru Olguţa.</p>
                     <p rend="justify">I se părea că Olguţa – în faza actuală – nici n-ar fi putut iubi pe cineva: era prea deşteaptă, prea impetuoasă, prea plină de ea, prea densă sufleteşte – impermeabilă parcă pentru dragoste. Mişcarea sufletească a Olguţei era centrifugă: se risipea violent în afară. Dragostea pătrunde numai în sufletele care au o mişcare centripetă, numai atunci sufletul o absoarbe, dimpreună cu sufletul celui iubit.</p>
                     <p rend="justify">Se obişnuise să o iubească singur, el cu el, cum alţii se deprind să trăiască singuri, monologând în loc să dialogheze.</p>
                     <p rend="justify">Totuşi, pe lângă fericirea rarelor zile pe care Olguţa le petrecea la Medeleni, Mircea mai avea şi alte fericiri, tot de la Olguţa.</p>
                     <p rend="justify">Odată, venind cu ea de la tenis, îi explicase, răspunzând la o glumă de-a ei, caracterul frumuseţii limbei greceşti. Olguţa îl ascultase. Vorbise mai mult, calm, curgător, preocupat să definească, nu să vorbească, aşa cum făcea când medita singur, ceea ce vroia să împărtăşească Olguţei. Încheiase astfel:</p>
                     <p rend="justify">— Limba grecească are o supleţă catifelată, pe care nici o altă limbă n-o are. A fost parcă păstrată în untdelemn…</p>
                     <p rend="justify">— Să mă-nveţi greceşte, dascăle.</p>
                     <p rend="justify">Cât ar fi dorit! Dar Olguţa, preocupată de şedinţele tumultuoase ale „Clubului burlacilor”, uitase.</p>
                     <p rend="justify">Avea însă amintirea acelei plimbări, a acelei convorbiri: amintire păstrată cu evlavie, cum ţin copiii săraci un ciob de jucărie, găsit din întâmplare.</p>
                     <p rend="justify">Scria regulat mamei lui, asigurând-o că duce o viaţă odihnitoare şi agreabilă: ceea ce era exact. Recăpătase calmul pe care-l avea înainte de-a o cunoaşte pe Olguţa, altul prin două accente grave: trupul, abia descoperit, şi iubirea, de la început resemnată.</p>
                     <p rend="justify">În lipsă de mai mult şi de mai bun – sau în aşteptare – Rodica îl acceptase pe Puiu, cu titlu, particular, de paj libertin. Jucau singuri tenis, apoi Rodica îşi lua duşul, în timp ce Puiu aştepta dincolo de rogojini, făcând studii confidenţiale asupra academiei Rodicăi; apoi Puiu îşi lua duşul, în timp ce Rodica întoarsă cu spatele pe chaise-longue, cetea, trăgând uneori cu coada ochiului să vadă dacă tot n-a isprăvit. Alteori Puiu îi cetea cu glas tare dintr-o carte cu poze, adusă de Rodica în fundul cufărului, fără de ştirea mamei ei, nici a Olguţei: Les aventures du roi Pausole. Şedeau lungiţi alături în iarbă, până când Rodica, după ce arunca o circumspectă privire de jurâmprejur, îl săruta pe gât, pe urechi, după ceafă şi pe piept, ca să vadă dacă se gâdila: ceea ce Puiu tăgăduia, după fiecare experienţă în doi. În timpul experienţei, Puiu se apăra, natural, cu mâinile, din care pricină, chiar dacă nu s-ar fi trecut caisele, Puiu tot n-ar fi întârziat printre crengile înalte, unde caisele sunt calde, grele, moi şi dulci.</p>
                     <p rend="justify">În schimb, Sevastiţa uita tot mai des „să-i puie apă de băut pentru noapte”. Şi Puiu, setos, îi aducea aminte, indiferent de oră.</p>
                     <p rend="justify">În alte seri, pornea în cămeşă de noapte, papuci, cu pelerina pe umeri, jalnic pelerin spre odaia Monicăi:</p>
                     <p rend="justify">— Intră, Puiule.</p>
                     <p rend="justify">— H-h! … Tu eşti bună, Monica.</p>
                     <p rend="justify">Sevastiţa complecta faţă de Puiu, pe Rodica; Monica primea lacrimile vărsate pentru Olguţa.</p>
                     <p rend="justify">În definitiv, Puiu era foarte ocupat. Şi asta-i principalul în vacanţă şi în viaţă.</p>
                     <p rend="justify">Doamna Deleanu cetea, cânta la pian şi supraveghea puţin mai distrată decât odinioară, mersul gospodăriei.</p>
                     <p rend="justify">Astfel, zilele vacanţei treceau purtând spre toamnă întreita singurătate a doamnei Deleanu, Monica şi Mircea; efervescenţa Olguţei, dusă în goana automobilului de la Medeleni la Iaşi şi de la Iaşi la Medeleni; şi mişcările de balet bucolic ale lui Puiu cu Rodica, întregite prin suspinele de Pierrot după cruda Colombină, ale lui Puiu, când se ducea copil în odaia Monicăi, să fie consolat.</p>
                     <p rend="justify">Dănuţ cetea romane senzaţionale la Medeleni, şi zilnic, după-amiaza, Zdup îl ducea la Sălcii, unde tot romane senzaţionale cetea, alături de invizibila sau rareori întrevăzuta Ioana Pallă.</p>
                     <p rend="justify">Aştepta în grădină fără să cetească. În sfârşit aducea o dovadă pozitivă că Adina Stephano n-a fost un simplu flirt de patinaj. Îi aducea fotografia Adinei de la Veneţia.</p>
                     <p rend="justify">Mai că nu-l mirase locul de unde-i expediase fotografia. Deţinerea acestei fotografii recente de la Veneţia îl mulţumea din alt punct de vedere.</p>
                     <p rend="justify">Îl măgulise în primul rând. Întâia noutate pe care viaţa reală i-o aruncase între ficţiunile romanelor senzaţionale îl făcuse să se stimeze puţin: desigur, e măgulitor să primeşti la Medeleni, tu Dan Deleanu, lector de romane senzaţionale un plic elegant, cu timbru italian, pecete veneţiană, adresă scrisă de o mina de femeie, şi conţinând fotografia unei femei îmbrăcată cu mult gust, într-o gondolă zveltă, oprită, în faţa scării unui palat. Spre satisfacţia lui – căci ar fi dorit să ştie toată casa sosirea faimosului plic – scrisoarea i-o adusese Rodica.</p>
                     <p rend="justify">— Ce-i? Cine-i?</p>
                     <p rend="justify">— Eu, domnule Dan, îţi aduc ceva plăcut… Compuneai?</p>
                     <p rend="justify">— Da, da… Îndată.</p>
                     <p rend="justify">Furişase romanul subt pernă, îndoind foaia, se aranjase în grabă şi ieşise afară – odaia era prea dezordonată – cu atitudinea celui turburat din singurătatea lui inspirată.</p>
                     <p rend="justify">— O scrisoare de la Veneţia… parfumată, adăugase Rodica, surâzând cu înţeles şi candoare.</p>
                     <p rend="justify">— A! da! …</p>
                     <p rend="justify">— O aşteptai?</p>
                     <p rend="justify">— Mda…</p>
                     <p rend="justify">Scrisoarea era parfumată numai fiindcă o ţinuse Rodica în mină, cercetând-o pe amândouă feţele, privind-o în transparenţă la fereastră, înainte de-a i-o aduce.</p>
                     <p rend="justify">— De ce trăieşti aşa retras, domnule Dan? Nu ne poţi suferi?</p>
                     <p rend="justify">— Lucrez, domnişoară.</p>
                     <p rend="justify">— Nu te surmenezi?</p>
                     <p rend="justify">— Eee!</p>
                     <p rend="justify">— Păcat! oftase Rodica, plecând efectul de negru al genelor.</p>
                     <p rend="justify">— Mă ierţi, domnişoară, uite-n ce hal sunt! Aşa-i când lucrezi!</p>
                     <p rend="justify">— Da! oftase din nou Rodica, aprobând, compătimind şi invidiind. E bine când poţi sta singur…</p>
                     <p rend="justify">— Da… În fine… daa…</p>
                     <p rend="justify">— Ne ceteşti şi nouă când isprăveşti?</p>
                     <p rend="justify">Ridicase din umeri, evaziv.</p>
                     <p rend="justify">Rodica oftase din nou şi plecase strângându-i mâna. O condusese, urmând invitaţia minei, până la uşa de din faţă.</p>
                     <p rend="justify">— Sper că ne mai vedem, domnule Dan? Daca vrei, dă-mi să-ţi copii manuscrisul.</p>
                     <p rend="justify">— Nu. Da ne mai vedem.</p>
                     <p rend="justify">— Când?</p>
                     <p rend="justify">— Nu vrei să facem o partidă de tenis? Zău! De când nu te-am văzut jucând! Joci aşa de frumos!</p>
                     <p rend="justify">— Îmi pare rău! … După amiază-s ocupat… Ştiu eu!</p>
                     <p rend="justify">— Unde te duci călare? Îs indiscretă?</p>
                     <p rend="justify">— Dăă! … Mă plimb…</p>
                     <p rend="justify">— Daa!</p>
                     <p rend="justify">Era nostimă Rodica, mai ales când spunea: „daa!” dând din cap incredulă şi vicleană, cu buzele ca cireşele crăpate de coapte ce-s.</p>
                     <p rend="justify">Plecase, după o nouă strângere de mână, mai intimă.</p>
                     <p rend="justify">Dănuţ deschisese plicul parfumat de mâinile Rodicăi.</p>
                     <p rend="justify">Aa! În sfârşit avea ce să arate Ioanei! Examinase fotografia. Evaluase şi femeia şi decorul: se prezentau bine. Vra să zică femeia aceea elegantă şi bine făcută, din gondolă, fusese metresa lui! A lui Dan Deleanu? Bravo! Îi venise să exclame întocmai ca Tonel, făcându-şi cu ochiul: „Şmecher Deleanu!”.</p>
                     <p rend="justify">Se examinase şi el în oglindă: era cam palid, neras, cu ochii înfundaţi. Slăbise, asta dădea o duritate ascetică trăsăturilor, reliefând dominator fruntea: şi-o descoperise, trăgând şuviţele de păr îndărăt. Bine! Părea mai mare deasupra feţii subţiate. Simţise din nou nevoia eleganţei de odinioară. Consacrase restul dimineţii toaletei, închizând romanul în dulap.</p>
                     <p rend="justify">Îşi frecase degetele îngălbenite de tutun cu pierre-ponce şi peria cea mai aspră, redându-le într-o anumită măsură coloritul natural. Îşi făcuse unghiile amănunţit. Se răsese. Se pudrase: o pudră ocre de la Adina. Îmbrăcase un costum de călărie, croit la Bucureşti, după un recent model englezesc. Noul costum de călărie îl făcea mai nalt – sau poate crescuse. Părul, prea mare, pieptănat şi periat din răsputeri şi prins în reţeaua strânsă, se aşezase armonios, lins deasupra fruntei, pe care-o descoperea în întregime, luminând faţa, cazând apoi în bucle grele ca faldurile draperiilor de catifea, pe tâmple şi la ceafă. Se parfumase uşor de tot, cum îl învăţase Adina.</p>
                     <p rend="justify">Înregistrase, profund satisfăcut, mirarea mută care-l întâmpinase la dejun, pe feţele tuturora. Înregistrase şi zâmbetul Rodicăi. Se privea, pe furiş, în toate oglinzile şi chiar în ferestre.</p>
                     <p rend="justify">După dejun, gata să încalece, trimesese calul să-l aştepte înşeuat şi intrase în odaia lui.</p>
                     <p rend="justify">Scăpase ceva din vedere. Adina nu-i scrisese nimic pe fotografie. Ce era de făcut? O simplă fotografie, fără dedicaţie, fără de iscălitură măcar, nu prea înseamnă mult: e ca o carte a unui autor renumit, cu care te lauzi că eşti intim, dar pe care ai cumpărat-o de la librărie.</p>
                     <p rend="justify">Ce era de făcut?</p>
                     <p rend="justify">Simplu de tot! Să-i scrie el ceva! Ioana nu cunoştea scrisul Adinei Stephano.</p>
                     <p rend="justify">Dar el n-avea scris de femeie! Încercase. Nu izbutise. Parca uitase şi să scrie! Nu mai pusese de mult mâna pe creion sau pe condei. Se simţea stângaci pe hârtie, ca un debutant la patinaj. Avea un scris de analfabet. Ce era de făcut?</p>
                     <p rend="justify">Rodica! …</p>
                     <p rend="justify">De ce nu…</p>
                     <p rend="justify">Rodica era „fată bună”. De ce să se jeneze! Rodica ştia foarte bine de unde venea fotografia femeii în gondolă, de vreme ce văzuse marca italiană de pe plic. O punea la curent, fără să-i facă nici o confidenţă precisă, cu o aventură – era nostimă fotografia Adinei, nu-l compromitea – şi totodată o făcea complice la o farsă… da, o farsă!</p>
                     <p rend="justify">— Domnişoară, am să te rog să-mi faci un serviciu…</p>
                     <p rend="justify">— Vai de mine! Încântată! Cu cea mai mare plăcere.</p>
                     <p rend="justify">Cu cea mai mare plăcere, Rodica, lăsându-l pe Puiu singur s-o aştepte la tenis – cu ochi răi şi racheta vindicativă – venise în odaia lui Dănuţ.</p>
                     <p rend="justify">— În cel mai mare secret!</p>
                     <p rend="justify">— Vai, domnule Dan! Mie? …</p>
                     <p rend="justify">— Vreau să fac o farsă…</p>
                     <p rend="justify">— Bravo!</p>
                     <p rend="justify">— …unei…</p>
                     <p rend="justify">— Cui?</p>
                     <p rend="justify">— …doamne…</p>
                     <p rend="justify">— Eşti delicios! O doamnă? Cine-i? O cunosc? De unde-i?</p>
                     <p rend="justify">— Secret.</p>
                     <p rend="justify">— Vai!</p>
                     <p rend="justify">— E o doamnă… care… mă… plictiseşte în definitiv.</p>
                     <p rend="justify">— Vai, ce amuzant e!</p>
                     <p rend="justify">— Şi vreau să-i fac o farsă!</p>
                     <p rend="justify">— Ca să te lese-n pace!</p>
                     <p rend="justify">— Exact. Ca să mă lese-n pace. Ştiţi, femeile…</p>
                     <p rend="justify">— Daa! oftase Rodica comprehensiv.</p>
                     <p rend="justify">— Azi am primit o scrisoare…</p>
                     <p rend="justify">— Ştiu, din Italia.</p>
                     <p rend="justify">— Da, din Veneţia.</p>
                     <p rend="justify">— Parfumată!</p>
                     <p rend="justify">— Parfumată, ai ghicit?</p>
                     <p rend="justify">— Ei!</p>
                     <p rend="justify">— Ai ghicit: o scrisoare de la o altă… doamnă.</p>
                     <p rend="justify">— Vai ce rău eşti!</p>
                     <p rend="justify">— Ce să fac! oftase Dănuţ cum ar ofta o grădină importunată de prea multe albine.</p>
                     <p rend="justify">— Ştiu eu! Aşa-s băieţii, oftase în replică Rodica, tot comprehensivă şi admirativ dojenitoare.</p>
                     <p rend="justify">— Să-ţi spun?</p>
                     <p rend="justify">— Vai, mor de curiozitate!</p>
                     <p rend="justify">— Doamna de la Veneţia mi-a trimis… împreună cu scrisoarea, şi o fotografie.</p>
                     <p rend="justify">— Arată-mi-o…</p>
                     <p rend="justify">— Poftim.</p>
                     <p rend="justify">— Pare! E doamnă…</p>
                     <p rend="justify">— În ce clasă-i? exclamase Rodica.</p>
                     <p rend="justify">— Ei!</p>
                     <p rend="justify">— Da, da, e măritată de mult… Eu…</p>
                     <p rend="justify">— Aha! Vai, ce-mi spui!</p>
                     <p rend="justify">— Să-ţi spun?</p>
                     <p rend="justify">— Sigur, nu vezi!</p>
                     <p rend="justify">— Să-ţi spun farsa…</p>
                     <p rend="justify">— Numai?</p>
                     <p rend="justify">— E prea lung – un roman întreg – şi prea delicat…</p>
                     <p rend="justify">— Ţi, ei!</p>
                     <p rend="justify">— Altădată poate… Acum vreau să te rog ceva.</p>
                     <p rend="justify">— Bine-i să fii la Veneţia! suspinase Rodica, privind rochia Adinei.</p>
                     <p rend="justify">— Aş vrea – dacă nu te superi – să scrii ceva pe dosul fotografiei…</p>
                     <p rend="justify">— Eu?!</p>
                     <p rend="justify">— Ca din partea doamnei.</p>
                     <p rend="justify">— Ei! Asta-i nostim! Da-mi spui numele?</p>
                     <p rend="justify">— Ţţ …! Numai pronumele.</p>
                     <p rend="justify">— Spune-l.</p>
                     <p rend="justify">— Adina.</p>
                     <p rend="justify">— Şi mai cum?</p>
                     <p rend="justify">— Nu se poate!</p>
                     <p rend="justify">— Te rog spune-mi. Poate o cunosc.</p>
                     <p rend="justify">— Nu te-ai uitat la ea? Nu e din Iaşi.</p>
                     <p rend="justify">— Ce-are a face!</p>
                     <p rend="justify">— O cheamă Adina… deocamdată.</p>
                     <p rend="justify">— O iubeşti tare?</p>
                     <p rend="justify">— Eu? Nuuu…</p>
                     <p rend="justify">— Dar ea?</p>
                     <p rend="justify">— Dă! … Vezi…</p>
                     <p rend="justify">— Văd bine! Îţi scrie scrisori, îţi trimite fotografii… Vai, ce bine-i să fii băiat!</p>
                     <p rend="justify">— Ee-he! oftase Dănuţ, din nou extenuat.</p>
                     <p rend="justify">— Şi ce să-ţi scriu?</p>
                     <p rend="justify">— Ce vrei.</p>
                     <p rend="justify">— Cum, ce vreau?</p>
                     <p rend="justify">— Sigur. Dac-ai fi în locul ei ce-ai scrie?</p>
                     <p rend="justify">— Vai, n-aş scrie!</p>
                     <p rend="justify">— Presupune c-ai scrie.</p>
                     <p rend="justify">— Cui?</p>
                     <p rend="justify">— Cuiva…</p>
                     <p rend="justify">— Spune un nume.</p>
                     <p rend="justify">— Ionescu.</p>
                     <p rend="justify">— Ei!</p>
                     <p rend="justify">— Să spun altul?</p>
                     <p rend="justify">— Sigur. Ionescu?!</p>
                     <p rend="justify">— Idriceanu.</p>
                     <p rend="justify">— Vai, ce urât e! Nu ştii să alegi!</p>
                     <p rend="justify">— Alege singură.</p>
                     <p rend="justify">— Eu?!</p>
                     <p rend="justify">— Dar n-ai nevoie de nume! Închipuieşte-ţi a persoană oarecare…</p>
                     <p rend="justify">— Oarecare?</p>
                     <p rend="justify">— …oarecare, pe care o iubeşti.</p>
                     <p rend="justify">— Vai, ce indiscret eşti!</p>
                     <p rend="justify">— Bine. Spune un nume imaginar şi gândeşte-ta la cineva.</p>
                     <p rend="justify">— Vai ce obraznic eşti!</p>
                     <p rend="justify">— Scrie ceva simplu, o vorba-două; de exemplu; „Te iubesc, Adina”.</p>
                     <p rend="justify">— Crezi că-i deajuns?</p>
                     <p rend="justify">— Sigur.</p>
                     <p rend="justify">— Nu eşti pretenţios, da mie nu-mi place!</p>
                     <p rend="justify">— Scrie altceva!</p>
                     <p rend="justify">— N-am cui!</p>
                     <p rend="justify">— Mie.</p>
                     <p rend="justify">— Vai!</p>
                     <p rend="justify">— În glumă!</p>
                     <p rend="justify">— În glumă?</p>
                     <p rend="justify">— Dă! Cum crezi!</p>
                     <p rend="justify">Cu o scriitură pretenţios feminină – imitată desigur după a unei cunoscute mai în vârstă şi snobă – Rodica scrisese pe dosul fotografiei, cu un ascuţit galop de litere: „Eşti delicios, Adina”</p>
                     <p rend="justify">— Îţi place?</p>
                     <p rend="justify">— Dacă-i sincer…</p>
                     <p rend="justify">— Cum crezi?</p>
                     <p rend="justify">— Ştiu eu!</p>
                     <p rend="justify">— E sincer, şoptise Rodica plecând genele, cu o roşeaţă în obraji.</p>
                     <p rend="justify">— Eşti delicioasă!</p>
                     <p rend="justify">— Dar pentru altul, ridicase Rodica genele, zâmbind.</p>
                     <p rend="justify">— Mă crezi?</p>
                     <p rend="justify">— Nu te cred.</p>
                     <p rend="justify">— Vai, ce răi îs băieţii!</p>
                     <p rend="justify">Lăsaseră să se usuce cerneala.</p>
                     <p rend="justify">— Şi ce-ai să faci cu fotografia?</p>
                     <p rend="justify">— Am s-o uit pe masă…</p>
                     <p rend="justify">— Unde?</p>
                     <p rend="justify">— Pe masă la cealaltă doamnă.</p>
                     <p rend="justify">— Ca s-o faci geloasă?</p>
                     <p rend="justify">— E drept! Nu m-am gândit! … Nu. Are să vadă c-o înşel şi are să-mi dea pace.</p>
                     <p rend="justify">— Atunci care mai rămâne?</p>
                     <p rend="justify">— Niciuna.</p>
                     <p rend="justify">— Nici cea de la Veneţia?</p>
                     <p rend="justify">— Nu vezi!</p>
                     <p rend="justify">— Atunci?</p>
                     <p rend="justify">— Atunci? aşteptase Dănuţ.</p>
                     <p rend="justify">— …mă duc.</p>
                     <p rend="justify">Şi plecase în goană fără să-i strângă mâna. Se înapoiase. Îşi uitase batista.</p>
                     <p rend="justify">— Ai să stai mult „acolo”?</p>
                     <p rend="justify">— Cât mai puţin.</p>
                     <p rend="justify">— De ce?</p>
                     <p rend="justify">— Fiindcă n-am ce face!</p>
                     <p rend="justify">— La revedere… Îmi dai voie să-ţi spun Dan?</p>
                     <p rend="justify">— Cu plăcere.</p>
                     <p rend="justify">— Numai între noi!</p>
                     <p rend="justify">— Bine, Rodica.</p>
                     <p rend="justify">— Vai, ce îndrăzneţ eşti!</p>
                     <p rend="justify">— De ce, domnişoară?</p>
                     <p rend="justify">— Nu-mi mai spune aşa!</p>
                     <p rend="justify">— Atunci?</p>
                     <p rend="justify">— Om vedea…</p>
                     <p rend="justify">         …Iată de ce Dănuţ o aştepta pe Ioana în grădină, fără să cetească romane senzaţionale.</p>
                     <p rend="justify">Aştepta demult. Se plimba pe alei. Era grăbit să se întoarcă la Medeleni, dar revanşa apropiată îl ţinea pe loc.</p>
                     <p rend="justify">— Bună ziua. Ce te-ai gătit aşa?</p>
                     <p rend="justify">— Nu.</p>
                     <p rend="justify">— Bine, nu!</p>
                     <p rend="justify">Ioana se încruntă. Nu-şi putea stăpâni enervarea în faţa lui. Şi totuşi venise hotărâtă să fie gentilă, ca să afle dacă a primit fotografia Adiei, anunţată prin scrisoarea lui Paşa şi s-o obţie.</p>
                     <p rend="justify">— Vrei să-ţi dau o carte?</p>
                     <p rend="justify">— Nu…</p>
                     <p rend="justify">— Mulţumesc, complectă Ioana glacial restul formulei de politeţă, omis sau înghiţit de Dănuţ.</p>
                     <p rend="justify">Şi iar îi păru rău. Şi totuşi, o exaspera tânărul prea elegant, pudrat şi cu o falsă frumuseţe poetică, deplasată de altfel în costumul de călărie.</p>
                     <p rend="justify">— Am primit o scrisoare… anunţă Dănuţ intimidat cu o uşoară nuanţă de ironie.</p>
                     <p rend="justify">— De la cine?</p>
                     <p rend="justify">— De la doamna Stephano.</p>
                     <p rend="justify">— O scrisoare?</p>
                     <p rend="justify">Ca o bătaie de inimă, mirarea îi scăpase.</p>
                     <p rend="justify">— Da, o scrisoare, repetă Dănuţ aproape sarcastic.</p>
                     <p rend="justify">Ioana îl privi cu acelaşi zâmbet care-l metamorfoza instantaneu în elev repetent.</p>
                     <p rend="justify">— Şi o fotografie, adăugă Dănuţ, aşa de încet şi de în silă, că parcă spunea o minciună.</p>
                     <p rend="justify">— S-o văd.</p>
                     <p rend="justify">— Poftim.</p>
                     <p rend="justify">Cu fotografia în mină, Ioana se uitase şi îl uitase. Dănuţ respiră. Mânile Ioanei ţineau autoritar fotografia, dar faţa i se luminase duios, visător, ca a celor care privesc o stea oglindită în fântână.</p>
                     <p rend="justify">— Acuma mă crezi? zâmbi Dănuţ.</p>
                     <p rend="justify">         „…făcând dâra în apa veneţiană…”</p>
                     <p rend="justify">— Când ai primit-o? vorbi Ioana cu o surprinzătoare amenitate.</p>
                     <p rend="justify">— Astăzi.</p>
                     <p rend="justify">— Adorabilă… fotografie.</p>
                     <p rend="justify">— Da, e bunişoară, aprobă Dănuţ fără entuziasm.</p>
                     <p rend="justify">Ioana îl privi lung. Ce destin crud o lega de acest imbecil?</p>
                     <p rend="justify">— Ce-i asta: „Eşti delicios, Adina”?</p>
                     <p rend="justify">— Pentru mine e.</p>
                     <p rend="justify">— Ruşine! Asta nu-i scrisul, nici stilul Adiei… Adinei, doamnei Stephano.</p>
                     <p rend="justify">— De unde ştii?</p>
                     <p rend="justify">— E scrisul dumitale.</p>
                     <p rend="justify">— Nu, nu-i adevărat.</p>
                     <p rend="justify">— Ba-i adevărat. Sare-n ochi. Scrisoare stupidă, imitată pe deasupra.</p>
                     <p rend="justify">— Bine, doamnă. Bună ziua.</p>
                     <p rend="justify">Plecase cu fotografia, ca un negustor ofensat cu marfa. Fugi după el, fără şovăire.</p>
                     <p rend="justify">— Domnule Deleanu…</p>
                     <p rend="justify">— Mă rog?</p>
                     <p rend="justify">— Domnule Dcleanu, te rog iartă-mi nervii. Am avut supărări astăzi…</p>
                     <p rend="justify">O privi mirat. Era turburată cum n-o văzuse niciodată.</p>
                     <p rend="justify">Ioana îl măsura cu răutate şi dezgust şi iar se stăpâni, adăugind la început cu blândeţă impusă, apoi din ce în ce mai poruncitor, mai iute, cu un ton care contrazicea vorbele exprimate:</p>
                     <p rend="justify">— Eşti bun să-mi dai o clipă fotografia doamnei Stephano… Vreau s-o compar cu fotografia unei prietine cu care-mi pare că seamănă. Dă-mi-o.</p>
                     <p rend="justify">I-o dădu, cu sprâncenele ridicate.</p>
                     <p rend="justify">Ioana fugi cu ea spre casă.</p>
                     <p rend="justify">Aşteptă.</p>
                     <p rend="justify">Aşteptă.</p>
                     <p rend="justify">Era îngrijorat. Îi venea să plece, lăsând acolo blestemata fotografie. Cine ştie ce nouă umilire îi pregătea!</p>
                     <p rend="justify">O ura. Ar fi vrut să nimicească pe veci casa, locul şi fiinţa care-l umilise zilnic… de când?</p>
                     <p rend="justify">— Domnule Deleanu…</p>
                     <p rend="justify">Alerga spre el.</p>
                     <p rend="justify">— …închipuieşte-ţi ce mi s-a întâmplat! Ţi-am stricat fotografia. Am vărsat pe ea, din greşeală, un flacon de cerneală. Sunt dezolată!</p>
                     <p rend="justify">— Nu face nimica!</p>
                     <p rend="justify">Trei vorbe perfect sincere, spuse cu placiditatea indiferenţei.</p>
                     <p rend="justify">Îi venea să-l lovească în faţă cu pumnii! Imbecilul! „Nu face nimica!” Fotografia Adiei… „Nu face nimica!”</p>
                     <p rend="justify">Cu gest şi ton de stăpâna faţă de vechil, vorbi:</p>
                     <p rend="justify">— Să duci imediat scrisoarea aceasta la gară. Bună ziua… Să-mi aduci recipisa de la gară.</p>
                     <p rend="justify">Îi întoarse spatele, îndepărtându-se grăbită.</p>
                     <p rend="justify">Dănuţ privi scrisoarea grea din mină. „Alexandru Pallă… Veneţia.”</p>
                     <p rend="justify">Ce mai însemna şi asta?</p>
                     <p rend="justify">Alexandru Pallă, Veneţia, fotografia Adinei Stephano escamotată… Ce mai născocise? Ce mai uneltea?</p>
                     <p rend="justify">Aaa! … Era în stare? … Sigur, sigur. Pusese fotografia în scrisoare şi o trimitea cumnatului ei la Veneţia ca să i-o arate Adinei – putea s-o găsească uşor la Veneţia – ca să controleze dacă dedicaţia de pe fotografie era a ei, sau a lui… Vroia să-l facă de râs faţă de un om străin!</p>
                     <p rend="justify">Se gândi să arunce scrisoarea sau s-o sechestreze… Nu îndrăzni. Era domesticit în ambianţa acestei femei.</p>
                     <p rend="justify">Se întoarse îndărăt. Intră în casă. Sui scările, cu spinarea aplecată. De mult nu le mai suise. Era jenat ca un om de la grajd chemat în casa stăpânilor. Bătu la uşa salonaşului.</p>
                     <p rend="justify">— Intră… Dumneata! Ce vrei? tresări Ioana ascunzând fotografia.</p>
                     <p rend="justify">Dănuţ o văzuse. Şi Ioana îl văzuse privind-o.</p>
                     <p rend="justify">— Ce vrei?</p>
                     <p rend="justify">Cu obrajii aprinşi şi ochii în pământ, Dănuţ, cu scrisoarea în mină, se apropie de divanul pe care şedea Ioana.</p>
                     <p rend="justify">Aşadar, păstrase fotografia! Dar sigur că-i scrisese cumnatului ei, să se informeze.</p>
                     <p rend="justify">— Doamnă, eu am scris pe fotografie, vorbi Dănuţ precipitat, cu atitudinea elevului care, în cabinetul directorului, mărturiseşte tot, de teamă să nu se mai facă anchetă.</p>
                     <p rend="justify">— Se cunoaşte!</p>
                     <p rend="justify">— Dar…</p>
                     <p rend="justify">— Nu ţi-o dau, îi luă înainte Ioana.</p>
                     <p rend="justify">— …numai trimiteţi scrisoarea.</p>
                     <p rend="justify">— Cum? Ai deschis-o??</p>
                     <p rend="justify">— Daa!</p>
                     <p rend="justify">— Nu. Iat-o. Dar îmi închipui ce-i înăuntru.</p>
                     <p rend="justify">— Ce-ţi închipui! O colecţie de ziare din ţară.</p>
                     <p rend="justify">— Daa!</p>
                     <p rend="justify">— Da, zâmbi Ioana tăios. Pe cumnatul meu îl interesează ecoul din ţară al războiului. E bun patriot! Îi decupez articolele de fond…</p>
                     <p rend="justify">— Aaa! … Doamnă, adăugă el zâmbind la fel cu Ioana, n-am scris eu pe fotografie. Am rugat pe o prietenă de-a mea. Şi stilul şi slova îi aparţin, şi sunt inspirate de fotografie…</p>
                     <p rend="justify">— Bună ziua. Du-mi scrisoarea la gară. Pleacă, te rog! Pleacă! Pleacă odată!</p>
                     <p rend="justify">Din pragul uşei, Dănuţ reveni. Medită o clipă, privind-o pe Ioana cu ochii micşoraţi: exact privirea Olguţei. Făcu un pas înainte cu fruntea încruntată şi faţa îndârjită. Ioana se ghemuise pe pat, cu o mână ridicată, cu cealaltă acoperind fotografia. Părea gata să sară, să zgârie…</p>
                     <p rend="justify">Dănuţ se oprise lângă divan, nalt, cu umeri largi şi pumni grei – bărbat în molateca şi mătăsoasa încăpere în care şi vântul părea artificial – dominând pentru întâia oară un întreg trecut de zilnice îngenuncheri.</p>
                     <p rend="justify">Un gând îi descleştă pumnii şi-i descreţi fruntea.</p>
                     <p rend="justify">— Puteţi să păstraţi fotografia…</p>
                     <p rend="justify">Ioana respiră.</p>
                     <p rend="justify">— …şi originalul.</p>
                     <p rend="justify">Zvârli scrisoarea pe divan şi plecă.</p>
                     <p rend="justify">Coborând scările, Dănuţ rosti printre dinţi, la plural, cuvântul biblic şi trivial, în care mototolise şi cu care zvârlea în aceeaşi ladă cu gunoi din urmă două femei şi întâia dragoste a tinereţii.</p>
                     <p rend="justify">Şi, ieşind din casă, ricană uşurat:</p>
                     <p rend="justify">— …şi un idiot.</p>
                  </div>
                  <div type="div4">
                     <head>II.</head>
                     <subtitle>RODICA.</subtitle>
                     <p rend="justify">Cine, şi de câte ori în viaţa sa, nu s-a hotărât să devie „alt om”, convins că această renaştere sau substanţială prefacere atârna de suprimarea unui fapt extern sau de împlinirea unei dorinţe cu magice făgăduinţi?</p>
                     <p rend="justify">— De luni suprim tutunul şi devin alt om! suspină energic fumătorul ahtiat, care, pe lângă afecţiunile de rinichi şi ficat datorite nopţilor albe, pe lângă insomniile cu sudori reci, datorite abuzului de cafele negre şi de cotidiană muncă, pe lângă panicele inimii, datorite nervilor, ipocondrismului şi pe lângă alte multe beteşuguri reale şi imaginare, mai e ameninţat şi de o anghină pectorală.</p>
                     <p rend="justify">Acel luni izbăvitor, la începutul fiecărei săptămâni situat la începutul săptămânii următoare, fuge ca un hoţ urmărit. Mulţi renunţă să-l mai ajungă:</p>
                     <p rend="justify">— O viaţă are omul! Eee! …</p>
                     <p rend="justify">Alţii, mai perseverenţi, îl ajung. Cei mai mulţi constată cu surprindere că n-au devenit „alţi oameni”, dar că şi-au suprimat o plăcere. Alţii, mai puţin lucizi, predică întinerirea, vivifiarea, fortificarea, purificarea, datorite acestei abstinenţe, fără să-şi dea seamă că de când nu mai fumează au devenit mult mai acri; că pofta de mâncare, fanfaron exagerată, nu are alt rezultat decât să-i umfle, puhăvindu-i, vădind mai lămurit blegirea ţesuturilor decât severa slăbiciune; că absenţa fumului prietenos, care, oricât, le făcea suportabilă şi singurătatea, îl constrânge să accepte orişice tovărăşie, cordiala plictiseală în doi sau trei fiind preferabilă urâtului lugubru în unul singur; că, într-un cuvânt, sunt oameni noi faţă de ce erau înainte de-a suprima tutunul, exact în măsura în care o haină întoarsă pe dos e o haină nouă.</p>
                     <p rend="justify">Românii, în preajma vrâstei de treizeci şi cincipatruzeci de ani, mai ales, exclamă deseori, după ce-au constatat şi înfierat lapidar incuria socială a ţării şi endemia de mahalagism barbar care o bântuie.</p>
                     <p rend="justify">— Ah! De m-aş vedea la Paris! Numai o lună… Să-l respir… Alt om etc. …</p>
                     <p rend="justify">La Paris, constată cu melancolie cât s-a prefăcut Parisul amintirilor.</p>
                     <p rend="justify">— În tinereţea mea…</p>
                     <p rend="justify">Se întorc de la Paris, mahmuri ca după un chef prea lung sau melancolici ca după revederea fetiţei care-a fost întâia dragoste, devenită mamă, înstrăinată de dragoste şi de trecut, chiar dacă a rămas frumoasă: altfel frumoasă, se înţelege, decât atunci când se înroşea pentru o privire, plângea pentru un gest, şi proastă, spunea prostii, cu buze fermecătoare…</p>
                     <p rend="justify">Alţii, ponţi ghinionişti la masa verde, pândind „o serie”, exclamă cătră moşierul cu portofoliul plin şi obrajii pigmentaţi de soare, abia sosit de la moşie, ale cărui mini brune contrastează viguros cu paloarea febrilă a celorlalte:</p>
                     <p rend="justify">— Ah! De m-aş vedea şi eu la ţara! Să răsuflu o clipă! Linişte. Singurătate. Aer curat. Lapte fără apă; apă fără vin…</p>
                     <p rend="justify">La ţară, constată că Depărăţeanu – „locuinţa mea de vară e la ţară, acolo aş vrea să mor…” – e un cretin; că Duiliu Zamfirescu – Viaţa la ţară – e un mieros măsluitor de adevăr; că e preferabil să bei laptele – chiar îndoit cu apă – fără să vezi mânile cărămizii şi dubioase care-l mulg; că poeticul lătrat al cânilor e suportabil numai când îl auzi într-un roman rustic, pe când afară cârâie claxoanele şi scrâşnesc tramvaiele; că e mai acceptabil chiar implacabilul zornăit al deşteptătorului – aranjat de cu seară să sune la oră fixă – decât faimosul „cucurigu” al cucoşilor care confundă miezul nopţii cu dimineaţa, şi răsăritul soarelui cu isprăvitul somnului musafirilor; că turmele cu ciobanul şi măgarul de rigoare au haz venind pe foile netede ale unui volum de Francis Jammes, dar pe şosea, în nori de colb, cu putoarea lor compactă, prezidată de a ciobanului, n-au nici un haz; că luna plină, fără de lăutari, dame, şampanie şi lumină electrică – stinsă oportun – e ca un somnifer farmaceutic fabricat în ţară: nici nu te adoarme complect; că muşte sunt, dar hârtie de muşte nu-i; că Grigorescu ar trebui vândut cu gramul la cofetărie drept esenţă de sirop; că „Rodicele” lui Alecsandri, cu obraji ca cireşele şi sâni ca merele domneşti, ar face mai bine să-şi spele cămeşile, părul şi picioarele; şi că moşierul care-i invitase la el e demn de compătimit pentru viaţa pe care-o duce departe de oraş…</p>
                     <p rend="justify">Şi totuşi, nimeni nu renunţă de a deveni alt om, atunci când e blazat, jenat, scârbit, umilit sau îngrozit de ceea ce e. Sinuciderile pe această bază sunt extrem de rare.</p>
                     <p rend="justify">De asta Dănuţ era în viaţă, deşi nu devenise alt om.</p>
                     <p rend="justify">În clipa de teatrală amintire, când coborâse treptele casei de la Sălcii, lichidând cu o vorbă tare două femei deodată, şi cu un calificativ necruţător pe Dănuţ de până atunci, fusese convins că va începe o viaţă nouă. Vacanţa nu se isprăvise: era pe la mijlocul ei. Un efort numai, şi cele două caiete dăruite de Monica puteau să primească poamele tuturor livezilor sufleteşti, lăsate pe seama păsărilor până atunci, hărăzite culesului de atunci înainte.</p>
                     <p rend="justify">De la Sălcii până la Medeleni, galopul lui Zdup, subt cerul nou şi pe pământul tânăr, avuse semnificaţia unui trufaş arc de triumf pentru o altă intrare în viaţă.</p>
                     <p rend="justify">Caietele îl aşteptau, severe şi sincere ca o conştiinţă clară. Dar, după cum se ştie din toate poveştile uitate, feciorii de împăraţi, porniţi călări să-nfrunte viaţa, întâlneau balauri, zmei, zmeoaice, păduri carnivore, zâne viclene şi multe alte ispite sau primejdii, de care, fireşte, autorul basmului îi mântuia.</p>
                     <p rend="justify">Pe Dănuţ îl aştepta Rodica.</p>
                     <p rend="justify">Autorul basmului devenise romancier.</p>
                     <p rend="justify">Rodica – pe care lectorul o judecă probabil cu severitatea mamei sau părintelui de familie, afară de cazul că e tânăr sau frivol – era predestinată să fie muleta roşie cu care toreadorii atrag galopul cornut.</p>
                     <p rend="justify">Căci, după cum glăsuieşte înţelepciunea apocrifă, viaţa e viaţă şi omul e om!</p>
                     <p rend="justify">Din lecturile ei în limba franceza, Rodica reţinuse un adagiu pe care-l servea – uneori ca protestare, alteori ca stimulare – mai tuturor cunoscuţilor ei de genul masculin, după cum erau prea temerari sau prea timoraţi.</p>
                     <p rend="justify">Jeux de mains, jeux de vilain! Fi, le vilain! 59</p>
                     <p rend="justify">Finalul, corolar oarecum, era de la ea: nici când reproducea vorbele altora nu-i plăcea să fie servilă.</p>
                     <p rend="justify">Primul gest pe care-l ai văzând o floare, e să te apropii şi să o miroşi. În schimb, când vezi un fruct robust în carne şi culoare, vrei să-l apuci.</p>
                     <p rend="justify">Rodica făcea parte din a doua categorie. Adagiul era util, căci Rodica era coaptă.</p>
                     <p rend="justify">Vaporoasele cununiţe de roşeli, priviri stângace, mini abia strânse, bătăi de inimă, tăceri străvezii şi imateriala, unica sărutare, pe care dragostea idilică le împleteşte când fata e floare – sau pare – şi tânărul e timid sau romanţios, păreau fade cu şi alături de Rodica.</p>
                     <p rend="justify">Jeux de mains, jeux de vilain!</p>
                     <p rend="justify">În „idila floare”, întâia sărutare – mai degrabă timbra zborului unei sărutări sperioase – înseamnă întâia îndrăzneală cu ochii închişi a timidităţii şi încheie un ciclu, cel imaterial.</p>
                     <p rend="justify">În „idila fruct”, întâia sărutare – uneori muşcătură – înseamnă întâia sfadă viguroasă, şi deschide un ciclu: al mânilor.</p>
                     <p rend="justify">Dănuţ o sărutase pe Rodica pe gât; Rodica-l pălmuise pe obraz. Dar mai voinic decât Rodica, o apucase în braţe, aşa că Rodica, deşi se zbătuse – sport pe care-l făcea mai bine decât pe celelalte – fusese sărutată încă o dată, pe gură, fără ca să poată replica: „Fi, le vilain!”</p>
                     <p rend="justify">Restul conversaţiei urmase pe româneşte.</p>
                     <p rend="justify">De atunci, Dănuţ o sărutase de multe ori, dar Rodica nu-l sărutase niciodată. Pe Puiu ea începuse să-l sărute, de Dănuţ se apăra. Ca şi politica statelor europene, alta faţă de marile puteri, alta faţă de cele mărunte, politica Rodicăi varia în raport cu vârsta protagonistului: agresivă faţă de Puiu, devenea defensivă faţă de Dănuţ. Rezultatul era acelaşi. Adică; „Fi, le vilain!”</p>
                     <p rend="justify">Pe româneşte, în aceleaşi condiţii, şi chiar în mai grele, Sevastiţa ar fi spus: „Da şazi ghinişor!”</p>
                     <p rend="justify">Lectorul va remarca desigur avantajele pe care le oferă limba franceză oricui şi oricând.</p>
                     <p rend="justify">Întâlnirile cu fata pe care o iubeşti se cheamă „plimbări” şi sunt: pe aleile pământului şi ale sufletului.</p>
                     <p rend="justify">Întâlnirile cu celelalte „domnişoare” sau doamne se cheamă rendez-vous-uri.</p>
                     <p rend="justify">La oraş rendez-vous-urile îndeobşte sunt diurne şi situate de preferinţă – cu rari excepţii – în orele când părinţii, soţii sau soţiile au treabă.</p>
                     <p rend="justify">La ţară, rendez-vous-urile sunt nocturne, ca şi plimbările, dar nu din aceeaşi cauză. Plimbările caută singurătatea, misterul şi reculegerea, pe care le găsesc în noapte; rendez-vous-urile găsesc în nopţile rurale, gratis, ceea ce la oraş se cumpără scump: clandestinitatea.</p>
                     <p rend="justify">Mixtă, Rodica juca tenis cu Puiu în timpul zilei – adică după-amiaza, căci dimineaţa şi-o petrecea în pat, dormind – şi avea rendez-vous-uri cu Dănuţ în timpul nopţii, după ce toate luminile casei erau stinse. Sihăstria Monicăi, absenţele, din ce în ce mai prelungite, ale Olguţei – care prezida dezbaterile contradictorii ale războiului european la „Clubul burlacilor” – discreţia lui Mircea, viaţa cu ştiut program a doamnei Deleanu şi somnul brusc şi durabil al lui Puiu înlesneau Rodicăi plecările din odaie şi revenirile târzii, deseori pe geam – ŕ la Boccaccio – rareori pe uţa: imprudent.</p>
                     <p rend="justify">Întâiul rendez-vous fusese provocat de Rodica, chiar în noaptea zilei cu pugilatul primei sărutări.</p>
                     <p rend="justify">Dănuţ nu se culcase încă. Se lungise îmbrăcat pe pat, fără să asculte concertul de ocarine al broaştelor, nici ţiterile tremolate ale greierilor, nici miile de sunete şi zvonuri ale nopţii.</p>
                     <p rend="justify">Fuma, gândindu-se la femei. Privea colecţia de picioare o clipă dezvelite, în ciorapi multicolori sau fără de ciorapi; colecţia de sâni mici sau puternici, puţintei sau opulenţi, bombaţi sau plaţi şi totuşi feminini prin capetele care colorează bluza cu o roză împunsătură; colecţia de spinări îndoite mlădios sau robust în spiralele patinajului; colecţia de subţiori, cuibare descoperite în gesturi şi haine de vară, cu o pată de soare pe umbra sau lumina lor uşor adâncită; colecţia de şolduri, unele lungi-ovale pentru şerpuirea în braţele care strâng, altele scurt arcuite, încordate parcă să avânte plosca fără toarte a pântecului – colecţii deţinute de toţi oamenii în amintirile lor şi pe care, când le privesc fiind singuri, au atitudinea şi congestia liceenilor când trag cu ochiul prin gaura cheii să vadă cum se dezbracă o femeie.</p>
                     <p rend="justify">Nu se gândea la Rodica.</p>
                     <p rend="justify">Rodica, prea impersonală, îndruma gândul şi pofta, după ce le stârnea – în absenţa ei – asupra femeilor în genere. Poate că de asta Rodica, fără să-şi dea seama, căuta să fie cât mai mult prezentă lingă băieţii cu care flirta. Prezenţa ei avea darul să concretizeze într-un trup substanţial pofte care în absenţa ei se răspândeau în generalităţi.</p>
                     <p rend="justify">— Cu-cu!</p>
                     <p rend="justify">— Cine-i?</p>
                     <p rend="justify">— Eu… da să ştii că-s supărată pe dumneata!</p>
                     <p rend="justify">— Aa! Rodica!</p>
                     <p rend="justify">— Domnişoara Rodica.</p>
                     <p rend="justify">— Măria-sa domnişoara Rodica!</p>
                     <p rend="justify">— Degeaba faci spirite! Nu-mi trece-aşa uşor! Prea eşti obraznic! N-ai nici o măsură!</p>
                     <p rend="justify">— Scuze nemăsurate!</p>
                     <p rend="justify">— Nu primesc.</p>
                     <p rend="justify">— Sărutări.</p>
                     <p rend="justify">— Obraznicule!</p>
                     <p rend="justify">De pe marginea ferestrei, o sărutase. Ar fi putut fugi Rodica, dar nu fugise.</p>
                     <p rend="justify">— Jos mânile!</p>
                     <p rend="justify">— Sus sărutările!</p>
                     <p rend="justify">— Tare mai eşti obraznic! Să ştii că plec!</p>
                     <p rend="justify">— Nu cred!</p>
                     <p rend="justify">— Ai să vezi!</p>
                     <p rend="justify">— Te prind.</p>
                     <p rend="justify">— Încearcă!</p>
                     <p rend="justify">— La dispoziţie, de la genunchi în jos!</p>
                     <p rend="justify">Ştia să fugă şi mai tare Rodica. Cu toate că-şi ridicase rochia ca pentru fugă serioasă, Dănuţ o prinsese lângă poartă.</p>
                     <p rend="justify">— Nu mai pot! Uf! palpitase Rodica.</p>
                     <p rend="justify">— În braţele mele!</p>
                     <p rend="justify">— Lasă-mă. Nu profita!</p>
                     <p rend="justify">— Odihneşte-te.</p>
                     <p rend="justify">— Dă-mi pace!</p>
                     <p rend="justify">— Nu fac nimic. Cuminte ca o bancă!</p>
                     <p rend="justify">— Ce apucături de „băiat” ai!</p>
                     <p rend="justify">— Cu-aşa ceva în braţe nu-i de mirare!</p>
                     <p rend="justify">— Vai, ce limbaj!</p>
                     <p rend="justify">— Vai, ce bluză!</p>
                     <p rend="justify">— Să ştii că mi-o rupi!</p>
                     <p rend="justify">— Trăiască acul de cusut!</p>
                     <p rend="justify">— Am să-ţi cos buzele!</p>
                     <p rend="justify">— Cu ce?</p>
                     <p rend="justify">— Cu acul.</p>
                     <p rend="justify">— Unde-i?</p>
                     <p rend="justify">— Vai, să ştii că ţip!</p>
                     <p rend="justify">— Fii discretă!</p>
                     <p rend="justify">— Iar eşti spiritual?</p>
                     <p rend="justify">— Preferi brutalitatea?</p>
                     <p rend="justify">— Lasă-mă-n pace!</p>
                     <p rend="justify">— Ai să te plictiseşti.</p>
                     <p rend="justify">— Vai, ce impertinent eşti!</p>
                     <p rend="justify">— Ţi-a căzut pelerina.</p>
                     <p rend="justify">— Ridic-o, eşti cavaler.</p>
                     <p rend="justify">— Nu fugi?</p>
                     <p rend="justify">— Ridic-o ş-ai să vezi!</p>
                     <p rend="justify">O prinsese de un picior, ridicându-i cu cealaltă mână pelerina întunecată ca umbra unui copac.</p>
                     <p rend="justify">— Poftim pelerina.</p>
                     <p rend="justify">— Lasă-mi piciorul!</p>
                     <p rend="justify">— A căzut: vreau să-l ridic!</p>
                     <p rend="justify">— Nu te obrăznici!</p>
                     <p rend="justify">— În genunchi în faţa piciorului!</p>
                     <p rend="justify">— Îl meriţi, ştii unde! …</p>
                     <p rend="justify">— Ştiu numai că-l merit.</p>
                     <p rend="justify">— Să-i lustruieşti botina!</p>
                     <p rend="justify">— Şi cizmele de călărie chiar, nu numai botina, botinele-s mai joase!</p>
                     <p rend="justify">— Vai, ce obraznic! Lasă-mă!</p>
                     <p rend="justify">— Am găsit un genunchi!</p>
                     <p rend="justify">— Lasă-l!</p>
                     <p rend="justify">— Nu pot. Îmi intră perfect în palmă! Parcă-i făcut pe măsură! Să ştii că eu l-am pierdut!</p>
                     <p rend="justify">— Să ştii că ţip… tare!</p>
                     <p rend="justify">O sărutase, pe gură, în plin.</p>
                     <p rend="justify">— Miroşi a tutun!</p>
                     <p rend="justify">— Am şi gust de tutun: nu?</p>
                     <p rend="justify">— Nu ştiu, nu mă interesează!</p>
                     <p rend="justify">— Încă o dată.</p>
                     <p rend="justify">— Du-te!</p>
                     <p rend="justify">— Vino!</p>
                     <p rend="justify">— Să ştii că nu-ţi mai vorbesc!</p>
                     <p rend="justify">— Da. Mă săruţi.</p>
                     <p rend="justify">— Eu?!</p>
                     <p rend="justify">— Facem o experienţă.</p>
                     <p rend="justify">— Lasă-mă!</p>
                     <p rend="justify">— Cu ce te pudrezi?</p>
                     <p rend="justify">— Eu???</p>
                     <p rend="justify">— Da-da! Am simţit în colţul gurii gust de pudră.</p>
                     <p rend="justify">— Vai, ce mincinos! N-ai decât să mă ştergi cu batista!</p>
                     <p rend="justify">— Te-am şters cu buzele!</p>
                     <p rend="justify">— Numai obrăznicii spui!</p>
                     <p rend="justify">— Şi fac.</p>
                     <p rend="justify">— Încearcă!</p>
                     <p rend="justify">— Mulţumesc.</p>
                     <p rend="justify">— Ce om! Parcă eşti un copil!</p>
                     <p rend="justify">— Puiu?</p>
                     <p rend="justify">— Te rog să nu mă ofensezi! Nu ştii să te porţi cu femeile!</p>
                     <p rend="justify">Se smuncise şi plecase, dar nu înspre casă. O apucase către sat, foarte grăbită. Pe o distanţă mai lungă, toate supărările au vreme să se convertească. Mai ales că Rodica nu putea suporta tăcerea. Irezistibil, ca o pasăre obligator limbută, deschisese gura, hărţăgoasă:</p>
                     <p rend="justify">— Să ştii că nu te pot suferi!</p>
                     <p rend="justify">— Fii calmă, te rog!</p>
                     <p rend="justify">— Iar eşti obraznic!</p>
                     <p rend="justify">— Nărav!</p>
                     <p rend="justify">— Te-au nărăvit „doamnele” dumitale!</p>
                     <p rend="justify">— Nu toate! Rodica, de exemplu…</p>
                     <p rend="justify">— Nu mă tutui. Fii respectuos! Eu nu-s a dumitale!</p>
                     <p rend="justify">— Domnişoara Rodica, de exemplu…</p>
                     <p rend="justify">— Lasă ironiile fără sare!</p>
                     <p rend="justify">— O fată de la „Humpel”! …</p>
                     <p rend="justify">— Aşa se vorbeşte?</p>
                     <p rend="justify">— O elevă dintr-a şasea…</p>
                     <p rend="justify">— Dintr-a şaptea!</p>
                     <p rend="justify">— O elevă din cursul superior…</p>
                     <p rend="justify">— Uf! Plicticos mai eşti!</p>
                     <p rend="justify">— Să ne întoarcem.</p>
                     <p rend="justify">— Întoarce-te!</p>
                     <p rend="justify">— Nu ţi-e frică singură?</p>
                     <p rend="justify">— Nu.</p>
                     <p rend="justify">— Dacă ies lupii?</p>
                     <p rend="justify">— Vai, ce demodat eşti!</p>
                     <p rend="justify">— De ce? Oiţele nu mai sunt la modă, lupii da.</p>
                     <p rend="justify">— Vai, vai! Ce impertinenţă! Ţi se văd urechile…</p>
                     <p rend="justify">— De ce nu-mi spui măgar curat?</p>
                     <p rend="justify">— Fiindcă-s binecrescută.</p>
                     <p rend="justify">— Şi măgarii când duc oiţele sunt foarte binecrescuţi!</p>
                     <p rend="justify">Începută şi continuată pe acest ton, discuţia fusese lungă şi anostă. Totuşi, Dănuţ se distra cum te distrezi după masă înfuriind un sifon deşert. Îşi congediase creierul de la începutul discuţiei. Se simţea la acelaşi nivel cu Rodica. Replicele scurte săreau ca broaştele de pe şosea în gigantica flacără delicată a luminii de lună.</p>
                     <p rend="justify">Pe la două de noapte, întorcându-se acasă, Rodica îi adusese la cunoştinţă motivul venirii ei:</p>
                     <p rend="justify">— Să nu crezi c-am venit la dumneata ca să te văd!</p>
                     <p rend="justify">— Nu mă îndoiesc! De asta ai venit prin întuneric!</p>
                     <p rend="justify">— Nu poţi fi serios o clipă?</p>
                     <p rend="justify">— Noaptea, nu.</p>
                     <p rend="justify">— Te rog taci!</p>
                     <p rend="justify">— Am, ai, a…</p>
                     <p rend="justify">— Am venit să te rog să-mi împrumuţi o carte de cetit.</p>
                     <p rend="justify">— Îţi mai trebuie?</p>
                     <p rend="justify">— Sigur. De ce-am venit?</p>
                     <p rend="justify">— O carte de filosofie?</p>
                     <p rend="justify">— Nu fi obraznic!</p>
                     <p rend="justify">— Românească?</p>
                     <p rend="justify">— Nu-mi trebuie!</p>
                     <p rend="justify">— Roman?</p>
                     <p rend="justify">— Sigur.</p>
                     <p rend="justify">— Prost?</p>
                     <p rend="justify">— Iar te obrăzniceşti!</p>
                     <p rend="justify">— Cu poze?</p>
                     <p rend="justify">— Mi-e indiferent!</p>
                     <p rend="justify">— Depinde de poze!</p>
                     <p rend="justify">— Mi-e indiferent!</p>
                     <p rend="justify">— Hai şi-ţi alege.</p>
                     <p rend="justify">— Ai înnebunit?</p>
                     <p rend="justify">— De ce?</p>
                     <p rend="justify">— Eu să intru la dumneata? Noaptea?</p>
                     <p rend="justify">— Spuneai că nu te temi de lupi!</p>
                     <p rend="justify">— Nu mă tem de nimeni!</p>
                     <p rend="justify">— Atunci?</p>
                     <p rend="justify">— Nu se face.” Şi nu vreau.</p>
                     <p rend="justify">— Ai să fii originală.</p>
                     <p rend="justify">— Mersi! N-am poftă!</p>
                     <p rend="justify">— O capeţi… Ştii proverbul! …</p>
                     <p rend="justify">— Asta nu! Aştept aici.</p>
                     <p rend="justify">— Ce să-ţi aduc?</p>
                     <p rend="justify">— O carte nostimă.</p>
                     <p rend="justify">— Ce numeşti „nostim”?</p>
                     <p rend="justify">— Ce-mi place.</p>
                     <p rend="justify">— Atunci ia-mă pe mine!</p>
                     <p rend="justify">— Iar te obrăzniceşti!</p>
                     <p rend="justify">— Am propus!</p>
                     <p rend="justify">— Nu accept.</p>
                     <p rend="justify">— Păcat! Te-ai cultiva!</p>
                     <p rend="justify">— Te rog!</p>
                     <p rend="justify">— Să-l scol pe Puiu?</p>
                     <p rend="justify">— Aşa? … Să nu mai vorbeşti cu mine! …</p>
                     <p rend="justify">Plecase iremediabil, fără să-şi uite nici pelerina, nici batista. A doua zi dormise până la douăsprezece. După dejun dormise iar şi jucase tenis cu Puiu. Iar noaptea, după ce adormiseră toţi se înfiinţase din nou la fereastra odăii lui Dănuţ ca să-i ceară o carte.</p>
                     <p rend="justify">— Allo!</p>
                     <p rend="justify">— A-a-a! Ce surpriză! Ce eveniment!</p>
                     <p rend="justify">— Dă-mi o carte. Cu dumneata personal nu vorbesc!</p>
                     <p rend="justify">Dănuţ o tratase cu un forte dicţionar latino-român, Rodica îl luase, făcuse câţiva paşi, se înapoiase.</p>
                     <p rend="justify">— Eşti un măgar!</p>
                     <p rend="justify">— Mulţumesc, dar spune-mi-o pe latineşte, ca să-mi arăţi că nu eşti numai binecrescută, ci şi cultă!</p>
                     <p rend="justify">— Îmi dai o carte, sau plec?</p>
                     <p rend="justify">— Dacă n-ai încredere în mine!</p>
                     <p rend="justify">— N-o meriţi!</p>
                     <p rend="justify">— Dar o inspir!</p>
                     <p rend="justify">— Nici!</p>
                     <p rend="justify">— Din cauza întunericului! Par mai negru! Uite…</p>
                     <p rend="justify">O ridicase de subţiori, smucind-o pe fereastră în odaie.</p>
                     <p rend="justify">— Ştii că nu eşti uşoară!</p>
                     <p rend="justify">— Obraznicule!</p>
                     <p rend="justify">— Uită-te la mine, să mă vezi mai bine!</p>
                     <p rend="justify">— Eşti în pijama?</p>
                     <p rend="justify">— N-ai încredere nici în pijama?</p>
                     <p rend="justify">— Lasă-mă să plec! Nu eşti convenabil!</p>
                     <p rend="justify">— Abia ai intrat!</p>
                     <p rend="justify">— Vai, ce cochet eşti! Ai pijamale de mătasă!</p>
                     <p rend="justify">— Vrei să-ncerci una?</p>
                     <p rend="justify">— Nici să n-aud!</p>
                     <p rend="justify">— Mătasă bună! Dezmiardă pielea!</p>
                     <p rend="justify">— Nu mă interesează!</p>
                     <p rend="justify">— Nici n-ai încăpea! Eşti… mai plină decât mine!</p>
                     <p rend="justify">— Vai, ce mincinos!</p>
                     <p rend="justify">— Eu n-am sâni!</p>
                     <p rend="justify">— Obraznicule!</p>
                     <p rend="justify">— De mine vorbeam!</p>
                     <p rend="justify">— Opreşte-te la vreme!</p>
                     <p rend="justify">— M-am oprit la sâni… Mai sunt şi alte rotunzimi!</p>
                     <p rend="justify">— Spunea că n-ai!</p>
                     <p rend="justify">— Nu mă crezi?</p>
                     <p rend="justify">— Nu mă interesează!</p>
                     <p rend="justify">— N-ai făcut încă anatomia?</p>
                     <p rend="justify">— Nu-ţi mai răspund!</p>
                     <p rend="justify">— Noroc că nu-s profesor!</p>
                     <p rend="justify">— Eşti un…</p>
                     <p rend="justify">— …măgar. Ăsta-i răspuns la zoologie!</p>
                     <p rend="justify">— Vai, ce pedant eşti!</p>
                     <p rend="justify">— Vai, ce haz ai!</p>
                     <p rend="justify">— Atunci plec.</p>
                     <p rend="justify">— Încearcă.</p>
                     <p rend="justify">— Să ştii că ţip dacă nu mă laşi!</p>
                     <p rend="justify">— Te-aude Mircea şi te cornpromiţi!</p>
                     <p rend="justify">— Nu eşti cavaler de loc!</p>
                     <p rend="justify">— Nu-s ambiţios!</p>
                     <p rend="justify">— Plec!</p>
                     <p rend="justify">— Pe geam?</p>
                     <p rend="justify">— Ba pe uşă!</p>
                     <p rend="justify">— Cheia-i în buzunarul de la pijama.</p>
                     <p rend="justify">— Dă-mi-o.</p>
                     <p rend="justify">— Ia-o!</p>
                     <p rend="justify">— Crezi că mi-e frică?</p>
                     <p rend="justify">— Mă abţin de a te jigni!</p>
                     <p rend="justify">— Ce faci?</p>
                     <p rend="justify">— Ţi-am sechestrat o mină.</p>
                     <p rend="justify">— Dă-mi drumul.</p>
                     <p rend="justify">— Ce căutai în buzunarul meu?</p>
                     <p rend="justify">— Cheia!</p>
                     <p rend="justify">— Nu-i.</p>
                     <p rend="justify">— Mincinosule!</p>
                     <p rend="justify">— Maâtre Corbeau sur un arbre perché, tenait dans son bec un fromage…”60</p>
                     <p rend="justify">— Dă-mi drumul!</p>
                     <p rend="justify">— Maâtre Renard, par lodeur alléché, lui tânt ŕ peu prčs ce langage61”…</p>
                     <p rend="justify">— Lasă-mă!</p>
                     <p rend="justify">— Cu ce te parfumezi?</p>
                     <p rend="justify">— Nu te priveşte!</p>
                     <p rend="justify">— Am un nas experimentat!</p>
                     <p rend="justify">— Lăudărosule!</p>
                     <p rend="justify">— Te parfumezi prea tare!</p>
                     <p rend="justify">— Auzi impertinenţă!</p>
                     <p rend="justify">— E plăcut, dar…</p>
                     <p rend="justify">— Dar?</p>
                     <p rend="justify">— …nu-i prudent! Mine dimineaţă Gheorghiţă va mirosi cine a fost la mine!</p>
                     <p rend="justify">— Asta-i!</p>
                     <p rend="justify">— Şi Mircea.</p>
                     <p rend="justify">— Te rog! El nu ştie cu ce mă parfumez!</p>
                     <p rend="justify">— Te-a întrebat?</p>
                     <p rend="justify">— Crezi că toţi sunt răucrescuţi ca dumneata!</p>
                     <p rend="justify">— Da! Îmi fac iluzii!</p>
                     <p rend="justify">— Îţi faci cam multe iluzii!</p>
                     <p rend="justify">— Tinereţele! Tinereţele!</p>
                     <p rend="justify">— Fumurile! Fumurile!</p>
                     <p rend="justify">— Focurile! Focurile! intonase Dănuţ cuprinzând-o.</p>
                     <p rend="justify">Cu unele femei lupta corp la corp e un preludiu – spirală răsucită perpendicular pe apropiata orizontală basoreliefată.</p>
                     <p rend="justify">Cu unele fete, lupta corp la corp e o trântă erotică: un dans modern, cu paşi mai aritmici, mai variaţi, mai violenţi şi mai caşti; căci ritmul lasciv al trupurilor alăturate şi atente – sau beate – oricât de sprinţar şi de săltăreţ ar fi dansul, duce până departe curba erotică, pe câtă vreme trânta, oricât de strâns înlănţuite ar fi trupurile tinere, tocmai fiindcă sunt tinere şi uituce, devine până la sfârşit luptă curata, fără de nici un alt scop, din ce în ce mai sinceră, mai animalică.</p>
                     <p rend="justify">Puterea unui bărbat niciodată nu-i deplină când luptă cu o femeie. Fără să vrea, e amuzat de rezistenţa fiinţei mai slabe, şi fără să ştie, ocroteşte, îngăduie temerităţile celuilalt trup. Femeia luptă ambiţioasă să-şi valorifice puterea – o nouă cochetărie, cu o armă luată din mânile bărbatului.</p>
                     <p rend="justify">Bărbatul se joacă – leu indolent – bucuros să fie maltratat, măgulit de valul îndărătnic şi întărâtat, care-i dovedeşte că e stânca. În aceste lupte, bărbatul râde – deseori gâdilit – femeia răsuflă din greu, încordată, cruntă, dârza, totdeauna serioasă. Uneori, la sfârşit, femeile plâng – de ciudă c-au rămas femei – alteori râd cu obrajii aprinşi ca după un înot prin valuri mari. Unele aşteaptă să fie consolate la sfârşit – ca să reîntroneze aspectul dominator al feminităţii până atunci vasale – altele doresc să reînceapă lupta, convinse că au biruit realmente, setoase de victorii bărbăteşti. Dar toate – mai ales fetele – după astfel de lupte sunt frumoase, biciuitor înflorite în grădinile ambigui: cu ochii poleiţi, obrajii proaspăt coloraţi, buzele umede ca după muşcături, părul atât de ciufulit, că pare creţ, şi neorânduială veştmintelor ca a frunzişurilor în vânt puternic.</p>
                     <p rend="justify">Aceste lupte, pentru tineri şi pentru fete au semnificaţia ploilor de vară. Repezi, impetuoase, după ele rămâne zâmbetul salivat ca un curcubeu. Tot ce tăcerile enervate şi penumbra vorbelor şi lecturilor cu două înţelesuri acumulaseră ele descarcă, odihnind şi ostenind altfel decât vorbele, lecturile şi tăcerile. După ele urmează – deşi s-ar părea ciudat – clipe de camaraderie, fără de nici un echivoc. Glumele, robuste şi familiare, de o parte şi de alta, sunt întocmai ca ale băieţilor după o partidă sportivă. Mânile şi trupurile nu păstrează amintirea trupului potrivnic decât din punct de vedere combativ: o forţă ciocnită de altă forţă. Oricât de intime ar fi fost apucăturile din cursul trântei, trupurile, devenite egale prin luptă, le-au acceptat fără rezerve, comentarii şi pudori, dându-le o valoare pur atletică. O simplă strângere de mână, cu joc de epidermă, este mai aţâţătoare decât o statornică şi deplină alipire în luptă, după cum fotografia unei femei goale în întregime se numeşte nud, pe câtă vreme fotografia unei femei goale cu pantofi şi ciorapi lungi e de cele mai multe ori indecentă, trivială sau pornografică.</p>
                     <p rend="justify">După luptă, şi Rodica şi Dănuţ osteniseră. Şi cum tăcerile Rodicăi erau ca o sală de spectacol după reprezentaţie, Dănuţ căscase, Rodica îl imitase; Rodica plecase la culcare; Dănuţ se culcase. Amândoi dormiseră bine – ca după muncă.</p>
                     <p rend="justify">Câtăva vreme, subt pretextul cărţii de cetit, îşi serviseră regulat duşul écossaise nocturn. Începuseră să-şi spuie pe nume, fără ca Rodica să mai protesteze. O complicitate permanentă, cu caracter sportiv şi licenţios – şi poate romanţios într-un fel – îi familiarizase.</p>
                     <p rend="justify">Dănuţ se simţea de ajuns de bine. Fără să-l preocupe, Rodica-l ocupa, înlocuind tenisul, călăria, patinajul, boxul, floreta, flirtul, cinematograful, glumele cu băieţii şi plimbările pe Calea Victoriei sau la Şosea, când ochii iau aperitive de feminitate – făcându-i tolerabilă o castitate păstrată de la începutul vacanţei.</p>
                     <p rend="justify">Dar sufletul, ca şi înainte, nu mai „suna”. Orişice vibraţie amorţea brusc, tăiată, ca a unui cristal acoperit cu mâna. Nu scria nimic. Privea uneori, răsfoia chiar, cele două caiete de la Monica, intrigat, uimit şi înfricoşat puţin. Cum izbutise oare să „umple” un caiet întreg în vacanţa trecută? De unde atâtea reflecţii, emoţii, metafore, fantezii, născociri, împărecheri? De unde? … Zburdălnicie juvenilă, probabil. Fermentaţia mustului. Desigur că toţi băieţii treceau prin aceasta! Evident! Care băiat nu face versuri, literatură? Unii cu mult talent, alţii cu mai puţin, alţii fără. Dar toţi scriu, fiindcă toţi simt nevoia de-a scrie, de-a exprima, de-a expulza preaplinul sufletesc. Nici metafore nu mai făcea – în vorbă, natural! La scris nici nu se mai gândea! Adică avea la îndemâna metafore, cum avea şi Olguţa, cum aveau şi atâţia alţii metafore confecţionate cu mintea, metafore care traduc mai expeditiv decât vorbirea curentă gândul – dar metaforele cu parfum de adânc sufletesc nu mai veneau. Într-adevăr, acelea „veneau”. Răsăreau involuntar din funduri opace, uneori străvezii, fragil închegate, împăienjenite de somn şi tăcere, ca înserarea înflorită a stânjeneilor; altele izbucneau zvâcnind, grele, ca jocul delfinilor în val şi soare; altele îl făceau să clipească zâmbind, ca bulgărul de lumină pe care un copil ţi-1 aruncă în ochi cu oglingioara de buzunar; altele, nesimţite, vesteau parcă printr-o respiraţie prezenţa lor, ca blândele fete ale adolescenţei când îşi apleacă bărbia şi genele pe umărul tău, să vadă dacă nu-i prea trist versul pe care-l ceteşti; altele răspândeau triste nostalgii de tinercţă cu boschetele de lilieci cu parfum de colb şi ploaie; altele tropăiau, drăcoase şi ireverenţioase, ca un copil desculţ pe lespezile unei catedrale; altele tremurau ca lacrima pe capăt de geană; altele iradiau, ca zâmbetul în curcubeiele clăbucilor de săpun; altele înfricoşau, ca fâlfâirea unei sutane preoţeşti în noapte; altele îmbărbătau, ca senzaţia muşchilor tari; altele răspândeau soare şi frăgezime, ca o fată între cernite maici; altele îngreuiau imens şi delicat, ca umbra unui munte; altele, gest viu de izvoare, luminau o fugă; altele, gest vast de fluvii, profetizau o tăcere…</p>
                     <p rend="justify">Pe atunci – împărtăşise şi Monicăi această impresie – îşi simţea uneori sufletul ca o mare întindere de neguri, cu un foc îndepărtat, roşu-întunecat, spre care înaintau mulţimi…</p>
                     <p rend="justify">Adina!</p>
                     <p rend="justify">Ioana!</p>
                     <p rend="justify">Rodica!</p>
                     <p rend="justify">Adina intrase în el, dar ieşise şi nu uitase nimic sau se mutase el definitiv din spaţiile ocupate de Adina.</p>
                     <p rend="justify">Ioana: o mână întinsă pe fereastră. Mina prea parfumată. Dătătoare de migrene. Închizi fereastra şi deschizi altă fereastră: Rodica. Nici atât! Rodica era în casa de peste drum. Distracţie de seară. Schimb de mimică, de gesturi. Tragi cu ochiul când vecina se dezbracă, închizând – ea – la timp lumina. Dacă vecina mai rămâne, e o distracţie gratuită, dacă nu… vine altă vecină în locul celeilalte, sau nu te mai uiţi peste drum. Nici nu-ţi trece prin cap să cobori scările casei tale şi să le urci pe ale casei de peste drum. Flirt între două odăi ale unor case deosebite, aşezate faţă-n faţă. Întâmplare! Pierdere sau trecere de vreme!</p>
                     <p rend="justify">Un om îşi pierduse umbra; el îşi pierduse sufletul. Apucaseră pe două drumuri osebite şi se rătăciseră.</p>
                     <p rend="justify">Ah! Să-ţi întâlneşti sufletul deodată, faţă-n faţă! Senzaţia mării – vast, vast, vast – după ce-ai stat între ziduri! Să-ţi dilaţi plămânii în faţa sufletului şi să ştii că-i al tău!</p>
                     <p rend="justify">Nu! Moment exuberant şi credul al tinereţii, şi nimic mai mult! Trebuia să renunţe la marea nelinişte pe care o numea talent: vibraţie necontenită a sufletului; cadenţă statornică de mare lingă ţărmuri stâncoase; vânt sărat, irizat de spumă; blestemul orgolios al belşugului… Era Dan Deleanu, elev în clasa opta modernă. Încă un an de şcoală. Mircea îşi prepara clasa opta în vacanţă. El nu era în stare să înveţe.</p>
                     <p rend="justify">Clasa opta, apoi… Nu-şi simţea nici o preferinţă, nici o aptitudine, nici o vccaţiune. Crezuse că literatura… La o parte!</p>
                     <p rend="justify">Rămânea în picioare diagnosticul chiromancienei Ioana. Echilibru perfect. Viaţă liniată, ca o foaie de caligrafie, în care zilele vor avea aceeaşi curbă, aceeaşi grosime, acelaşi calm aplicat, din care neprevăzutul era exclus. Burghez! Soţie, copii, bătrâneţa: viaţă ortografică.</p>
                     <p rend="justify">Nu? Avea mai curând siguranţa ratajului. Lipsă de egalitate a energiei, absenţele ei prelungite ca ale unui musafir într-o casă plicticoasă unde nici femei frumoase nu-s; lehamite de tot; nevoie de huzur trândav, repulsiune pentru efort; lene, dorinţă de lene – „da muiaţi ţi-s posmagii?” – orientalism cu gura căscată după fructe îndatoritoare; somnolenţă, fum de ţigară în plafonul casei sau al cerului; lipsă de cochetărie a voinţei…</p>
                     <p rend="justify">În fond, nu-l interesa nimic! De la începutul vacanţei creierul nu ceruse – şi el nu-i dase – nimic; romanele senzaţionale nu le putea socoti hrană! Ca o cămilă răbdătoare la flămânzeală sau sătulă cu lunile, creierul rumega vechituri, fără să protesteze. Nimic nou. Nu-l interesa nici politica, nici sociologia – dramatizată de războiul european – nici filosofia – pare-se atât de necesară minţii, la vârsta lui – nimic, nimic! Se simţea ignorant, sau, mai rău, semidoct.</p>
                     <p rend="justify">Deviza lui ar fi fost: „Lăsaţi-mă în pace! Fiţi voi deştepţi, culţi, triumfători, puternici. Mie daţi-mi pace! Nu sunt singurul imbecil pe lume! Dar şi imbecilii să-mi dea pace! Să-şi caute toţi de treaba lor. Nu-mi trebuie nici ajutor, nici bunăvoinţă, nici sfaturi, nici dojane, nici experienţa altora, nici înţelepciunea lor”…</p>
                     <p rend="justify">Bietul Herr Direktor! Ce deziluzie! El, care-l vedea pe Dănuţ întocmit după chipul şi asemănarea lui, să ştie conţinutul acestui aspect bărbătesc, însufleţit de o energie sportivă, elegant şi cu aventuri! … Renunţase – poate cu o nemărturisită strângere de inimă – să-l vadă pe Dănuţ inginer, când, la sfârşitul clasei a patra, Dănuţ alesese – liber, cum vroia Herr Direktor – secţia modernă în locul celei reale. Herr Direktor fusese convins că alegerea făcută de Dănuţ era un act conştient, deliberat, o atitudine-n faţa vieţii şi a viitorului. Când colo, Dănuţ alesese moderna aşa, într-o doară, cum alegi între două străzi care duc spre casă strada X fiindcă-i mai puţin antipatică decât strada Z care-i plină de cini răi, în timp ce strada X, pe lângă dulăi, mai are şi o casă unde zăreşti uneori o fată nostimă.</p>
                     <p rend="justify">Bietul Herr Direktor! Pătruns de certitudini ştiinţifice asupra rolului unei anumite educaţii! Convins că floreta, mănuşile de box, patinele, călătoriile şi autoguvernarea cu vag supracontrol pot atletiza un suflet moştenit de la alţii!</p>
                     <p rend="justify">Se simţea identic cu ceea ce era pe când Olguţa îl numea Buftea, plus Adina &amp; Ioana, Rodica &amp; comp.</p>
                     <p rend="justify">Da! Asta era. Hotel locuit de femei. La no. 1, etajul întâi, stă Roza; de la no. 25, etajul al doilea, a plecat Olimpia; la no. 3 Marta cânta canţonete; la no. 9, Nineta se sfădeşte cu madama etc. …Şi proprietarul hotelului, sau proprietăreasa, de o grăsime asexuată, cu ţigară şi cafeluţă, aşteaptă clienţii şi guvernează domnişoarele, cu gesturi pline de inele falşe şi vorbe pline de locuţiuni…</p>
                     <p rend="justify">Ce minciuni! Farmecul tinereţii! Ah, unde-i tinereţea? Dă-mi cei optsprezece ani: să vezi atunci! … La fel cu dragostea!</p>
                     <p rend="justify">Dar ia să ai curajul să le spui: „Tinereţea? Te plictiseşti întocmai ca la bătrâneţa, numai că toată lumea îţi spune – cu exclamaţii mai ales – că eşti fericit, că eşti demn de invidiat. Unii cred. La bătrâneţa te plictiseşti la fel, cu diferenţa ca nimeni nu te felicită şi nici, nu te invidiază. Parcă-i mai preferabil!</p>
                     <p rend="justify">Dragostea? Mănâncă şi te satură. Dar nu cere la friptură muzică de Wagner – fiindcă-i pasionată – nici nu te scobi în dinţi cu acorduri de Beethoven! Porcii sunt mult mai porci – n-au primit nici o educaţie – dar sunt mai puţin cabotini: iarăşi lipsa de educaţie.”</p>
                     <p rend="justify">Încearcă să le împărtăşeşti astfel de reflecţii naturale ca strănutul şi căscatul: te lapidează, te internează la balamuc sau îţi spun că pozezi.</p>
                     <p rend="justify">Mare porcărie!</p>
                     <p rend="justify">Cu astfel de reflecţii şi încheieri gravitând în jurul acestei finale formule, Dănuţ îşi trecea după-amiezele – dimineaţa dormea târziu, simetric cu Rodica – aşteptând fără mare entuziasm, dar nici cu prea multă scârba, noaptea.</p>
                     <p rend="justify">Aceasta se întâmpla în după-amiezele mai active. Erau şi mai pasive decât atâta! Cu alte cuvinte, nu numai că nu făcea nimic, dar nici nu gândea nimic. Fuma – începuse să priceapă fumatul, distingând nuanţele tutunurilor – căsca, iar fuma, iar căsca dormitând cu ochii deschişi sau închişi, contempla „natura moartă” a unui cuier, sau atitudinea unei ghete zvârlite, urmărea muştele, uneori le ucidea cu şervetul – sport de interior – fredona obscure reminiscenţe muzicale, sau fragmente din acelea pe care gramofoanele ţi le varsă în urechi când eşti plictisit sau ai migrenă, îşi examina unghiile, îşi umfla şi dezumfla obrajii…</p>
                     <p rend="justify">Romane senzaţionale nu mai cetea. Nu fiindcă se stima mai mult! Nu-l mai antrenau. Erau prea identice. Putea să-şi facă singur romane senzaţionale, dormitând, fără să-şi mai ostenească ochii cetindu-le. Şi pe lângă asta, în afară de propria lui inepţie – cu care era obligat să se acomodeze – altele nu mai putea suporta. Tipărite, mai ales!</p>
                     <p rend="justify">Uneori, cine ştie cum, ajungând în birou – intra rareori în acea odaie fără pat – se aşeza în fotoliul comod şi germina acolo. Fuma, căsca, bălăbănea picioarele atârnate-n unghi pe spetează. Apoi lua un creion şi o foaie de hârtie. Începea prin a se iscăli: „Dan Deleanu.</p>
                     <p rend="justify">Deleanu Dan.</p>
                     <p rend="justify">Daniil Deleanu.</p>
                     <p rend="justify">Daniel Deleanu.</p>
                     <p rend="justify">Dan.</p>
                     <p rend="justify">Dan.</p>
                     <p rend="justify">Deledan.</p>
                     <p rend="justify">Ledaned.</p>
                     <p rend="justify">Nadunaled”.</p>
                     <p rend="justify">Iscălituri cu tot soiul de caligrafii: unele obscure ca ale doctorilor pe reţete sau ale portăreilor pe notificări; altele supreme, testamentare; altele enervate ca iscălitura domnişoarelor subt primii crini pictaţi; altele fără majuscule, ca versurile lui Francis Jammes; altele cu majuscule monumentale ca doi elefanţi dădace la copii. În sfârşit, făcea treabă.</p>
                     <p rend="justify">Apoi, blazat de efortul literar, aborda desemnul. Spre deosebire de Victor Hugo şi alţi literaţi celebri, Dănuţ avea o totală inaptitudine pentru desemn. Ştia să silueteze case. Un pătrat mare, casa. Două pătrate mai mici cu zăbrele, lateral situate: ferestrele. Un dreptunghi ca o măsuţă de noapte: uşa. Două tuburi din care se încovrigau două spirale: hogegile cu fumul. Încerca să facă şi profiluri. Toate aveau frunţi colosale, nasuri romane, guri de babă ştirbă şi bărbii wagneriene. Urechea, aşezată cam înspre frunte, era reprezentată printr-un 3 lălâu. Ochii nu-l interesau. Punea şi musteţi câteodată, pentru variaţie. După ce crea vreo patruzeci de profiluri, avea senzaţia celui care-a fumat patruzeci de ţigări în şir, cu scrumelniţa plină la nas. Manuscrisele nu le păstra.</p>
                     <p rend="justify">După ce lucra în birou, se odihnea în ietac.</p>
                     <p rend="justify">Şi iar venea noaptea. Şi iar după-amiaza.</p>
                     <p rend="justify">Vacanţa trecea ca o duminică provincială cu dimensiuni de anotimp, cu deosebirea că după duminică vine luni – saşie zi, dar zi – pe câtă vreme după vacanţă începe întreg anul şcolar, cu vacanţe, dar an.</p>
                     <p rend="justify">De la o vreme, graţie Rodicăi, Dănuţ îşi descoperise aptitudini pentru un gen literar nefrecventat până atunci: romanul.</p>
                     <p rend="justify">Iată pe scurt biografia acestei aptitudini.</p>
                     <p rend="justify">Rodica n-avea nici o pretenţie de-a pătrunde în sufletul cuiva, nici curiozitatea. Se împiedica de trup, în primul rând, şi în al doilea rând, vorba românului: „Ce-i în mina nu-i minciună”. Sufletului – acest gen de minciună – Rodica prefera trupul: acest gen de adevăr.</p>
                     <p rend="justify">În schimb – tot de meleagurile trupeşti e vorba – Rodica vroia să cunoască „trecutul” flirturilor ei: adică pe toate Rodicele de înaintea ei, până la ea. Curiozitate istorică, pe care-i bine să o aibă toţi cei ce guvernează.</p>
                     <p rend="justify">Cum „istoria” lui Dănuţ nu-şi găsise cronicarul, Rodica îl persuadase să se autocronicărească. Înt] iul roman povestit s-ar putea intitula:</p>
                     <p rend="justify">Adina Stephano sau Sedusa de la patinaj sau Femeia, cu cei mai frumoşi sâni sau Fetiţa cu trup de Salomee sau Soţul înşelat sau Donjuanul de la „Lazăr” sau Nu vă încredeţi în bărbaţi Roman palpitant, se înţelege.</p>
                     <p rend="justify">Deşi avea o recentă experienţă a acestui gen şi a modului cum reacţionează lectorul la desfăşurarea evenimentelor – sărind descripţiile, făcând viteză cu acţiunea – Dănuţ nu trăsese foloase literare de pe urma ei.</p>
                     <p rend="justify">Avea şi el acţiune – când vine soţul înşelat; când eroina doarme, şi eroii, temerari ca toţi eroii, îi fac bezele din uşa ietacului, degustându-le între ei; când eroina convinge pe soţul înşelat că eroul licean e nepotul proprietarului, trimis de acesta după chirie; etc. … dar avea năravul digresiunii psihologice: de ce soţul nu vedea? De ce eroul nu se temea? De ce eroii îl bravau pe soţ? De ce soţul se temea de erou? … Rodica proceda întocmai ca Dănuţ pe când era lector de romane senzaţionale. Sărea digresiile psihologice, adică între timp se preocupa să găsească raportul cel mai avantajos dintre fustă şi pulpe: pulpele să se vadă fără ca fusta să pară dinadins ridicată. Şi palpita:</p>
                     <p rend="justify">— Vai, ce obraznici! Vai, ce ipocriţi! Fi, les vilains!'…</p>
                     <p rend="justify">Aceste exclamaţii se refereau la eroii romanului, când înfruntau bănuiala sau certitudinea soţului, adică firau „în acţiune”.</p>
                     <p rend="justify">Al doilea roman s-ar f: putut intitula:</p>
                     <p rend="justify">O  cursă pe bihuncă sau Parfumul de violete sau Milionara perversă sau Tânărul şi mai pervers sau Palatul de la Sălcii sau Tiranul de la Medeleni sau Din dramele geloziei sau Nu vă încredeţi în bărbaţi!</p>
                     <p rend="justify">Apărea către sfârşitul romanului un personaj cu numele Rodica. Oricum, e măgulitor să te vezi figurând într-o operă literară!</p>
                     <p rend="justify">— Vai, e aşa de interesant! De ce nu-l scrii? Aşa femeie! Când ceteşti, nici nu-ţi vine să crezi! Îţi pare că-i invenţie!</p>
                     <p rend="justify">A! Dar Rodica nu cunoştea alte „romane trăite”!</p>
                     <p rend="justify">Titlul simetric al tuturora ar putea fi:</p>
                     <p rend="justify">Atât de tânăr şi atât de precoce sau Un singur băiat şi atâtea femei sau El atât de crud, ele atât de lejere sau Două dintr-o dată sau</p>
                     <p rend="justify">         …chiar trei sau Cine le mai ştie sau Nu vă încredeţi în bărbaţi!</p>
                     <p rend="justify">— Vai, ce bine-i să fii băiat!</p>
                     <p rend="justify">Ceea ce dovedeşte că Rodica participa, trup şi suflet, la aventurile unicului erou al „romanelor trăite”.</p>
                     <p rend="justify">Aceste romane, având ca subiect predilect amorul, conţineau şi pasagii pe care o fată nu le poate „asculta”. Ajungând la aceste inevitabile pasagii, naratorul se oprea, având aerul că filele cărţii din care ceteşte nu-s tăiate. Binevoitoare, Rodica servea de coupe-papier.</p>
                     <p rend="justify">Unele momente – de pildă scena în care eroul o seduce pe eroină cu o singură sărutare, dar o sărutare între sărutări, o indescriptibilă sărutare – aveau nevoie de lămuriri, căci Rodica nu suporta vagul decât în învăţătură. Atunci se întâmplă acea sublimă înfrăţire, acea intimă colaborare dintre lector şi autor – frecventă chiar când autorul e absent – constând dintr-o plasticizare imaginativă a lectorului, care compensează puncte-punctele sau clarobscurul lăsat înadins de autor. Când era Rodica sadea, Rodica nu accepta fără lupte sărutarea pe gură. Dar când Rodica încarna o eroină – adică o suplinea lămuritor în ordinea concretă – şi când Dănuţ nu mai era Dan, ci eroul Dan, Rodica încuviinţa să fie sedusă şi eroul autor profita pentru a-i dovedi că buzele care ştiu să cuvinte ştiu tot atât de bine şi să sărute. Nu regreta nici eroina, nu păgubea nici autorul. Buzele Rodicăi aveau profesiunea sărutării nutritive; nici dinţii lui Dănuţ nu era diletanţi.</p>
                     <p rend="justify">Un nou „roman trăit” se compunea de la sine, noapte cu noapte, în muzica învăluitoare a celor povestite. Ciudat! Toate „romanele trăite” de până atunci, după ce aduceau eroinei dezastrul biblic, de la primele foi, îi aduceau pe rând toate dezastrele, datorită eroului seducător şi eroinei fără apărare. Romanul cel mai recent – Rodica-Dan – le contrazicea pe celelalte tocmai prin absenţa dezastrelor, începând cu primul, cel liminar. Poate fiindcă autorul devenise mai cumsecade evoluând sau poate, mai degrabă, fiindcă eroina ultimă – Rodica – instruită prin lecturi recente de ticăloşia eroului – Dan – dovedea autorului – Dănuţ – fructul experienţelor de la el căpătate, neacceptându-l pe celălalt.</p>
                     <p rend="justify">Cine-a spus că romanele de dragoste conrup?</p>
                     <p rend="justify">Rodica, zilnic primită în odaia ispitelor şi aşezată pe rugul lor – cea mai comodă poziţie când asculţi e să stai culcat – se dovedise mai sfântă decât cea din Orléans, căci Ioana d'Arc arsese, pe câtă vreme Rodica, incombustibilă, exclama ca şi înainte:</p>
                     <p rend="justify">— Jeux de mains, jeux de vilain!</p>
                     <p rend="justify">E drept că mai era şi Sevastiţa! Încetul cu încetul, prietenii Rodicăi, seara, nu mai găseau, apă de băut” în odaia de culcare. Lui Dănuţ ar fi urmat să i-o aducă Gheorghiţă. Dar Sevastiţa îl servea din toată inima pe „conaşu Dănuţ”.</p>
                     <p rend="justify">Acest capitol, însă, nu fusese intercalat în nici un „roman trăit” din acele povestite Rodicăi. Avea şi Sevastiţa dreptul să cunoască, fragmentar măcar, capitole inedite pentru Rodica şi pentru toţi lectorii prezenţi şi viitori ai stăpânului său.</p>
                     <p rend="justify">Fiorosul Barbă-Albastră din cunoscuta poveste avea o încăpere încuiată, în care soţia actuală, deţinătoarea cheii, n-avea voie să intre. Natural, intra, făcând loc soţiilor viitoare.</p>
                     <p rend="justify">Cercase şi Rodica să intre în camera interzisă. Într-o seară, raporturile dintre narator şi auditoare fiind aceleaşi, Rodica, tocmai când vibra finalul unei proaspete aventuri, exclamase:</p>
                     <p rend="justify">— Ia spune-mi, ce-a fost cu Monica?</p>
                     <p rend="justify">— Eşti o gâscă!</p>
                     <p rend="justify">Rodica era atât de convinsă că nu era, încât după două nopţi de meditare în singurătate, alături de camera Monicăi, venise la fereastra lui Dănuţ să-l anunţe că nu mai vorbeşte cu el. Consimţământul tăcerii o jignise mai mult decât epitetul ireverenţios. Dar şi jignirile Rodicăi aveau darul să se repare de la sine. Aşa că după alte două nopţi reparatorii, venise cu replica:</p>
                     <p rend="justify">— Să-ţi fie ruşine! Eşti un măgar!</p>
                     <p rend="justify">Numitul nu zvârle totdeauna, şi numele său nu-l irită. Dănuţ acceptase epitetul – convins că-l merită – Rodica îl obligase să retracteze „gâsca”, sigură că nu-i. Şi, ca să i-o dovedească, de atunci niciodată nu mai confundase iazul gâştelor cu lacul lebedelor.</p>
                     <p rend="justify">O zi de august, aromată şi toropită ca o femeie goală întinsă pe plajă la soare, cu ochii negri ai umbrelor subt părul întunecat al livezilor. Prea leneş ca să iubească, trupul tolănit se cocea. Zările erau argintii ca braţele, mai albe când mânile înnodate la ceafă fac pernă capului lăsat pe spate.</p>
                     <p rend="justify">Ierburile târâiau; găinele cotcodăceau gutural.</p>
                     <p rend="justify">Hulubii! Hulubii! Dulcele gemăt al hulubilor între cer şi pământ, ca sânii între umeri şi pântece.</p>
                     <p rend="justify">Dănuţ fuma la el în odaie, cu storurile lăsate. Scrumul cădea, când îi era să cadă, oriunde: pe pat, pe covor, pe pieptul lui Dănuţ. În penumbră, fumul albăstriu suspenda fine hamace, rotunjite parcă de un trup întins în ele, apoi se destrămau lent.</p>
                     <p rend="justify">         „„Visul” reprezentat pe o carte poştală ilustrată!” constată Dănuţ şi căscă.</p>
                     <p rend="justify">Când te-ai deprins cu ea, plictiseala devine un fel de distracţie comodă, cum e somnul pentru cei care nu-şi pot plăti alte distracţii.</p>
                     <p rend="justify">Dănuţ îşi descheiase pijamaua din pricina amiezei grele. Meditaţiile fugeau de căldură, îndreptându-se spre limonade, oranjade, mazagranuri, harbuji de la gheţărie, îngheţate de fructe reci ca o clanţă în ger; băi în râuri de munte, din care răsări roş şi înviorat ca dintr-o sanie cu zurgălăi; duşuri urzicătoare care te fac să oftezi femeieşte şi să nechezi; ţurţuri de gheaţă de pe uluce, pe care-i fumezi, îi sugi şi-i ronţăi; pivniţe cu masca de umbră pe faţă, pândind după uşă, pe ale căror prime trepte stă oala cu smântână acoperită cu foi de brustur şi cofiţa cu fragi rămaşi de la dejun, şi-n fundul cărora, într-aşa răcoare că-ţi vine să strănuţi, ştergi cu degetul colbul unei sticle de vin îngropate sau mănânci un morcov ales din grămada cepurilor cărămizii cu codiţă verde…</p>
                     <p rend="justify">În pivniţă, Sevastiţa era ca o legumă păstrată pe nisipul din fund.</p>
                     <p rend="justify">Zâmbi. Nu era de loc scârbit, nici umilit de pietroasa Sevastiţa. Dimpotrivă, scurtele întâlniri cu ea îi lăsau parcă impresia nouă că a păscut iarbă verde. Nu schimbau nici un cuvânt. După o viguroasă tăcere, Sevastiţa pleca oijând cu tot pieptul ei de o atletică feminitate. Şi zdup-zdupul paşilor ei pe treptele pivniţei sau pe duşamelele odăii răsuna alegru ca o bătaie de inimă după victorioasă fugă. Ce sunet franc şi sănătos avea trupul lovit de-al Sevastiţei! Nimic lubric, nimic echivoc, nimic întristător. Parcă trecuse un copac prin odaie sau prin pivniţă!</p>
                     <p rend="justify">Nu pricepea de loc de ce plângea atât de jalnic literatura în faţa Sevastiţelor!</p>
                     <p rend="justify">Când muşti dintr-un măr cam acrişor dar rumen bine şi lucios la faţă, desprins de pe o creangă benevolă, îţi vine să plângi de mila mărului sau să te crezi antropofag? Nu! Dimpotrivă, simţi că fraternizezi cu livada. Ea îţi dă mere, tu i le muşti; ea te aşteaptă, tu o găseşti. De ce vedea literatura altceva în Sevastiţe decât mere acrişoare de livadă? Mănâncă-le sau muşcă-le pe rând: dau poftă de mâncare şi veselie gurii. Desprinde-le şi scutură-le: dau farmec plimbării şi voioşie braţelor.</p>
                     <p rend="justify">Şi dacă literatura se uită urât, ca popii, răspunde-i: „Mortăciune, livezile-s făcute pentru oameni teferi. Dacă ţi-e frică şi nu cutezi, cumpără-ţi fructele din piaţă cu kilogramul, zăvoreşte-ţi uşile, ferecă-ţi obloanele, acoperă-ţi icoanele, şi-n întuneric mănâncă şi suspină, mestecă şi boceşte-te. Obrazul tău nu-i vrednic să râdă în livezi!”</p>
                     <p rend="justify">Pentru întâia oară de la începutul vacanţei, simţise nevoia să-şi pulseze trupul într-un poem. Nici vers, nici proză.</p>
                     <p rend="justify">Ca un joc de muşchi când eşti gol în faţa tinereţii sau a oglinzii:</p>
                     <p rend="justify">Sunt fratele motanilor!</p>
                     <p rend="justify">Pe-acoperişuri nalte, prin ierburi, prin copaci, Pe garduri sau pe turle, Cu ochi lucioşi pândesc.</p>
                     <p rend="justify">Ascult cum sună sângele, şi vânt, ca vântul sunt, La pândă: salt, cădere sau scurtă tresărire.</p>
                     <p rend="justify">Am blană moale, coadă şi ochi de soare.</p>
                     <p rend="justify">Ghem sau şarpe, umbră sau jăratec, Trupul mi-e lung, miaun prelung Spre dragostea care m-aşteaptă, Ghem sau şarpe, umbră sau jăratec.</p>
                     <p rend="justify">Vioarele, vântul şi carnea Mi-au dat suspinul şi stridenţa Gem: scâncetul copiilor din leagăn.</p>
                     <p rend="justify">Gem: gemătul femeilor din braţe.</p>
                     <p rend="justify">Gem: plânsetul cocorilor din cer.</p>
                     <p rend="justify">Gem: osia pământului când hăţurile-s iureş în mâna lui Satan.</p>
                     <p rend="justify">Ciolane iuţi şi gheare În spumele de puf, Corniţe sau urechi, Vedenie sau fiară…</p>
                     <p rend="justify">Pe-acoperişuri albe de lună – diamant –</p>
                     <p rend="justify">Ascultă pasul umbrei cu şi mai lungă umbra Cum suie, se întinde, undoaie, salt… şi cade…</p>
                     <p rend="justify">Ciolane iuţi şi gheare În spumele de puf, Corniţe sau urechi, Vedenie sau fiară…</p>
                     <p rend="justify">Sunt fratele motanilor!</p>
                     <p rend="justify">Scrisese acest poem cu câteva zile mai înainte, nu în caietele căpătate de la Monica, ci pe o carte poştală. Scris în ietac, poemul rămase acolo în saltarul măsuţei de noapte. Evident, nu-l arătase Rodicăi, deşi îl rugase de nenumărate ori să-i arate o poezie de-a lui. Singura literatură destinată Rodicăi erau romanele verbale pentru ea ticluite. În ziua când îl scrisese, prompt ca o partidă de tenis câştigat „sec”, se înfierbântase. Înjghebase un plan. Întâlnise un titlu frumos ca un zeu păgân:</p>
                     <p rend="justify">GOL.</p>
                     <p rend="justify">Proiectase un ciclu de poeme trupeşti. Părăsit de suflet, îi rămânea trupul. Să-l cânte fără sfială. „Gol” avea două semnificaţii: fără suflet, întâia; cu trupul gol, a doua.</p>
                     <p rend="justify">Băuse cafele, fumase ţigări, se plimbase prin ietac: fapt nou. Clipe de sărbătoare în ietacul romanelor senzaţionale şi al Rodicăi. Aterizase deodată soarele şi aerul. Ziua trecuse repede. O dată cu noaptea venise şi Rodica… A doua zi se deşteptase pe la douăsprezece. Se îmbrăcase, mâncase, venise în ietac, se culcase, fumase, căscase. Titlul Gol răsuna a pustiu ca un căscat de pensionar. Renunţase, fără de nici o supărare. Sâcâit puţin, totuşi, de el însuşi, ca de cineva care ţi-ar oferi un ananas proaspăt de pildă, sau stridii, şi după ce le-ai accepta încântat, ţi-ar răspunde că nu are. Glumă de prost gust.</p>
                     <p rend="justify">         …Aprinse o nouă ţigare, lăsând-o pe cealaltă să fumeze nestinsă alături de scrumelniţă.</p>
                     <p rend="justify">Cineva bătu la uşă.</p>
                     <p rend="justify">— Intră… Ce vrei, Gheorghiţă?</p>
                     <p rend="justify">— O venit o fetişcană. Zâci cî-i di la Sălcii. Faci pi cucoana, da-i de-a noastră!</p>
                     <p rend="justify">— Cum?</p>
                     <p rend="justify">— O vinit o fată di la Sălcii.</p>
                     <p rend="justify">— Unde-i?</p>
                     <p rend="justify">— În docar.</p>
                     <p rend="justify">— Ce vrea?</p>
                     <p rend="justify">— Are un belet, da nu-l slăbeşte din mini! zâmbi Gheorghiţă.</p>
                     <p rend="justify">— De la Sălcii… un bilet, medită Dănuţ cu glas tare. Pe cine caută?</p>
                     <p rend="justify">— Pi mata, conaştule.</p>
                     <p rend="justify">— Spune-i că nu-s acasă… Adică spune-i să dea biletul.</p>
                     <p rend="justify">— Nu vrč, conaţule. Îi îndrăcită rău!</p>
                     <p rend="justify">— Spune-i să vie.</p>
                     <p rend="justify">Ce mai vroia cu el? … Poate că-i cerea înapoi nişte cărţi împrumutate. Of! Lichidarea…</p>
                     <p rend="justify">— Ce vrei, fetiţo?</p>
                     <p rend="justify">         „Fetiţa” era una din subretele Ioanei, impecabil îmbrăcată.</p>
                     <p rend="justify">— V-a trimis doamna o scrisoare… V-aşteaptă amândouă doamnele, adăugă ea privindu-l lung. Aveţi şi un pachet.</p>
                     <p rend="justify">— Care doamne?</p>
                     <p rend="justify">— Doamna Ioana şi duduia Adia.</p>
                     <p rend="justify">— Adia?!</p>
                     <p rend="justify">— Duduia care-a venit cu conaşu Paşa.</p>
                     <p rend="justify">— Paşa?!</p>
                     <p rend="justify">Subreta ridică din umeri.</p>
                     <p rend="justify">— Pachetul e de la duduia Adia.</p>
                     <p rend="justify">Desfăcu dintii pachetul.</p>
                     <p rend="justify">— Ce-i asta?</p>
                     <p rend="justify">Un caiet, mai îngust decât obişnuitele caiete, legat în piele de un castaniu-închis, cu sculpturi ca un fragment de strană voievodală. Când apăsai scoarţele de piele, degetele se afundau. Nu văzuse niciodată o legătură atât de frumoasă, nici atâta îngrijire în cele mai mici amănunte. Cine-ar avea curajul să scrie într-un astfel de caiet?</p>
                     <p rend="justify">— Asta-i pentru mine?</p>
                     <p rend="justify">— De ce nu cetiţi scrisoarea!</p>
                     <p rend="justify">Desfăcu plicul.</p>
                     <p rend="justify">Sălcii „Iubite prietene, Sper că nu eşti bolnav. Şi totuşi numai o boală ar putea justifica atâtea absenţe nemotivate. Sau ţi-ai uitat prietena şi după-amiezele petrecute la Sălcii în tovărăşia ei? Sunt realminte alarmată! Şi doresc ca veştile bune să nu mi le aducă o scrisoare, ci dumneata însuţi, căci scrisorile, oricât de frumoase ar fi, nu pot înlocui prezenţa persoanelor simpatice.</p>
                     <p rend="justify">Haide! Un pic de energie! Smulge-te lecturilor sau scrisului (căci a trebuit să aflu de la alţii că modestul meu prieten este poet şi nu mă îndoiesc că versurile sale sunt la înălţimea lecturilor), găteşte-te cu cele mai frumoase haine, suie-te în docar sau încalecă pe impetuosul Zdup şi vino la noi.</p>
                     <p rend="justify">La „noi”: ai observat?</p>
                     <p rend="justify">În absenţa dumitale – les absents ont toujours tort62 – „eu” am devenit „noi”, şi nu e vorba de o episcopală persoană întâia, ci de un veritabil plural. Dacă „eu” nu e suficient de atrăgător pentru a scoate din singurătate pe un sibarit, „noi” e atât de irezistibil, încât ar scoate din minţi şi pe un sfânt.</p>
                     <p rend="justify">Adia – n-ai uitat-o pe Adina! – e la Sălcii. Ea îţi trimete acest caiet adus de la Florenţa, pe care, mărturisesc, am vroit să ţi-l fur. Dar poeţilor li se cuvin toate cele, chiar şi femeile, pe când femeilor nu li se cuvine nimic, nici caietele destinate poeţilor.</p>
                     <p rend="justify">Vezi ce rea sunt, bunule prieten! Vreau să fur tot din mânile Adiei. Păzeşte-o! E aşa de mică!</p>
                     <p rend="justify">Pe când îţi scriu, s-a aplecat peste umărul meu, şi apropierea ochilor ei verzi mă face să mă cred la Veneţia, cu laguna alături şi gondola pe ea.</p>
                     <p rend="justify">Lipseşte numai gondolierul cu păr buclat şi braţe de fier.</p>
                     <p rend="justify">A dumitale devotată prietenă, Ioana Pallă.”</p>
                     <p rend="justify">Dănuţ zâmbea. Un zâmbet pe care nu i-l văzuse niciodată Ioana Pallă, şi pe care nici nu i-l bănuia. Adăugase şi Adina numai două vorbe ghemuite subt fastuoasa slovă a Ioanei: „Te aştept, Dănuţ, Adina”.</p>
                     <p rend="justify">Zâmbetul lui Dănuţ se crispă: o milă acră.</p>
                     <p rend="justify">— Te rog aşteaptă afară răspunsul.</p>
                     <p rend="justify">Prezenţa acestei subrete imperative îl ofensa. Îi vorbise ca unei servitoare, ceea ce fu comentat cu satisfacţie de zâmbetul lui Gheorghiţă.</p>
                     <p rend="justify">Doamnei Ioana Pallă.</p>
                     <p rend="justify">Sălcii „Iubită prietenă, Într-adevăr, poeţilor li se cuvine tot, chiar, sau mai ales femeile. Dar poeţii sunt mai generoşi decât femeile, poate fiindcă le lipseşte simţul practic, sau poate fiindcă în această privinţă nu-s deloc femei. De aceea, iubită prietenă, fiindcă m-ai onorat cu această denumire – adevărat dar, când vine de la dumneata – la rândul meu, voi căuta să mă arăt vrednic de ceea ce-mi atribui. Îţi dăruiesc deci ceea ce voiai să „furi”: termenul acesta – brutal şi injurios când ar porni de la mine – capătă o înaltă distincţiune estetică atunci când e rostit de dumneata. Primeşti? şi păstrează în frumoasele dumitale mini caietul florentin. Mânile dumitale sunt vrednice de el; el e vrednic de ele.</p>
                     <p rend="justify">Cum însă trebuie să justific nu numai absenţele de până acuma, dar chiar şi absenţa de astăzi, precum, şi pe cele viitoare, voi încredinţa caietului florentin – care vă aparţine de azi încolo – această delicată sarcină.</p>
                     <p rend="justify">Primeşte, te rog, iubită prietenă, asigurarea trainicei solidarităţi care ne leagă în trecut, prezent şi viitor, Dan Deleanu.”</p>
                     <p rend="justify">Şi, fără sfială, cu o mâna sigură, transcrise pe întâia foaie a caietului florentin:</p>
                     <p rend="justify">GOL</p>
                     <p rend="justify">         „Sunt fratele motanilor!</p>
                     <p rend="justify">Pe-acoperişuri nalte, prin ierburi, prin copaci.</p>
                     <p rend="justify">Pe garduri sau pe turle, Cu ochi lucioşi pândesc.</p>
                     <p rend="justify">Ascult cum sună sângele, şi vânt, ca vântul, sunt La pândă: salt, cădere, sau scurtă tresărire…”</p>
                     <p rend="justify">— Altceva-i în livadă, ziua, şi altceva-i, noaptea, în odaia ei…</p>
                     <p rend="justify">Mai de multă vreme, Puiu formulase această comparaţie, din care numai întâiul termen era verificat, al doilea având caracterul unui deziderat.</p>
                     <p rend="justify">Puiu, însă, avea o minte logică. Ironia Olguţei, necruţătoare, îl ferea de năravul afirmaţiunilor deşarte – şi în vorbă, şi în gând. Aşa că în această comparaţie, referitoare la Rodica, Puiu nu pornea de la o experienţă ca să ajungă la o închipuire.</p>
                     <p rend="justify">         „…altceva-i, noaptea, în odaia ei”, nu însemna, după cum şi mai sus s-a văzut, că Puiu vizitase odaia Rodicăi în timpul nopţii, în aşa condiţiuni, încât această vizită să-i fi putut servi pentru exacta valorificare a jocurilor din livadă, mai mult sau mai puţin de tenis. Dar nici nu însemna că Puiu se bizuia pe simple imaginaţiuni pentru a devalorifica o agreabilă realitate.</p>
                     <p rend="justify">Puiu primise în odaia lui oarecare vizita ale universalei Sevastiţa. Aşa că acel „altceva-i, noaptea, în odaia ei” însemna numai că în comparaţia de mai sus, Rodica servise ca prim termen diurn, în livadă, iar Sevastiţa, ca termen secund şi nocturn în odaie. Cum însă – şi asta izbutise Puiu să constate – binevoitoarea Sevastiţa nu putea înlocui pe rebarbativa Rodica decât în judecăţi abstracte – căci, oricum, Sevastiţa faţă de Rodica era ca bostanul faţă de cantalup – Puiu se hotărâre să cerce în odaia Rodicăi ceea ce gustase în odaia lui cu termenul suplinitor din judecata abstractă.</p>
                     <p rend="justify">Asemenea conspiratorilor din vremea Renaşterii, care-şi ascundeau pumnalele şi spada subt umbra Vastei pelerine, asemeni trubadurilor, care purtau ghitara tot subt pelerină – purta şi Puiu pelerină, dar nu spre a ascunde perfidă armă sau dulce instrument, ci pur şi simplu spre a nu i se vedea cămeşa de noapte. Căci Puiu avea un fel de slăbiciune pentru această suprapunere de negru flotant peste alb colant în plimbările nocturne.</p>
                     <p rend="justify">Papucii, încălţăminte comodă de pus şi de scos, tăcută pe deasupra, întregeau echipamentul corsarului în floare de la Medeleni. Capul gol, neapărat, căci pălăriile pot fi uitate, capul, în astfel de împrejurări ale nopţii, având neajunsul de-a fi partea cea mai neglijabilă a trupului, supusă deci uitării.</p>
                     <p rend="justify">În vederea acestei nopţi luase de la Dănuţ, cu consimţământul acestuia, o jumătate de sticlă de colonie, pe care o întrebuinţase deodată, alcoolizându-şi trupul, pelerina şi cămeşa, ceea ce-l făcuse de îndată să devie un fel de reclamă originală a mărcii de colonie întrebuinţată de Dănuţ; bună marcă, de altfel, dar reclama exagerează totdeauna, cu scopuri binecuvântate, desigur. Pe lângă această agrementare trupească, cine ştie ce reminiscenţe ale copilăriei petrecute în satul de munte – laolaltă cu fetele şi flăcăii, pe, când se numea Mihu – îl făcuse să culeagă flori de busuioc, pe care le strânsesa în rnânile hărăzite dezmierdărilor.</p>
                     <p rend="justify">Un singur lucru nesocotise Puiu în prevederile lui, următorul: când ai cincisprezece ani, când mănânci bine şi te zbânţui şi mai bine o zi întreagă, somnul nu te mai încolăceşte, cochetând galeş, ci te buşeşte dintr-o dată, mai voinic decât cei mai voinici.</p>
                     <p rend="justify">Astfel că aşteptând stinsul luminilor şi adormirea celorlalţi, Puiu, mai expeditiv decât ei, adormise cu capul rezemat în pumn, pe marginea ferestrei, la care pândea aşezat pe scaun.</p>
                     <p rend="justify">Se deşteptă convins că cineva i-a tras un pumn în frunte. Natural, pervazul ferestrei nu era moale, şi nici fruntea lui Puiu mai prejos. Totuşi, pervazul ferestrei, spre deosebire de fruntea lui Puiu, fu cruţat de cucui.</p>
                     <p rend="justify">— Dracu să te ia!</p>
                     <p rend="justify">Bâjbâi prin întuneric, aprinse un chibrit, căută ceasul: unu şi un sfert!</p>
                     <p rend="justify">O clipă, somnul şi Rodica, din două odăi şi de pe două paturi, rivalizară. Biruinţa trecu de partea Rodicăi, nu fiindcă în acea clipă, dominată de înţepătura unui recent cucui, Rodica ar fi fost mai ademenitoare, dar fiindcă Puiu nu admitea să nu se ţie de cuvânt. Din aventură dorită Rodica devenise o datorie de conştiinţă.</p>
                     <p rend="justify">În aceste condiţiuni, calm şi botos, Puiu încalecă fereastra şi sări în livadă.</p>
                     <p rend="justify">Binevoise luna să lipsească. Bine făcuse! În absenţa lunii, o rădăcină proeminentă puse piedică lui Puiu, răsturnându-l.</p>
                     <p rend="justify">— S-o ia dracul!</p>
                     <p rend="justify">Şi rădăcina, şi luna.</p>
                     <p rend="justify">Se scutură de ţarină, îşi şterse palmele cu poalele pelerinei şi trecu îndoit de spate pe sub fereastra Monicăi.</p>
                     <p rend="justify">Fereastra de-alături era deschisă: şi în absenţa Olguţei ferestrele se conformau dorinţelor ei, prin intermediul Sevastiţei.</p>
                     <p rend="justify">Punând vârful piciorului pe ieşitura zidului şi apucând cu mânile colţul de jos al ferestrelor se smunci. Ţinându-şi respiraţia, îşi vârî numai capul în odaie. Privi. Nu se vedea nimic, decât reliefuri de întuneric. Ascultă: nu s-auzea nimic, decât livada. Nu sforăia Rodica? Era convins că Rodica sforăia. Dar nu auzea nimic. Poate că nu sforăia!</p>
                     <p rend="justify">Vroia să procedeze cu prudenţă. O ştia pe Rodica promptă la ţipete, exclamaţii şi râsete, chiar în timpul zilei. Dacă l-ar fi simţit deodată lângă ea, ar fi fost în stare să umple casa cu vociferaţiile ei: „Vai! Hoţii! Mă omoară! Săriţi!”</p>
                     <p rend="justify">Ce gâsca Rodica asta! Şi nici nu sforăia măcar!</p>
                     <p rend="justify">Oamenii care sforăie sunt parcă mai puţin desprinşi din viaţă, participă încă la ea prin gălăgia somnului lor. Când îi trezeşti brusc, cu gura deschisă în care sforăiala s-a oprit, întreabă: „Ha?”</p>
                     <p rend="justify">Dar un om cufundat în somn tăcut, dacă-l deştepţi brusc, lesne ţipă: „Aii!” Sau: „Ce-i? Ce?”</p>
                     <p rend="justify">Ce era de făcut? S-o deştepte de la fereastră.</p>
                     <p rend="justify">— Rodica! şopti Puiu, întinzând gâtul ca un gânsac, impresie la care contribuia şi albul cămeşii de noapte.</p>
                     <p rend="justify">— Rodica, eu îs!</p>
                     <p rend="justify">— Scoală, Rodica! N-auzi, Rodica! … Gâsca! vorbi Puiu pentru el.</p>
                     <p rend="justify">Şi cu temeritatea celui exasperat, încălecă fereastra şi intră. Pipăi un pat, de la picioare la cap: nimeni! Îl pipăi pe-al doilea: la fel.</p>
                     <p rend="justify">Era aşa de uimit, încât fu convins că Rodica – gâsca – a căzut din pat prin somn. O căută. N-o găsi.</p>
                     <p rend="justify">— Ei, comedia dracului!</p>
                     <p rend="justify">La una ca asta nu se aştepta! Unde putea fi Rodica? …</p>
                     <p rend="justify">O aşteptă zâmbind.</p>
                     <p rend="justify">Aşteptă căscând.</p>
                     <p rend="justify">Aşteptă încruntându-se, înfuriindu-se, nedumerit: atunci unde putea fi Rodica?</p>
                     <p rend="justify">Cercetă patul: era aşa cum îl aşternuse Sevastiţa, în perfectă ordine. Pernele nu erau strâmbe, nici cu moi adâncituri, pledul era îndoit precis, ca o carte de vizită, la colţ.</p>
                     <p rend="justify">Unde putea fi Rodica? …</p>
                     <p rend="justify">— Aaa!</p>
                     <p rend="justify">De asta se retrăgea Mircea devreme în odaia lui, în fiecare seară!</p>
                     <p rend="justify">— Ce porc!</p>
                     <p rend="justify">Lasă că le-arată el!</p>
                     <p rend="justify">Încălecă fereastra, sări în livadă şi o luă la goană. Intră în ogradă, trecu repede, aprobat de cozile cânilor. Amical, Patapum făcu un „drepţi” fără comandă, Puiu nu-l băgă în seamă. Era cuprins de o adevărată furie maritală. Să-l tragă pe sfoară o gâscă, o Rodică?! Şi cu cine? Cu bucherul de Mircea! Auzi neruşinare!</p>
                     <p rend="justify">— Ce?</p>
                     <p rend="justify">Asta ce mai era?</p>
                     <p rend="justify">Îşi scoase papucii şi, desculţ, cu papucii în mină, se apropie de fereastra ietacului lui Dănuţ. Lumina era stinsă, dar se auzeau şoapte cu reliefuri răguşite uneori şi bufnelile de samovar ale Rodicăi.</p>
                     <p rend="justify">— Aha… Ei, comedia dracului!</p>
                     <p rend="justify">La asta nu se gândise! Vra să zică domnu Dan era…</p>
                     <p rend="justify">— Bravo!</p>
                     <p rend="justify">Nu auzea vorbele, adică şoaptele, dar Puiu cunoştea pe dinafară repertoriul de sunete al Rodicăi. Din când în când distingea câte un: „Marş!” urmat de hohote de râs înnăbuşit.</p>
                     <p rend="justify">Apoi iar începeau şoaptele, fără contur verbal pentru urechile lui Puiu. Totuşi, ritmul lor îi dovedea că deşi „porcii” nu ceteau Les aventures du roi Pausole, vorbeau ceva asemănător, şi prin întuneric pe deasupra.</p>
                     <p rend="justify">Să le strige: „V-am văzut?”… Să le arunce o piatră în odaie? … Să tuşească îngroşându-şi vocea? …</p>
                     <p rend="justify">Să ţipe: „Ajutor! Hoţii!”…</p>
                     <p rend="justify">Ar fi sărit la bătaie domnu Dan! Şi ce? Ar fi dat şi el. Nu se temea! … Da, dar dacă ar fi auzit Olguţa?</p>
                     <p rend="justify">Da, se cunoştea că nu era acasă Olguţa! Îşi făceau de cap cu toţii!</p>
                     <p rend="justify">Da, să vie Olguţa, şi-or să vadă ei! O să vadă el domnu Dan!</p>
                     <p rend="justify">Da parcă Olguţa se mai gândea la ei! Aşa era Olguţa! Îi lăsase pe toţi şi plecase la Iaşi!</p>
                     <p rend="justify">Da parcă beţivul şi bărbosul de doctor Prahu era mai dihai decât Puiu! Un păcătos! Un nespălat! Şi ce dacă era doctor!</p>
                     <p rend="justify">Dădea din cap, tot mai crunt, înghiţind uscat. În clipa aceasta, fără de Olguţa se simţea orfan.</p>
                     <p rend="justify">Îl uitase Olguţa! Nici nu-i păsa de el! De două săptămâni încheiate nu mai venise la Medeleni.</p>
                     <p rend="justify">Nici nu scria. Nici nu dădea vreun alt semn de viaţă. O lăsase la Medeleni pe gâsca asta de Rodica şi plecase.</p>
                     <p rend="justify">Da, aşa era Olguţa!</p>
                     <p rend="justify">Şi gâsca asta de Rodica se lăfăia în odaia Olguţei, poruncea ca la ea acasă! De ce? Fiindcă o lăsase Olguţa în locul ei. Auzi! Să-şi închipuie gâsca de Rodica una ca asta! Să creadă ea c-o poate înlocui pe Olguţa!</p>
                     <p rend="justify">Îi era o ciudă!</p>
                     <p rend="justify">Îşi puse papucii şi porni spre odaia lui.</p>
                     <p rend="justify">Ce să-i facă? Să-i puie praf de scărpinat în aşternut? Să-i puie o broască subt pernă? Să-i toarne cerneală roşie în sticluţa cu apă de dinţi? Să-i aducă la dejun Les aventures du roi Pausole, spunându-i că le-a uitat pe banca de la tenis? Să-i fure rochia şi pantalonii când îşi lua duşul în livadă? …</p>
                     <p rend="justify">Puiu oftă. Pe măsură ce mergea, se întrista mai tare. În dreptul odăii Olguţei se opri cu inima grea. Sări din nou în odaie. N-o mai căuta pe Rodica. O căuta pe Olguţa, şi nicăieri n-o găsea. Pe măsuţa de noapte era o fotografie de-a Olguţei în braţele unui viziteu bătrân, unul moş Gheorghe: auzise şi Puiu de el.</p>
                     <p rend="justify">Se aşeză pe marginea patului Olguţei suspinând amar. De atâta vreme nu mai auzise glasul Olguţei, glumele Olguţei, poruncile Olguţei: era fără stăpân, părăsit, lăsat de izbelişte… Ce tristă era tăcerea din odaia Olguţei!</p>
                     <p rend="justify">Şi gâsca asta de Rodica tocmai în odaia Olguţei se instalase! Lasă! …</p>
                     <p rend="justify">Cu o furie metodică, îi luă pernele şi le vârî subt pat. Acelaşi drum îl luară pledul şi cearşaful. Pe patul gol, Puiu aşeză două scaune, un geamandan greu şi alte diverse greutăţi şi forme, dintre care unele specific nocturne.</p>
                     <p rend="justify">Apoi încalecă fereastra, se furişă pe lângă zid şi intră în odaia lui. Îi pierise somnul. Se simţea singur ca niciodată şi era prea târziu ca s-o deştepte pe Monica: protectoarea lui. Nesomnul şi osteneala tristeţei îl făceau să se mişte greu, cu lehamete. Aprinse luminarea: „Dragă Olguţa…”</p>
                     <p rend="justify">— Dragă Olguţa, repetă în şoaptă Puiu, cu sinceritatea absolută a îndrăgostitului când scrie întâia scrisoare de dragoste.</p>
                     <p rend="justify">         „. De când ai plecat toate merg foarte prost. Nu ştiu ce-i de făcut dar nu-i bine de loc! Tu nici nu scrii măcar şi-i foarte rău fără tine. Mai bine nu era vacanţă decât aşa! De ce nu scrii nimica să ştim şi noi ce faci? Eu nu fac nimica, Dragă Olguţa…”</p>
                     <p rend="justify">— Dragă Olguţa…</p>
                     <p rend="justify">Ochii i se umplură de lacrimi. Creionul îi căzu pe masă, capul pe mini.</p>
                     <p rend="justify">Umbra de pe părete era ca din Cuore de Edmondo de Amicis.</p>
                     <p rend="justify">Plin de suspine şi de lacrimi, îşi trecu mânile peste faţă. Nu mai putea fără Olguţa. Simţea că dacă nu vine imediat Olguţa… atunci… atunci…</p>
                     <p rend="justify">Apucă din nou creionul… „Dragă Olguţa, 'Niciodată nu ţi-am spus minciuni. Am să-ţi spun şi acuma tot adevărul, am să dau tot pe faţă.</p>
                     <p rend="justify">Ce înseamnă asta! De când ai plecat tu, Rodica-şi face de cap! Să nu crezi că spun minciuni! Mă jur dacă nu mă crezi. Ce-s eu? Servitorul Rodicăi? Mă trimete să-i culeg fructe, să-i aduc batistele din casă când îi la tenis, ca să rămâie singură cu Mircea, mi-a stricat bicicleta (i-a strâmbat direcţia de un copac), mi-a pierdut centura de piele albă. Şi câte şi mai câte!</p>
                     <p rend="justify">Nu mai pot suferi. Am tăcut eu destul! Acuma am să-ţi spun tot.</p>
                     <p rend="justify">Ştii ce face Rodica noaptea? Ai să crezi că spun minciuni! Sare pe geam şi se duce în odaia lui Dan… Când erai tu aici nu făcea aşa. Nu i-am spus nimica lui tante Alice, fiindcă nu te-am întrebat pe tine. Dar spune şi tu dacă asta nu-i o adevărată…”</p>
                     <p rend="justify">— Porcărie! exclamă Puiu, oprindu-se la vreme să nu scrie termenul pe care Olguţa nu-l tolera.</p>
                     <p rend="justify">         „…ticăloşie?</p>
                     <p rend="justify">Trebuie să vii îndată la Medeleni. Altfel, cine ştie ce se poate întâmpla! Dacă nu vii, eu spun tot lui tante Alice şi Monicăi. Prea îşi face de cap Rodica!</p>
                     <p rend="justify">Îţi sărut mina şi te rog să vii iute, Puiu.”</p>
                     <p rend="justify">A doua zi, Puiu, sculat de la patru dimineaţa, încălecă pe Titi-Binghi – calul mărunţel, pe care i-l dăruise Olguţa – şi porni spre gară în galop, ca să nu scape trenul de Iaşi, scrisoarea fulminantă, care trebuia s-o aducă pe Olguţa la Medeleni.</p>
                     <p rend="justify">Trecuseră patru zile de la expedierea scrisorii lui Puiu. Olguţa nu da nici un semn de viaţă.</p>
                     <p rend="justify">Două zile în şir, de dimineaţă până seara, Puiu, călare pe Titi-Binghi, străjuise pe şosea, dincolo de sat, cu speranţa că el va fi cel dintâi care va da ochii cu Olguţa. Ieşea pe poartă în galop victorios; la prânz se întorcea în trap resemnat. După dejun, înfruntând arşiţa, pornea tot în galop. Seara se întorcea la pas, cu dârlogii moi şi spinarea jalnică.</p>
                     <p rend="justify">A treia zi după amiază se împăcase într-un chip de ajuns de original cu Rodica, reluând raporturile sportive şi pe celelalte. De altfel, întâiul pas tot Rodica îl făcuse.</p>
                     <p rend="justify">Rodica aflase, în sfârşit, cine-i făcuse dezordinea impertinentă din odaie. La început se temuse de o venire intempestivă de-a Olguţei: stilul arhitecturii de pe patul ei era parcă al Olguţei. Se liniştise însă, nevăzând-o pe Olguţa la Medeleni. Pe deasupra, Puiu, îi mărturisise ricanând.</p>
                     <p rend="justify">— Ce-ai căutat noaptea la mine, Puiule?</p>
                     <p rend="justify">— Da tu ce căutai noaptea la Dan?</p>
                     <p rend="justify">— Eu, mincinosule?!</p>
                     <p rend="justify">— Tu, mincinoaso!</p>
                     <p rend="justify">— Nu ţi-e ruşine să invenţi?</p>
                     <p rend="justify">— Da ţie?</p>
                     <p rend="justify">— Spune, ce căutai la mine?</p>
                     <p rend="justify">— Spune şi tu ce căutai la Dan!</p>
                     <p rend="justify">— Numai prostii îţi închipui! Şedeam de vorbă…</p>
                     <p rend="justify">— Şi eu aveam gust să „stau de vorbă” cu tine!</p>
                     <p rend="justify">— Noaptea, în odaia mea?! Ha-ha!</p>
                     <p rend="justify">— N-ai decât să vii în odaia mea!</p>
                     <p rend="justify">— Să crezi tu!</p>
                     <p rend="justify">— Eu sunt sigur când spun afirmase Puiu cu gest şi mimică de-a Olguţei.</p>
                     <p rend="justify">— Obraznicule!</p>
                     <p rend="justify">— Lasă, lasă! Am s-o întreb eu pe Monica dacă-i frumos ca o fată să sară noaptea pe geam şi să se ducă în odaia băieţilor?</p>
                     <p rend="justify">— Puiu! se încruntase Rodica.</p>
                     <p rend="justify">— Da! Am să-i spun. Mie nu mi-e frică de nimic!</p>
                     <p rend="justify">— Puiu! se răstise Rodica, bătând din picior.</p>
                     <p rend="justify">— Nu mă sperii! Am să te fac de râs!</p>
                     <p rend="justify">— Spune, dacă-ţi dă mâna Are să te-ntrebe ce căutai noaptea în odaia mea?</p>
                     <p rend="justify">— Am să-i spun că tu m-ai poftit!</p>
                     <p rend="justify">— Îndrăzneşte!</p>
                     <p rend="justify">— Am să-i spun şi ce cărţi ai tu în cufăr!</p>
                     <p rend="justify">— Puiu!</p>
                     <p rend="justify">— Da! Am să te fac de râs!</p>
                     <p rend="justify">— Să te văd. Am să-i spun şi eu Olguţei cine eşti!</p>
                     <p rend="justify">— Rodica!</p>
                     <p rend="justify">— Da, da! Am să-i spun cum te-am prins spionând la duş!</p>
                     <p rend="justify">— Tu? …</p>
                     <p rend="justify">— Eu. Am să-i spun şi ce glume ai învăţat la şcoală!</p>
                     <p rend="justify">— Parcă tu nu le ştiai?!</p>
                     <p rend="justify">— Eu sunt „domnişoară”. Nu-s plod, ca tine!</p>
                     <p rend="justify">— Eu, plod?</p>
                     <p rend="justify">— Da, mucosule!</p>
                     <p rend="justify">— Să-ţi fie ruşine! Eşti o gâscă!</p>
                     <p rend="justify">— Acuşi îţi rup urechile, măgarule!</p>
                     <p rend="justify">— Încearcă numai!</p>
                     <p rend="justify">Două palme robuste pocniseră simultan pe obrajii lui Puiu. În alte împrejurări, desigur că Puiu ar fi răspuns după preceptul talionic, nu după cel poetic. Dar de trei zile acumulase atâtea lacrimi, încât izbucniră ca dintr-un vas spart. Rodica îl con-solase cu sila, la început. Puiu se zbătea în braţele ei, refuzând batista. Consolarea se transformase în luptă. După o înverşunată învălmăşeală, Puiu o răsturnase pe Rodica.</p>
                     <p rend="justify">Dar Rodica îl pălmuise pe Puiu.</p>
                     <p rend="justify">În limbaj şcolar asta se cheamă „a fi chit”.</p>
                     <p rend="justify">Nici o piedică nu se mai opunea reluării raporturilor de dinainte. Pactul de neagresiune reciprocă fu acceptat – cu condiţii desigur – de o parte şi de alta.</p>
                     <p rend="justify">Orice s-ar spune, în astfel de împrejurări iarba verde e mai persuazivă decât masa diplomatică, la aceasta din urmă neparticipând decât capul.</p>
                     <p rend="justify">Nor pentru acalmia de la Medeleni, automobilul venea în goană când nimeni nu-l aştepta. La volan, Olguţa, şoferul alături, unic pasager, domnul Deleanu păzind coşurile cu sticle şi cu tot felul de bunătăţi în cantităţi atât de mari, încât Olguţa îl vestise de la Iaşi că…</p>
                     <p rend="justify">— Să ştii, papa, mama are să fie indignată de dezordine!</p>
                     <p rend="justify">— Se consolează îndată! replicase domnul Deleanu, optimist ca întotdeauna.</p>
                     <p rend="justify">La Iaşi, domnul Deleanu cu cât întârzia mai mult la club, cu atât sporea şi varia mai neprevăzut cumpărăturile pentru casă. Pachetele erau o certă diversiune de la inevitabilele – altminteri – reproşuri pentru întârzierile care împuţinau somnul copiilor, prelungeau „neuman” veghea servitorilor şi alterau perfecţiunea bucatelor. Căci orice om – femeile mai ales – în faţa cadourilor devine copil, şi copiii, cu mintea prea mobilă, uită uşor necazurile subt impresia unei plăcute surprize.</p>
                     <p rend="justify">Şi de astădată, pe lângă bucuria domnului Deleanu „de-a aduce acasă”, pachetele aveau şi scopuri strategice. Şi Olguţa şi complicele ei, domnul Deleanu, ştiau că două săptămâni de tăcere nu puteau trece neînregistrate de nervii doamnei Deleanu, cu atât mai mult cu cât de două săptămâni automobilul cu Olguţa la volan, umplut cu membrii cei mai asidui ai „Clubului burlacilor”, hoinărise prin ţară, începând cu mănăstirile Moldovei, până la Călimăneşti, unde câştigase un nou membru pentru „Clubul burlacilor”, pe Herr Direktor, care, cu acest prilej, suspendase cura de Căciulata, înlocuind-o, patru zile de-a rândul, cu una de şampanie &amp; Comp. Tot la Călimăneşti, Olguţa fusese consacrată şampioană de tenis, primind, în această calitate, racheta, neînvinsă până atunci, a celui mai bun jucător de acolo, dimpreună cu o jerbă lirică, din partea aceluiaşi; aceasta din urmă atestând că şampionatul Olguţei fusese dublu.</p>
                     <p rend="justify">Doamna Deleanu nu ştia nimic, dar trebuia să afle. Pachetele şi coşurile ticsite din automobil erau menite să moduleze cât mai dulce recepţionarea acestor veşti.</p>
                     <p rend="justify">Tot drumul, minutarul kilometric vibrase mai ales spre optzeci: viteză care îngreuia aprinsul ţigărilor – n-avea încotro nici domnul Deleanu – şi care, totodată, exprima repeziciunea norului îndreptat spre Medeleni.</p>
                     <p rend="justify">— Vini duduia Olguţa! sări Gheorghiţă de pe prispa bucătăriei, eu ochii la tromba de colb, lătrată de cinii satului.</p>
                     <p rend="justify">Venise.</p>
                     <p rend="justify">Sări de la volan, lăsându-l pe domnul Deleanu sa se descurce singur cu pachetele şi cu doamna Deleanu.</p>
                     <p rend="justify">— Unde-i stăpânu-tău?</p>
                     <p rend="justify">— Şaru mina…</p>
                     <p rend="justify">Nici n-avu vreme să-i răspundă. Olguţa alerga spre apartamentul lui Dănuţ, aşa cum sărise din automobil: cu scafandrul de pânză în cap, cu mănuşile în mini şi pardesiul cenuşiu strâns la mijloc de o centură lată.</p>
                     <p rend="justify">— Cine-i?</p>
                     <p rend="justify">— Eu.</p>
                     <p rend="justify">— Tu, Olguţa! Ura! Intră.</p>
                     <p rend="justify">Intră, descoperindu-şi faţa cu o mişcare violentă. Din nou răsări în ochii lui Dănuţ capul de tânăr voievod cu plete negre, ochi negri, ager şi imperativ, cu trăsături nete ca loviturile de paloş şi colorit copilăresc în obrajii plini.</p>
                     <p rend="justify">O uitase parcă pe Olguţa. De câte ori o vedea, avea un fel de nelinişte, ca în faţa unui veşnic temut şi admirat adversar, şi marea bucurie că-i sora lui.</p>
                     <p rend="justify">— Mi-era dor de tine, Olguţa!</p>
                     <p rend="justify">— Îţi mulţumesc. Vreau să-ţi vorbesc.</p>
                     <p rend="justify">Se apropie de Dănuţ, cu faţa serioasă.</p>
                     <p rend="justify">— Ascultă, Rodica vine noaptea în odaia ta?</p>
                     <p rend="justify">Dănuţ se roşi.</p>
                     <p rend="justify">Raportul „Olguţa-Buftea” era din nou stabilit.</p>
                     <p rend="justify">— Da… cetim uneori împreună…</p>
                     <p rend="justify">— Cu Rodica?! bufni Olguţa tăios. Ce cetiţi? Visul Maicii Domnului?</p>
                     <p rend="justify">— Ştii…</p>
                     <p rend="justify">— Vine?</p>
                     <p rend="justify">— Da.</p>
                     <p rend="justify">— În fiecare noapte?</p>
                     <p rend="justify">— Da…</p>
                     <p rend="justify">Olguţa aruncă o scurtă privire scârbită odăii şi iar prinse privirea lui Dănuţ.</p>
                     <p rend="justify">— O iubeşti pe Rodica?</p>
                     <p rend="justify">— Vai, Olguţa! Eu? Pe Rodica?! E greu să-ţi explic… Rodica?!</p>
                     <p rend="justify">— Atunci de ce-o primeşti la tine?</p>
                     <p rend="justify">— Dacă vine…</p>
                     <p rend="justify">— Te iubeşte?</p>
                     <p rend="justify">— Da de unde!</p>
                     <p rend="justify">— Atunci să vă fie ruşine? Şi ţie mai mult decât ei!</p>
                     <p rend="justify">— De ce, Olguţa? se roşi Dănuţ mai tare.</p>
                     <p rend="justify">— Să vă fie ruşine!</p>
                     <p rend="justify">Niciodată n-o văzuse mai pornită, mai revoltată, mai puţin stăpână pe ea.</p>
                     <p rend="justify">— Am s-o iau pe Monica şi am să plec… Am să plec în străinătate cu Monica… Să vă fie ruşine!</p>
                     <p rend="justify">— Olguţa…</p>
                     <p rend="justify">— Tu n-ai dreptul să spui nimic! Du-te la Bucureşti şi fă ce-ţi place, dar nu aici, la noi acasă, subt ochii Monicăi! Să-ţi fie ruşine!</p>
                     <p rend="justify">— Olguţa dragă, dar n-am nici-o vină! Mi-a sărit în cap! Tu n-o cunoşti!</p>
                     <p rend="justify">— Nu cunosc pe nimeni. Am ochii legaţi! Mi-a scârba! Am să plec… Şi eu sunt vinovată! Eu am adus-o la Medeleni… şi eu am s-o dau afară! zvâcni Olguţa, izbind cu degetul spre uşă.</p>
                     <p rend="justify">— Olguţa… să-ţi explic, Olguţa…</p>
                     <p rend="justify">Îi trânti uşa-n nas.</p>
                     <p rend="justify">Dănuţ înghiţi în sec. Rămase pe loc, cu dubla impresie c-a fost laş şi prost. De altfel, din copilărie, după toate ciocnirile cu Olguţa, rămânea cu aceeaşi impresie: în copilărie, urmată de revanşe imaginare, situate în viitor; acuma, urmată de o simplă exclamaţie:</p>
                     <p rend="justify">— De ce nu-s ca Olguţa! Ce fericit aş fi!</p>
                     <p rend="justify">— Olguţa! Olguţa!</p>
                     <p rend="justify">Uitând de scrisoare, de Rodica, de tenis şi de tot, Puiu alerga spre Olguţa.</p>
                     <p rend="justify">— Unde-i Rodica?</p>
                     <p rend="justify">— Bine-ai venit. Olguţa! Nu mai pleci.</p>
                     <p rend="justify">— Cuţulachi, unde-i Rodica?</p>
                     <p rend="justify">— La tenis. Cât ai stat, Olguţa! …</p>
                     <p rend="justify">— Cheam-o.</p>
                     <p rend="justify">Rodica sosea din urmă, într-un picior, cu braţele deschise.</p>
                     <p rend="justify">— Vai, ce dor îmi era de tine, Olguţa!</p>
                     <p rend="justify">— Buftachi dragă, ştii că trebuie să pleci la Iaşi.</p>
                     <p rend="justify">— Vai!</p>
                     <p rend="justify">— Imediat.</p>
                     <p rend="justify">— Vaaai!</p>
                     <p rend="justify">— Te cheamă mama ta. Am venit să te iau cu automobilul. Fă-ţi repede bagajele, că plecăm.</p>
                     <p rend="justify">— Vai, Olguţa!</p>
                     <p rend="justify">— Hai, Buftachi! Nu-i vreme de pierdut!</p>
                     <p rend="justify">— De ce mă cheamă! Ce i-a mai venit?</p>
                     <p rend="justify">— Puiule, du-te înainte, îi porunci Olguţa.</p>
                     <p rend="justify">Şi luând-o deoparte pe Rodica, în şoaptă:</p>
                     <p rend="justify">— Buftachi, vrea să te mărite. Da să taci!</p>
                     <p rend="justify">— Eeee!</p>
                     <p rend="justify">— Da. O partidă strălucită. Tânăr, frumos, bogat… mă rog, visul tău! Te-a văzut odată la teatru şi s-a amorezat de tine. Scapi de şcoală. Pleci în străinătate. Îţi faci o vilă la Sinaia, alta la Constanţa, alta la Slănic. Sper că mă inviţi şi pe mine?</p>
                     <p rend="justify">— Vai, Olguţa! Tu nu ştii cât te iubesc?</p>
                     <p rend="justify">— Ba bine că nu! Hai, repede bagajele!</p>
                     <p rend="justify">— Cum îi cheamă?</p>
                     <p rend="justify">— Nu ştiu!</p>
                     <p rend="justify">— Da de unde ai aflat?</p>
                     <p rend="justify">— Secret!</p>
                     <p rend="justify">— Are musteţi?</p>
                     <p rend="justify">— Ai să vezi!</p>
                     <p rend="justify">— Vai, ce discretă eşti, Olguţa!</p>
                     <p rend="justify">— Te rog să fii şi tu la fel!</p>
                     <p rend="justify">— Vai, mai e vorbă!</p>
                     <p rend="justify">— Hai, repede bagajele! Ascultă, mama n-are nevoie să ştie că pleci. Nu-i spun nimic. Îi explic eu după ce mă întorc!</p>
                     <p rend="justify">Rodica porni în goană.</p>
                     <p rend="justify">— Ascultă, Cuţulachi, dacă află cineva un cuvânt din cele ce mi-ai scris…</p>
                     <p rend="justify">— Nu, Olguţa, crede-mă! sări Puiu, înainte ca Olguţa să isprăvească, cu sufletul în ochi.</p>
                     <p rend="justify">— Bine. Du-te, ia-o pe Sevastiţa şi duceţi unul câte unul, fără să vadă nimeni, ai auzit, bagajele Rodicăi în automobil… Nu pe din faţă, strigă Olguţa după Puiu.</p>
                     <p rend="justify">În sofragerie, doamna Deleanu, împreună cu domnul Deleanu, desfăceau pachetele cu stofe, scoarţe, ulcele, pânzeturi, dantele, colecţionate de-a lungul escapadei de două săptămâni.</p>
                     <p rend="justify">— Asta-i de la Agapia! explică domnul Deleanu provenienţa borcanelor cu dulceaţă de zmeură şi de nuci.</p>
                     <p rend="justify">Doamna Deleanu află că soţul şi cu fiica fuseseră la Agapia.</p>
                     <p rend="justify">— Valul de pânză – tii! ce pânza! – l-am luat de la Călimăneşti. O bunătate! Ia te uită: mătasă curată!</p>
                     <p rend="justify">Şi aşa mai departe, itinerarul celor două săptămâni era spovedit prin exclamaţii admirative pentru cumpărăturile aferente.</p>
                     <p rend="justify">Profira aşeza masa pentru ceai.</p>
                     <p rend="justify">— Hai, că-i târziu o îndemnă doamna Deleanu. Pofteşte copiii… Da unde-i Olguţa? Ţţ-ţţ-ţţ! Nici bună ziua nu mi-a spus! Ce copil mai am şi eu! oftă doamna Deleanu.</p>
                     <p rend="justify">— Ia s-o chem.</p>
                     <p rend="justify">Pe rând sosiră Mircea, Monica, Dănuţ, Puiu…</p>
                     <p rend="justify">— A venit şi Olguţa? întrebă Monica, văzându-l pe domnul Deleanu.</p>
                     <p rend="justify">— Duduia Olguţa! tresări Mircea.</p>
                     <p rend="justify">— Ţţ! Da unde-i Olguţa? întrebă a doua oară doamna Deleanu, încruntându-se.</p>
                     <p rend="justify">— O plecat, coniţă! anunţă Profira cu placiditate, intrând.</p>
                     <p rend="justify">— A plecat?! se mirară toţi, în cor, afară de Puiu.</p>
                     <p rend="justify">— Hă-hăă! Di când o plecat! întări Sevastiţa care intrase cu samovarul. O luat-o şi pi duduia Rodica.</p>
                     <p rend="justify">— Unde-a plecat?</p>
                     <p rend="justify">— La Iaşi, coniţă.</p>
                     <p rend="justify">— N-are decât să rămâie acolo! vorbi tare doamna Deleanu, în consternarea tuturora.</p>
                     <p rend="justify">Singurul care bufni de râs copilăreşte fu domnul Deleanu, cu şervetul la gură, irezistibil, căci doamna Deleanu, după un suprem efort de încruntare, îl imită, urmată de zâmbetul tuturor copiilor.</p>
                     <p rend="justify">În prezenţa, ca şi în absenţa Olguţei, din copilărie se întâmpla la fel.</p>
                     <p rend="justify">Olguţa opri automobilul la poarta casei Deleanu, spre mirarea Rodicăi, care, în tot timpul drumului vertiginos, nu putuse scoate nici o vorbă, de frica accidentului mereu posibil, şi din pricina exclamaţiilor ei, mereu vigilente.</p>
                     <p rend="justify">Olguţa se dădu jos, îşi scoase masca şi se apropie de Rodica.</p>
                     <p rend="justify">— Ascultă, Rodica, eu rămân acasă.</p>
                     <p rend="justify">— Vai! Hai cu mine.</p>
                     <p rend="justify">— Nu! Ascultă bine ce-am să-ţi spun, vorbi Olguţa, cu ochii în ochii Rodicăi. Mama ta are să te întrebe de ce-ai venit.</p>
                     <p rend="justify">— Ea m-a chemat.</p>
                     <p rend="justify">— Nu.</p>
                     <p rend="justify">— Vai, m-ai amăgit?</p>
                     <p rend="justify">— Da. Ai să răspunzi mamei tale că te-ai sfădit cu mine pentru totdeauna şi c-ai venit acasă fiindcă ţi s-a părut că nu-i demn să mai rămâi la Medeleni, ritmă Olguţa cu degetul propoziţie cu propoziţie, accent cu accent.</p>
                     <p rend="justify">— Ce spui, Olguţa? Lasă glumele!</p>
                     <p rend="justify">— Atunci inventă tu răspunsul pentru mama ta! Dacă preferi, spune-i că ţi s-a făcut dor de ea!</p>
                     <p rend="justify">— Vai, Olguţa! se alarmă Rodica, nu m-a chemat să mă mărite?</p>
                     <p rend="justify">— Nu.</p>
                     <p rend="justify">— Vai! … Atunci de ce m-ai adus?</p>
                     <p rend="justify">— Fiindcă ţi-a venit vremea să te măriţi! … Şi la Iaşi, adăugă Olguţa, făcând semn şoferului să pornească, ai de unde să alegi!</p>
                     <p rend="justify">Automobilul porni brusc, ca un pumn.</p>
                     <p rend="justify">Dănuţ şedea la fereastră, cu ţigara aprinsă şi lampa stinsă. Avea nevoie de întuneric şi tăcere fiindcă se întâmpla ceva nou în sufletul său: privea două toamne, cum priveşti şuviţa de păr a unei fete, de mult păstrată, alături de însuşi părul din care-a fost desprinsă, abia despletit, după o lungă despărţire. O toamnă ca aurul stins, cea de anul trecut, o toamnă abia aprinsă, pe care-o văzuse deodată, plimbându-se pentru întâia oară de când venise la Medeleni, prin livadă, fără rachetă de tenis, fără gânduri străine, singur.</p>
                     <p rend="justify">De ce se plimbase? Nu ştia nici el. Poate venirea toamnei îl chemase. Poate fiindcă era trist… Ciudat! Nu era trist fiindcă n-o mai ştia pe Rodica la Medeleni. Nu simţea nici lipsa ei, după cum nu simţise nici nevoia ei. În perspectiva Olguţei şi a Monicăi, o vedea pe Rodica mai vulgară, suflet de rând în trup de rând, cu totul lipsită de acea dominatoare sau pacificatoare feminitate, care te face să te-nclini şi să săruţi firesc mâna unei femei, în preajma ei simţindu-te „tu”, fără să te tutuieşti în vorbă, gând şi faptă. Intimitatea cu Rodica era înjositoare. N-avea comun cu Rodica decât simetria sexuală. Şi dacă ar fi întâlnit-o mai târziu în viaţă, s-ar fi simţit umilit de fragmentul de trecut care-i făcea complici, dându-i Rodicăi dreptul să-l tutuiască, să fie familiară cu el, sau să-l privească de sus, cum te privesc în genere femeile de rând, care te-au cunoscut subt aspectul animalic datorit mai ales intimităţii lor, fiind singurul limbaj posibil cu ele. Aşa-i şi cu prieteniile legate la beţie, într-o cârciumă trivială, cu vin bun. După câteva pahare, entuziast, fraternizezi cu orişicine. A doua zi vreunul din aceşti camarazi de vin, întâlnindu-te în viaţa normală, îţi face cu ochiul, te bate peste burtă, sau te pofteşte – dacă nu-l pofteşti tu însuţi – la el acasă. Te simţi degradat. Fără de vin şi de beţie, prietenul de astă-noapte îţi pare tot atât de neverosimil ca şi frecventarea cârciumei în care l-ai cunoscut. Dacă eşti slab, îl înduri – expiaţiune – dacă eşti tare, îi întorci spatele, cu riscul de-a auzi o înjurătură în stilul celor amical schimbate în noaptea când l-ai cunoscut. Totuşi, plecarea Rodicăi era o plecare, şi plecările oricui, după o convieţuire de vacanţă, mai ales, sunt triste. Ce incomodă era legătura aceasta pe care şi-o simţea cu toţi oamenii! Distrat şi indiferent în aparenţă, şi poate realmente, câtă vreme trăia cu ei alături, devenea compătimitor în clipa când se despărţea de ei. Pe toţi îi iubea în momentul plecării, poate tocmai fiindcă nu-i luase suficient în seamă până atunci. Cei mai stupizi, cei mai vulgari, cei mai insuportabili, în clipa despărţirii încarnau pentru el majestatea melancolică a plecării. Pe toţi ar fi vroit să-i consoleze, să se arate blând cu ei, să le arate că înţelege tristeţa lor, pe care cei mai mulţi, desigur că nici n-o aveau. Uneori, gândul că Tonel pleacă de la Lazăr ducându-se la militărie, că la anul nu-l va mai avea coleg îl făcea să regrete toate bruscheţile deseori arătate lui Tonel, să regrete că n-a fost mai blajin, mai prietenos, mai darnic – deşi fusese suficient – mai atent cu el. Dacă n-ar fi fost prea leneş, şi dacă între gând şi faptă n-ar fi vegheat, permanentă, o prăpastie, desigur că i-ar fi trimes lui Tonel un mandat poştal şi o scrisoare afectuoasă ca unui prieten tuberculos.</p>
                     <p rend="justify">Astfel şi cu Rodica. Îi părea rău după ea, fiindcă, plecând, încetase de-a fi Rodica, devenind Plecarea. Dacă n-ar fi avut o bogată experienţă a întristărilor care-l stăpâneau după toate plecările, ar fi putut crede că o iubeşte pe Rodica. Noroc că plecase Olguţa! Ea ar fi crezut, desigur, că deprimarea lui, în timp ce toţi ceilalţi ascultau zâmbind povestirea escapadei Olguţei şi a tatălui său, e datorită Rodicăi şi nu plecării.</p>
                     <p rend="justify">În tot cazul, simţise nevoia singurătăţii. Se sculase de la ceai, înaintea celorlalţi, şi plecase în livadă. Acolo întâlnise toamna, deodată, ca o cerească despletire subt ochi. O adiere de vânt îi aruncase frunzuliţe galbene în faţă. Privise mirat, cerul, livada, zarea asfinţitului… Da! Venise toamna, fără s-o presimtă, fără s-o aştepte, ca în anii trecuţi, ca anul trecut mai ales.</p>
                     <p rend="justify">Sigur, venise toamna.</p>
                     <p rend="justify">Toamna!</p>
                     <p rend="justify">Cuvântul care-i cădea pe inimă, umplându-l cu grave sonorităţi, bronzând cadenţele inimii. Se deschideau iară, de aur, porţile prin care se duc vacanţele copilăriei. Dezmierdase trunchiul unui nuc. Culesese o nucă. Verdele amar al nucilor! Toată melancolia lui Eminescu e în frunzele de nuc. Subt nuci, în preajma toamnei îţi vine să oftezi, dar surâzi. Foşnetele erau mai uscate. Glasuri în cer! Soarele galben îşi stingea luminile şi se ducea, ca acei nenorociţi japonezi, atât de singuri pe străzile oraşelor europene, cu marfa lor naivă şi exotică, pe care nimeni nu le-o cumpără.</p>
                     <p rend="justify">Venise toamna, cu semnul plecărilor.</p>
                     <p rend="justify">Venise!</p>
                     <p rend="justify">Şi, ca o pasăre care şi-a regăsit vechiul cuib tocmai în clipa când trebuie să-l părăsească pe celălalt, pentru a intra în cârdul plecărilor de toamnă, Dănuţ îşi regăsise sufletul de anul trecut, aşa cum îl lăsase, plin de Alunele veveriţei, acuma, când vacanţa era în declin.</p>
                     <p rend="justify">         …De asta şedea singur la fereastră, cu lumina stinsă.</p>
                     <p rend="justify">Uneori răsuna ropotul căderilor de fructe, grăbind parcă izgonirea anotimpului sfâşiat.</p>
                     <p rend="justify">Două toamne se oglindeau în sufletul lui: una, tipsie de aur acoperită cu fructe, alta, goală tipsie de aur.</p>
                     <p rend="justify">Ce făcuse de atunci? Nimic! Adinele, Ioanele, Rodicele… Când se gândea la ele, câineşte, cu nările şi le amintea. Şi acelaşi urlet îi umplea trupul.</p>
                     <p rend="justify">Nu!</p>
                     <p rend="justify">Îşi regăsise sufletul.</p>
                     <p rend="justify">Calm, ca un răsărit de lună din valurile mării prosternate, deasupra adâncurilor sufletului regăsit, chipul Monicăi îl privea… „Dragă Monica.</p>
                     <p rend="justify">Nu îndrăznesc să calc pragul odăii tale. Nici nu vreau să-ţi scriu sau să-ţi vorbesc frumos.</p>
                     <p rend="justify">La începutul vacanţei, chiar în ziua sosirii mele la Medeleni, ţi-am cerut un sfat. Te-am întrebat dacă e bine să trăiesc, sau să rămân copil, cu vechiul suflet pe care mi-l ştiai. M-ai sfătuit să trăiesc, şi mi-ai dat două caiete. Ţi le trimit îndărăt. Sunt albe. Sunt singurile lucruri albe pe care ţi le mai pot trimite şi care mai pot intra în odaia ta, Dănuţ.”</p>
                     <p rend="justify">Îl chemă pe Gheorghiţă, îi dădu biletul şi caietele, trimiţându-l cu ele în odaia Monicăi. Tristeţa şi mândria îl învăluiră ca o haină aspră. Era singurul act onest pe care-l făcuse de la începutul vacanţei.</p>
                     <p rend="justify">Aştepta.</p>
                     <p rend="justify">Auzind paşii lui Gheorghiţă, sări de pe scaun, deschise uşa:</p>
                     <p rend="justify">— Ei?</p>
                     <p rend="justify">Gheorghiţă îi întinse două caiete şi un bilet.</p>
                     <p rend="justify">         „Dragă Dănuţ, Eu nu păzesc porţile raiului. Odaia mea e totdeauna deschisă pentru tine.</p>
                     <p rend="justify">Îţi mulţumesc pentru că mi-ai arătat caietele aşa cum sunt, dar păstrează-le. Dacă nu ţi-au folosit la Medeleni, poate-ţi vor folosi la Bucureşti.</p>
                     <p rend="justify">Noapte bună, Dănuţ, Monica.”</p>
                     <p rend="justify">Vroi să fugă în odaia Monicăi şi să-i sărute mânile: atât!</p>
                     <p rend="justify">Dar nu îndrăzni: …”noapte bună, Dănuţ”…</p>
                     <p rend="justify">Era atât de mare depărtarea dintre el şi Monica, dintre odaia Monicăi şi odaia lui, încât se aşeză pe marginea patului, ostenit.</p>
                  </div>
                  <div type="div4">
                     <head>III.</head>
                     <subtitle>MONICA.</subtitle>
                     <p rend="justify">La Medeleni, cel mai însemnat eveniment nu era nici toamna, atât de blândă, că zarzării înfloriră a doua oară, nici sosirea lui Her Direktor, venit să-şi petreacă ultimele zile ale vacanţei la Medeleni, nici din ce în ce mai mondialul război european, nici deschiderea şcolilor de peste câteva zile.</p>
                     <p rend="justify">Cel mai important eveniment era nuvela pe care o scria Dănuţ.</p>
                     <p rend="justify">— Sst! Nu faceţi zgomot! Dănuţ scrie, recomandă doamna Deleanu celor întârziaţi la glume în sofrageria depărtată de apartamentul lui Dănuţ tăcerea necesară tinărului nuvelist.</p>
                     <p rend="justify">— Ce-o fi scriind fecioru-meu? se întrebă Herr Direktor, pentru ca singur să-şi răspundă: Descrie viaţa galantă a vrednicului său tată!</p>
                     <p rend="justify">— Grigore! se-ncruntă doamna Deleanu.</p>
                     <p rend="justify">— Nu te ofensa, dragă Alice! Vorbeam de mine, nu de soţul tău model!</p>
                     <p rend="justify">— Dănuţ va fi cântăreţul Moldovei, proroci domnul Deleanu, privind violetul vioriu, în zările albastre, al dealurilor moldovene.</p>
                     <p rend="justify">— Dănuţ scrie o nuvelă, îi informă doamna Deleanu, cu mândria celor în curent cu secretele zeilor.</p>
                     <p rend="justify">Mai mult decât atâta, doamna Deleanu nu ştia. Monica tăcea. Interveni Olguţa:</p>
                     <p rend="justify">— Metaforel s-a săturat de clocit ouă de găină. Acuma cloceşte unul de struţ!</p>
                     <p rend="justify">— Olguţa!</p>
                     <p rend="justify">Puiu se nărui de râs.</p>
                     <p rend="justify">— Puiu!</p>
                     <p rend="justify">— Nu te of usca, mamă dragă! Asta înseamnă în limbaj metaforos că scrie o nuvelă, cum spuneai tu.</p>
                     <p rend="justify">— Olguţa, dă-i pace lui Dănuţ. Măcar atâta respect! …</p>
                     <p rend="justify">— Mamă dragă, dar eu sunt vestala dumnealui!</p>
                     <p rend="justify">— Olguţa!</p>
                     <p rend="justify">— Am colaborat cu el…</p>
                     <p rend="justify">— Ei!</p>
                     <p rend="justify">— Crede-mă! Să-ţi spun subiectul nuvelei?</p>
                     <p rend="justify">— Îl ştii tu?</p>
                     <p rend="justify">— Sigur, eu am intrare separată în Olimp!</p>
                     <p rend="justify">— Olguţa!</p>
                     <p rend="justify">— Da, mamă dragă. Iaca, am să divulg şi titlul!</p>
                     <p rend="justify">— Spune-l.</p>
                     <p rend="justify">— Ce-mi daţi?</p>
                     <p rend="justify">— Monoclul! exclamă Herr Direktor.</p>
                     <p rend="justify">— Grigore!</p>
                     <p rend="justify">— Primesc, Herr Direktor. Cine mai dă?</p>
                     <p rend="justify">— Eu, licită domnul Deleanu, fără să precizeze.</p>
                     <p rend="justify">— Altul.</p>
                     <p rend="justify">— O piersică, ofertă Puiu.</p>
                     <p rend="justify">— Tu, mamă?</p>
                     <p rend="justify">— Grăbeşte-te, că-l spun la ureche numai celor care-au plătit.</p>
                     <p rend="justify">— O cafea neagră.</p>
                     <p rend="justify">— Fie. Tu, Monica? … Melizanda, un surâs! Tu, Profira? Bravo! Profira, un sughiţ!</p>
                     <p rend="justify">— Hai, Olguţa!</p>
                     <p rend="justify">— Încordaţi-vă!</p>
                     <p rend="justify">— Pamfil, Caramfil şi Leonora.</p>
                     <p rend="justify">— De ce atâta consternare?</p>
                     <p rend="justify">— Invenţii de-ale tale!</p>
                     <p rend="justify">— Ferească Dumnezeu! Spune şi tu, Monica.</p>
                     <p rend="justify">— Eu nu ştiu!</p>
                     <p rend="justify">— Aţi văzut! Numai eu ştiu ce se-ntâmplă cu Pamfil, Caramfil şi Leonora. Vreţi să tac?</p>
                     <p rend="justify">— Spune.</p>
                     <p rend="justify">— Pamfil era lung, Caramfil era scurt. Pamfil era Slab – scândura; Caramfil, gros – bute. Ştiţi procedeul antitezei!</p>
                     <p rend="justify">— Lasă parantezele!</p>
                     <p rend="justify">— Vedeţi că vă pasionează! Ei, Pamfil îl iubea pe Caramfil, dar…</p>
                     <p rend="justify">— Caramfil îl detesta pe Pamfil, continuă doamna Deleanu, bătând cu vârful piciorului în duşumea şi cu degetele în masă.</p>
                     <p rend="justify">— Nu! Şi Caramfil îl simpatiza pe Pamfil. Erau prieteni inseparabili, pe onoarea mea!</p>
                     <p rend="justify">— Olguţa, lasă genul acesta de expresii!</p>
                     <p rend="justify">— Să revenim la eroii noştri. Pe stradă, Pamfil se uita la case, Caramfil, la dame.</p>
                     <p rend="justify">— Olguţa!</p>
                     <p rend="justify">— Fie cucoane, pentru mata. Caramfil avea alt punct de vedere!</p>
                     <p rend="justify">— Mai uită-te şi la mine!</p>
                     <p rend="justify">— Nuvelistul se uită numai la eroii săi. Dar de ce Pamfil se uita la case?</p>
                     <p rend="justify">— Era arhitect.</p>
                     <p rend="justify">— De unde! Căuta o odaie de închiriat. Dar de ce se uita Caramfil la… la-la-la-la?</p>
                     <p rend="justify">— Vroia să se însoare.</p>
                     <p rend="justify">— Ferească-l Dumnezeu pe Caramfil de bigamie! Caramfil o căuta pe Leonora: o la-la-la-la!</p>
                     <p rend="justify">— Infidela Leonora. Soţia lui cu cununie. Fugise. Era o la-la-la-la. Şi bietul Caranvfil fusese un la-la-la-la! Dar nu mai era. Aceasta-i expunerea. Acuma, lectorul intrigat îşi pune întrebarea: Pamfil şi-a găsit o cameră? Caramfil a găsit-o pe Leonora?</p>
                     <p rend="justify">— Aşteptăm.</p>
                     <p rend="justify">— Bine faceţi, căci deznodământul surprinde. Repet: Pamfil cel lung căuta o cameră. Caramfil cel scurt o căuta pe Leonora. Ori, Pamfil a găsit-o pe Leonora şi Caramfil a găsit o cameră.</p>
                     <p rend="justify">— Cum?</p>
                     <p rend="justify">— Tot zgâindu-se…</p>
                     <p rend="justify">— Olguţa!</p>
                     <p rend="justify">— Tot contemplând casele, Pamfil zări îndărătul unei ferestre furtiva apariţie a unui bust forte. Cine era? Pamfil se opri şi tăcu înăbuşindu-şi o exclamaţie revelatoare. „Ce-i, Pamfil?” zise Caramfil. „Ce să fie, Caramfil? zise Pamfil. Am găsit o odaie.”, Nu mă lăsa, Pamfil!” „Du-te, Caramfil, că vine şi Pamfil după ce vorbeşte cu proprietarul”, zise Pamfil. „Bine, Pamfil”. „La revedere, Caramfil”. Pe cine credeţi că văzuse lungul Pamfil? Chiar pe infidela Leonora a scurtului Caramfil. Căci şi Pamfil o iubea în secret pe Leonora. Pamfil şi Caramfil erau prieteni inseparabili.</p>
                     <p rend="justify">— Bravo! aplaudară domnul Deleanu şi Herr Direktor, dezaprobaţi de privirea doamnei Deleanu, care totuşi zâmbea.</p>
                     <p rend="justify">— Ne-am oprit, vra să zică, urmă Olguţa, în clipa când Pamfil suia scările spre Leonora, şi scurtul Caramfil se instală la o berărie, ştergându-şi sudoarea frunţii, căci Caramfil era gros şi soarele ardea cumplit. În timp ce Caramfil ofta sorbind o halbă, Pamfil intra fără să bată la uşă, în odaia Leonorei: „Tu, Pamfil!”, Eu, Leonoro!” Căzură zdrobiţi de emoţie, unul în braţele celuilalt. „Vai, Pamfil!” „Oh, Leonora!” „Oh, Pamfil!” „Vai Leonoro!” Leonora oferi lui Pamfil apă cu dulceaţă; Pamfil oferi Leonorei batista sa parfumată căci Pamfil era însetat şi Leonora emoţionată. După clipe de tăcere şi înduioşare indescriptibile, Leonora află că Pamfil căuta odaie, Pamfil află că Leonora fusese trădată şi ea la rândul ei, de infidelul la-la-la-la. „Rămâi în odaia mea, Pamfil” „Rămâi în braţele mele, Leonoro!” „Oh, Pamfil!” „Oh, Leonoro!” Caramfil aşteptă singur la berărie, cu zece halbe, pe care le-ar fi umplut cu lacrimile lui, dacă sincerul Caramfil ar fi ştiut de trădarea perfidului Pamfil. Erau prieteni inseparabili!</p>
                     <p rend="justify">Râdeau toţi, în frunte cu doamna Deleanu.</p>
                     <p rend="justify">— Se făcu seară şi Pamfil tot nu venea. „Cum o să mă-ntorc singur acasă, fără de Leonora şi fără de Pamfil? îşi zise Caramfil, oftând şi plătind talului douăzeci de halbe, căci afară era cald şi Caramfil era gros. Mai bine mă mut la hotel!” se hotărî Caramfil, sculându-se de pe scaun, împovărat de durere şl de bere. Astfel, Caramfil se mută la hotel şi Pamfil la Leonora… Dar… I-a prins! …toate cele-s trecătoare, chiar şi amorul lui Pamfil pentru Leonora, precum şi amorul Leonorei pentru Pamfil! Aşa că într-o bună zi, cu cine credeţi că se trezeşte Caramfil la berăria unde zilnic îl aştepta pe Pamfil, consumând douăzeci de halbe? Chiar cu Leonora întovărăşită de Pamfil… „Tu, Leonora?” „Eu, Caramfil!” „Tu, Pamfil?” „Eu, Caramfil!” „Ai venit Leonoro?” „Am venit Caramfil!” „Mi-ai adus-o, Pamfil?” „Ţi-am adus-o, Caramfil!” „Oh, Pamfil, de când te-aştept!” „Oh, Caramfil, de când te caut!” „Oh, Leonoro!” „Oh, Caramfil!” „Pupaţi-vă”, zice Pamfil. „Pupă-mă”, suspină Leonora. „Pup-o”, zice Pamfil. „Şi pe tine, Pamfile”, zice Caramfil. „Pupă-mă, Caramfile”, zice Pamfil. Şi se pupă. În ziua aceea, Pamfil, Caramfil şi Leonora ar fi putut umplea cu lacrimile lor cele şaizecei de halba consumate. Gaci Leonora era femeie, iar Pamfil şi Caramfil prieteni inseparabili… Cafeaua, mamă dragă.</p>
                     <p rend="justify">Toţi ştiau că Dănuţ scrie o nuvelă, nu din cauza Monicăi, ci dintr-a lui Dănuţ, care, într-un moment de orgolioasă expansiune o anunţase pe doamna Deleanu că scrie o nuvelă. Atât se ştia. Monica ştia mai mult, dar nu spunea nimănui, nici chiar Olguţei care zilnic, după dejun şi după masă, compunea năzdrăvănii, atribuindu-le lui Metaforel, spre indignarea biruită de râs a doamnei Deleanu şi spre hazul celorlalţi.</p>
                     <p rend="justify">Titlul nuvelei lui Dănuţ era Troiţa. Eroii: un băiat de liceu, un zarzăr înflorit şi o fată cu ochii verzi.</p>
                     <p rend="justify">Troiţele răsar călătorului la răspântii de drumuri. Tot la o răspântie răsărise Troiţa eroului lui Dănuţ: la încrucişarea copilăriei cu tinereţa. Troiţa era zarzărul şi fata, dimpreună, căci zarzărul, cu albul lui hohot, acoperea tocmai fereastra odăii unde era fata cu ochii verzi ca frunzele, când floarea s-a scuturat.</p>
                     <p rend="justify">Subiectul nuvelei îi venise fulgerător. Într-o dimineaţă cu foşnete galbene şi limpede chilimbar de soare Dănuţ se deşteptase auzind o ciocănitură la uşă. Intrase Gheorghiţă.</p>
                     <p rend="justify">— Conaşule, mi-o spus duduia Monica şi ti trezăsc, c-o înflorit zarzării.</p>
                     <p rend="justify">Gheorghiţă-i aducea de la Monica o creangă de zarzăr bifurcată rămuros cum sunt coarnele cerbilor bătrâni, înflorită, înflorită în plină toamnă. În clipa aceea, la ferestre zâmbiră poveştile copilăriei, şl Dănuţ era frumos de fericire, ca un copil cu cercei de cireşe.</p>
                     <p rend="justify">Toată dimineaţa se plimbase cu Monica prin livadă. Nu înfloriseră toţi zarzării. Numai unii, mai timid decât primăvara, cu parfum mai suav, ca o amintire împăienjenită a celuilalt, încrezători şi zâmbitori ca nişte copii veniţi în cămeşi de noapte să se încălzească la focul toamnei.</p>
                     <p rend="justify">Se scuturau frunze, plutea parfumul amar al toamnei, pe cerul albastru şerpuiau cârduri călătoare – dar înfloriseră zarzării.</p>
                     <p rend="justify">Dănuţ avea încântarea aceluia care ar întâlni îngeri în drum. Nu-i venea să creadă. Zâmbea. Apuca mâna Monicăi, o strângea, o lăsa, ca să pipăie cu vârful degetelor crengile înflorite. Se întâmplase un miracol în livadă şi altul în inima lui Dănuţ.</p>
                     <p rend="justify">Erau atât de frumoşi zarzării înfloriţi în toi de toamnă încât Dănuţ nici nu băgase de seamă cât de frumoasă era Monica, subt albastrul mai închis al cerului, care-i făcea părul mai auriu – de un auriu primăvăratec – şi-n preajma zarzărilor bucuriei, care-i făceau obrajii mai rumeni.</p>
                     <p rend="justify">Târziu, după o dimineaţă întreagă de zarzări, soare, zâmbete şi exclamări, lui Dănuţ îi venise să scrie, Monicăi, să plângă.</p>
                     <p rend="justify">Era sfâşietoare bucuria acelei dimineţe, lac blond cu uşoara dâra de spumă a zarzărilor, ca şi cum un înger nevăzut într-o barcă străvezie şi-ar fi muiat degetul în apă, însemnându-şi trecerea prin melancolia toamnei.</p>
                     <p rend="justify">După-amiază, Dănuţ se retrăsese în apartamentul lui. Monica îi preparase, în ascuns, un pahar mare de cafea neagră.</p>
                     <p rend="justify">Nu scrisese nimic în după-amiaza aceea. Vorbise cu Monica. Uitase să se pieptene. Numai noduri castanii şi arămii, părul îi era ca şi sufletul: tumult, dans, spirală deasupra unui zâmbet.</p>
                     <p rend="justify">— Monica! Monica! Să iubeşti un zarzăr!</p>
                     <p rend="justify">— Să crezi că-l iubeşti.</p>
                     <p rend="justify">— Da. Să crezi că iubeşti un zarzăr! Ce poate fi mai delicios? mai delicat? mai proaspăt? Adorabila confuzie a copilăriei în faţa drăgostii… Monica, îl vezi pe băieţel, după o noapte de nesomn, cu părul şi pelerina stropite de petale… de petale albe ca noiţele pe o unghie de copil… văzând deodată zarzărul care a înflorit peste noapte, lângă el, la capul lui, fără ca el să ştie… Soarele răsare. Zarzărul e alb şi soarele îl suflă cu mărgean ca obrajii fetiţelor când se roşesc. Băieţelul vrea să plece, fiindcă e trist după o noapte de singurătate şi nesomn. Cine-l cheamă din urmă? O bătaie de inimă, ca atunci când îţi răsare dragostea. Se întoarce, priveşte… Ochii lui, Monica, în care un zarzăr înflorit se oglindeşte alb şi roz, ca un nour pe obrajii drăgostii… Se repede. Pelerina-i cade. Vrea să sărute, să strângă în braţe… Monica, să săruţi un zarzăr şi să crezi că săruţi! Să ai o creangă în braţe şi să crezi că iubeşti! În clipa aceea, Monica, îngerii sunt aproape, livada e mai albă, se întâmpla un miracol: un copil a sărutat un zarzăr! Zâmbeşte cerul. O sărutare a rostogolit petale albe… Simţi, Monica? Trebuie să cânţi în clipa aceea. Soarele, cerul, pomii trebuie să cânte – să cânt. S-a întâmplat un miracol pe pământ! Livezile înfloresc în cor. Totul e copilăresc. Albinele murmură. Soarele se înalţă mai sus. Un copil a sărutat un zarzăr. Pământul e un început de poveste…</p>
                     <p rend="justify">În după-amiaza aceea, titlul nuvelei – căci Dănuţ o numea nuvelă – fusese Un copil a sărutat un zarzăr!</p>
                     <p rend="justify">Toate cântau în după-amiaza aceea. Totul era copilăresc. Pământul era un început de poveste, căci un copil sărutase un zarzăr: Dănuţ, într-o clipă în care toate livezile lumii albiră, se-mbujorară şi se scuturară, roiuri-roiuri, o sărutase pe Monica: obraz alb în galben asfinţit de toamnă, cu genele prelungite de două lacrimi…</p>
                     <p rend="justify">Eroina lui Dănuţ avea ochi verzi şi părui negru.</p>
                     <p rend="justify">A sărutat-o pe Monica Dănuţ, sau nălucirea unui zarzăr înflorit?</p>
                     <p rend="justify">Blândă ca de obicei, Monica era trista ca de obicei, dar nimeni nu ştia, căci Monica zâmbea ca de obicei.</p>
                     <p rend="justify">Dănuţ era absorbit de nuvelă.</p>
                     <p rend="justify">Cunoscuse Dănuţ până atunci ce înseamnă bucuria de-a aştepta o metaforă. O aştepţi: va veni din cer sau din pământ? Îţi bate inima. O auzi apropiindu-se în bătăile inimii. Şi deodată este. O vezi, nouă ca o altă planetă în care trăieşti, a ta totuşi. Era lângă tine, dar vine străfulgerând prin cosmice spaţii. Luceafăr desprins din cerul care eşti tu însuţi, oprit şi cules ca un fruct scuturat de mâna ta.</p>
                     <p rend="justify">Dar nu cunoscuse încă Dănuţ fericirea de-a aştepta un om. Un om! Alt om decât tine, având un suflet, altul decât al tău, imens ca şi al tău. Nu-l cunoşti. Nici numele nu i-l ştii. Nu l-ai văzut niciodată. Ţi-e străin. E o respiraţie în întuneric. Nimic alt. Îl aştepţi. Se apropie cu pasul lui. Îţi bate inima ca atunci când cineva vine spre tine prin întuneric. Cine-i? Cum e? E în afara ta? E înlăuntrul tău? De unde vine?</p>
                     <p rend="justify">Ce s-a întâmplat! Nu mai eşti. Ca o pulpană învăluind subit trupul care-o poartă, într-o izbucnire de vânt, blând şi năprasnic te-ai lipit de el. Eşti el, din cap până-n picioare. Eşti în sufletul lui, eşti privirea şi vorba lui. Te-ai pierdut în el. Străveziu ca aerul, îl împresori. E prizonierul tău. Crede că-i liber, crezi că eşti liber, dar te-a furat şi l-ai furat.</p>
                     <p rend="justify">Solemn ca dezmorţirea întâiului Adam, un om a intrat în viaţă, din tine şi prin tine. Totuşi e el. Nu eşti stăpânul lui. Ai vrea să fie bun: e rău. Ai dori să fie frumos: e urât. L-ai vrea generos: e meschin. Uneori se preface, înşelându-te chiar pe tine; şi cu tine e făţarnic. Ţi-e drag fiindcă-i al tău, dar te temi de el, fiindcă-i el, şi eşti mândru de el, tot fiindcă-i el. Îl simţi mai deştept decât tine. Dacă l-ai întâlni în viaţă, te-ai teme de ironia lui şi l-ai ocoli sau l-ai duşmăni. Femeie, o simţi primejdioasă, nestatornică, dominatoare, crudă, indiferentă faţă de cei care-o iubesc, ademenitoare pentru ceilalţi până în clipa când, vânaţi. Îi zvârle în tolbă, dezgustată. Deşi feminitatea ei e însufleţită de tine, te depăşeşte. În viaţă te-ar înfrânge. Slab şi credul, în viaţă te-ai încrede vicleşugurilor ei, deşi din mintea ta-s desprinse, din tine venindu-i puterea.</p>
                     <p rend="justify">Inconştient, în tine se urzesc treptat, de la sine, faptele creaturilor tale. Voinţa ta abdică, se preface fărămiţându-se în zeci de suflete şi, îmbinându-le delaolaltă, curge cu ele şi cu vremea: destin. Eşti copil, eşti tânăr, eşti bătrân, eşti fetiţă, femeie, eşti cine şi eşti cal, eşti pasăre şi cer, eşti iarbă, livadă, pădure, umbră şi-ntuneric, eşti biserică şi cimitir, şi eşti timpul compunând şi descompunând viaţa, cu mii de mişcări şi mii de neclintiri.</p>
                     <p rend="justify">Unde eşti?</p>
                     <p rend="justify">Moarte şi înviere în toţi şi tot, eşti Dumnezeu; în afară de tine, spaţiu, respiri. Eşti însuşi echilibrul involuntar şi inconştient al fericirii.</p>
                     <p rend="justify">Dănuţ era fericit.</p>
                     <p rend="justify">Afară era toamnă; el trăia în primăvară. Ultimele zile ale vacanţei: el trăia liber la începutul vacanţei de Paşti. Dezrobit de realitate, trăia în halucinanta realitate a ficţiunii, cu soare de april în livezi apriline.</p>
                     <p rend="justify">Scrisul de pe fiecare pagină avea altă fizionomie.</p>
                     <p rend="justify">Uneori cuvintele aveau oblicitatea impetuoasă a ploilor, torenţiale. Dese, grăbite, alergau, ritmate de aceeaşi emoţie vertiginoasă, în care bătăile inimii erau fulgere.</p>
                     <p rend="justify">Alteori, şirurile de cuvinte şovăitoare ondulau neregulat, ca serpentinele cârdurilor pe cerurile de toamnă. Lungile respiraţii ale melancoliei erau desemnate în chiar linia cuvintelor care-o exprimau.</p>
                     <p rend="justify">Alteori, literile se micşorau delicat, grupându-se în şiruri de mărgeluţe rotunde, clare, dar microscopice, pe care-ţi venea să le culegi cu vârful unui ac fin. Acele cuvinte povesteau cum două fetiţe mici îşi culcau păpuşile. Cinci ani aveau fetiţele, cinci ani aveau cuvintele minusculare, care se jucau de-a somnul cu fetiţele şi păpuşile.</p>
                     <p rend="justify">Alteori, cuvintele păreau scrise-n salturi. Lipseau litere. Liniuţele, apostrofele, virgulele dispăreau: eroul sărutase zarzărul de la fereastră, îşi pierduse pelerina şi fugea nebun prin livadă, uitând ortografia şi punctuaţia: iubea.</p>
                     <p rend="justify">Isprăvise partea întâia, cea care începea cu un zarzăr înmugurit şi prezenţa unei fete necunoscute în casa părintească a eroului-licean, unde şi el îşi petrecea vacanţa de Paşti – culminând în înflorirea de peste noapte a zarzărului şi în sărutarea din zori.</p>
                     <p rend="justify">O dată cu partea doua, schimbase titlul. Din Copilul care a sărutat un zarzăr, devenise Troiţa.</p>
                     <p rend="justify">Pe cine iubea? Pe zarzăr sau pe fata cu ochi verzi, din odaia la fereastra căreia era zarzărul? Începuse rivalitatea dintre un zarzăr şi o fată, pentru inima unui copil naiv: copil. Dănuţ vroia să analizeze sau, mai exact, să desfăşoare din primăvară în primăvară, din înflorire în înflorire – răsturnând clepsidra timpului cu albe flori de zarzăr în loc de nisip mort – emoţiile eroului său în faţa zarzărului înflorit, de pe când era copil mic, lector de poveşti, până când, licean în vacanţă, se deşteptase iubind, fără să ştie pe cine. Dacă înlătura din minte poemul născând, şi dacă examina schema, dezbrăcând-o de emoţie, i se părea absurd şi neverosimil ca un băiat – oricât de copil şi oricât de poet ar fi fost – să poată crede că iubeşte un zarzăr, oricât de contopite ar fi fost florile acelui zarzăr cu însuşi chipul femeiesc pe care-l ascundeau în livadă – fiind în faţa ferestrei – şi în sufletul eroului, fiind în faţa dragostei. Atâta candoare nu era admisibilă. Eroul juca un rol într-o piesă graţioasă, dar juca un rol.</p>
                     <p rend="justify">Totuşi, Dănuţ nici nu minţea, nici nu „făcea literatură”, creând un conflict sufletesc din această confuzie, dând realitate rivalităţii dintre zarzăr şi femeie şi lăsându-l pe erou să se clatine, întocmai ca zarzărul încărcat de floare, când spre fereastră, când spre livadă.</p>
                     <p rend="justify">Din copilărie, lui Dănuţ „îi bătuse inima” pentru zarzări. Pentru majoritatea oamenilor şi poeţilor primăvara e verde. Ochii verzi pe care-i deschide primăvara subt cerul din nou albastru. Codrul înverzit, iarba încolţită, griul răsărit. În mai toate inimile şi literaturile, semnul primăverei e verdele crud, fraged, răcorit în umbră şi aprins în soare.</p>
                     <p rend="justify">Desigur că toţi cânta şi slăvesc şi livezile cu floarea lor de lumină şi cântecul albinelor culegătoare. Dar verdele domină. Tuturora le place mai mult trainica undă de verde a primăverii, căci vara în care se revarsă tot verde e, decât spuma vremelnică a pomilor O clipă înfloriţi, verzi şi ei apoi.</p>
                     <p rend="justify">Şi chiar cei care se opresc în livezi, privind şi ascultând, cântând şi descriind, nu fac nici o deosebire între zarzăr, piersic, măr, cireş, păr, gutui şi toată felurimea pomilor care alcătuiesc buchetul de mireasă al primăverii.</p>
                     <p rend="justify">Pentru Dănuţ, însă, primăvara nu era decât o singură clipă: aceea când zarzării, fără de frunze, numai flori albe, au înflorit deplin. O emoţie – ca frica unei sărutări sau amintirea ei – le dă o umbră trandafirie pe obrajii albi. Zâmbesc. Râd. N-au frunze. Verdele nu se presimte. Alb pur, în stranele trunchiurilor. Candoare luminoasă.” Lumini de lună şi de zori, roind în clar tumult. Mărgean palid cu vinişoare roze. Bluze de vară cu dantele, în care tinereţa unui trup e undă vag purpurieÂncântare pufoasă în faţa cerului albastru. Pomi îngereşti. Parfum prea copil ca să fie parfum. Zâmbet în petale, zâmbet în miresme. Zarzării. Nume plin de albine. Petale care cad, plutind, zbor întors spre pământ. Suspin naiv al primăverii. Când zarzării au înflorit, primăvara are rochiţă scurtă şi se duce la biserică.</p>
                     <p rend="justify">Dar zarzării nu-s decât o clipă între clipele primăverii. Au înflorit: alb culminant. Şi-n seara aceleeaşi zile albul a ostenit, o undă gălbuie a întristat rozul. Copilăria albului, deodată, a îmbătrmit. Vin frunzuliţele: roi verde. Îngerii din jurul zarzărului au zburat, luându-i vaporosul nimb. A rămas pom ca toţi pomii, robust în haina verde, pe pământul negru: dar un zarzăr de lumină s-a stins între crengile lui.</p>
                     <p rend="justify">Cine-a iubit zarzării a cunoscut melancolia adorabilă şi sfâşietoare a acelor visuri de tinereţă, când îţi apare în rochiţă albă fetiţa moartă pe care-ai sărutat-o o singură dată, făcându-te să respiri o clipă parfumul ei de păr, de soare şi de copilărie.</p>
                     <p rend="justify">Nu era nici metaforă, nici alegorie, nici efect de siropoasă literatură, îndrăgostirea eroului din poemul lui Dănuţ de un zarzăr, nici confuzia care-l îndemnase să îmbrăţişeze o creangă înflorită. Nu. Era o candidă şi dureroasă ofrandă a buzelor neştiutoare şi a sufletului plin încă de poveşti, în faţa zorilor drăgostii – efemeră clipă, ca şi floarea albă, care tot de zori era.</p>
                     <p rend="justify">Nuvela lui Dănuţ era poem desigur, ireală ca şi zarzării în clipa când par zbor şi nimb deasupra pământului, nu pomi răsăriţi din pământ.</p>
                     <p rend="justify">Dănuţ însă vedea în zarzări toată primăvara, suflarea aburită a primăverii spre cer – iar ceilalţi văd primăvara verde, pământească, păscută de vite, rostogolind trupurile, de patima ei cuprinse, în patul nupţial al sevei.</p>
                     <p rend="justify">Monica intră cu ceaşca de cafea.</p>
                     <p rend="justify">— Scriai, Dănuţ?</p>
                     <p rend="justify">— Nu, Monica. Remarcam un fenomen curios. Eroului meu nu-i prieşte statul în casă. Cum intră în livadă îl văd. Zarzărul îl învie. Cum intră în casă îl pierd, se împăienjeneşte, nu-l mai simt! … Nu merge!</p>
                     <p rend="justify">— Scoate-l în livadă.</p>
                     <p rend="justify">— Nu se poate. Acuma-i în odaia lui. Budează fără motiv şi nici n-are pe cine buda. Surorile lui l-au invitat la îngheţată împreună cu eroina. A refuzat, pretextând că-l doare capul. Trebuie să stea în odaia lui.</p>
                     <p rend="justify">— Lasă-l singur şi du-te cu fetiţele.</p>
                     <p rend="justify">— Nu pot! E un moment delicat, pe care trebuie să-l analizeze în sufletul lui. Dimineaţa a sărutat zarzărul. Întâia sărutare de dragoste. E natural să se gândească numai la ea. Dar nu poate. Gândul îi fuge după surorile lui şi după ochii verzi… Vezi, Monica, ochii verzi alungă florile zarzărului întocmai ea frunzele. Îl pândesc mai ales în zarzăr. Priveşte floarea albă, vede ochii verzi. Pe cine iubeşte?</p>
                     <p rend="justify">— Tu ştii, Dănuţ?</p>
                     <p rend="justify">— Nu. Dar asta nu-i nimic. Se rezolvă de la sine. Gândurile lui, însă, între zarzăr şi ochii verzi, trebuie să aibă o emoţie copilărească, pe care n-o pot găsi în mine… Nu ştiu! Aştept ceva. Caut parfumul unei amintiri şi nu-l găsesc. Îmi trebuie o emoţie din copilărie… Nu ştiu bine ce!</p>
                     <p rend="justify">— Să-ţi dau Alunele veveriţei.</p>
                     <p rend="justify">— Nu, Monica. Acolo e sufletul de anul trecut. Îmi trebuie ceva vechi de tot… de pe când eram copil mic… o jucărie… o carte. Tu ce cărţi mai ai din copilărie? Monica, n-ai cumva un Robinson Crusoe?</p>
                     <p rend="justify">— Mi se pare că am o ediţie franţuzească.</p>
                     <p rend="justify">— Nu. Cea românească. O carte cu ilustraţii. Văd culorile: barba lui Robinson, musteţile, căciula ţuguiată, marea, albastru decolorat, papagalul… Monica, haidem în pod! Să ştii că Robinson Crusoe e în lada cu jucării! Vai, Monica, aş da un an din viaţă să-l găsesc! Haidem în pod. Dar să nu ştie nimeni. Mergem numai noi doi.</p>
                     <p rend="justify">— Bine, Dănuţ, mă duc să caut cheile.</p>
                     <p rend="justify">— Eu te-aştept pe scară.</p>
                     <p rend="justify">Dănuţ era în friguri. Uită să-şi ia ţigările, să-şi puie surtucul. Plecă aşa cum era, fără surtuc, în cămeşă descheiată pe piept, cu mânicile suflecate, aşa cum ieşi în întâmpinarea unui oaspe neprevăzut şi iubit atunci sosit.</p>
                     <p rend="justify">Treptele scării de lemn care ducea la pod erau calde în soarele de toamnă. De sus, din balconaşul podului, toamna, galbenă şi roşie în livezi şi păduri, se scutura în vânt, şi valuri albastre cu dealurile, se pierdea în zări, afund.</p>
                     <p rend="justify">De jos, Monica văzu profilul lui Dănuţ pe cerul albastru, şi zâmbi. Venea cu cheile. Alergase. Urca scările cu obrajii rumeniţi şi părul împăienjenit pe tâmple.</p>
                     <p rend="justify">Dănuţ era grăbit să intre-n pod. În faţa uşii ţesută-n aţe de păianjen, aştepta emoţionat, cum demult aştepta ridicarea cortinei îndărătul căreia strălucea decorul feeriei. Nu mai fusese în pod din copilărie.</p>
                     <p rend="justify">Monica încerca cheile pe rând. În grabă, uitase să întrebe care-i cheia podului.</p>
                     <p rend="justify">Înaintea lor pătrunse vântul, înfiorând străvechile aţe de păianjen. Bruma uscată a colbului, an cu an cărunţise mai deasă. Culorile erau veştede ca şi lumina care, intrând prin ferestrele podului, îmbătrânea.</p>
                     <p rend="justify">Penumbră înfierbântată cu miros de lemnărie şi de evanghelie mucegăită.</p>
                     <p rend="justify">Monica nu intrase niciodată în pod. Tăcerea grămădită, decorul de mobile şchioape, demodate, scăpătate, colbul tragic ca o pulbere de moaşte în razele de soare şi mirosul mort făceau parcă să se presimtă sicrie: peceţi solemne pe trecut.</p>
                     <p rend="justify">Monica apucă mâna lui Dănuţ.</p>
                     <p rend="justify">— Ţi-e frică, Monica?</p>
                     <p rend="justify">O strânse în braţe, caldă şi cu raze-n păr ca o creangă de tei. Îşi lăsă capul pe umărul lui Dănuţ.</p>
                     <p rend="justify">Tăceau: doi, în tăcerea podului.</p>
                     <p rend="justify">Dănuţ îşi lipi obrazul de părul Monicăi. Se auzeau lăbuţele hulubilor pe acoperiş. În vânt plesneau coarde de vioară.</p>
                     <p rend="justify">— Monica, vorbi Dănuţ în şoaptă, hai să deschidem lada.</p>
                     <p rend="justify">— Hai Dănuţ.</p>
                     <p rend="justify">Dănuţ îi cuprinse tâmplele cu palmele, i le strânse – genele Monicăi tremurară – îi dezmierdă obrajii de-a lungul, încet, până la bărbie.</p>
                     <p rend="justify">Dulce şi trist, capul Monicăi era pur ca după lacrimi prelinse pe obraji.</p>
                     <p rend="justify">Dănuţ îi sărută mâna. Mai mâhnit, în singurătatea de o clipă, zâmbetul Monicăi se rătăci prin părul lui Dănuţ.</p>
                     <p rend="justify">— Dănuţ, hai să deschidem lada.</p>
                     <p rend="justify">Ladă imensă, ca o odăiţă scundă. Ridicară amândoi greul capac de pe arca lui Noe a copilăriei. Jucăriile plutiră de-a valma, din înecul umbrei şi al anilor.</p>
                     <p rend="justify">Săbii, puşti, pistoale, vaporaşe, bărci, corăbioare, mingi, dulăpaşe de păpuşi, forme pentru nisip, căsuţe de păpuşi, diabolouri, patine cu rotiţe, funde, urşi de pâslă, mieluţi mâncaţi de molii, fluturi de hârtie şi gumă, marinari de tinichea răpănoasă, soldaţi cu piedestal de lemn, pâumiere, vioare mute, coifuri, paiaţe cu talgere, o lanternă magică, un pian miniatural, o arenă de circ, lampioane, o maimuţă decapitată, o cutie de bomboane „Riegler” plină cu scoici, codiţa unei veveriţe de tablă, un dinte de elefant, un picior de păpuşă, iarbă artificială…</p>
                     <p rend="justify">— Monica!</p>
                     <p rend="justify">Vorbise Monica.</p>
                     <p rend="justify">— Ce-i, Monica? se miră Dănuţ, scotocind prin ladă.</p>
                     <p rend="justify">Monica ridicase din vălmăşagul jucăriilor o păpuşă cu rochiţă albă şi părul tăiat din rădăcini. Ţinea în mini iubirea ei.</p>
                     <p rend="justify">— O păpuşă tunsă, se veseli Dănuţ. Stai! … Monica, închipuieşte-ţi că mi-aduc aminte!</p>
                     <p rend="justify">Obrajii Monicăi ardeau. Ţinea păpuşa în mini. Nu îndrăznea s-o strângă în braţe. O recunoscuse după rochiţa albă, de ea făcută, şi după şorţuleţul alb, contradictor cu găteala de mireasă.</p>
                     <p rend="justify">— Monica, asta s-a întâmplat în anul când ai venit tu la Medeleni, în ultima noapte a vacanţei. Eu trebuia să plec la Bucureşti. Nu ştiu ce i-am făcut Olguţei, dar i-am făcut ceva, şi mi-aduc perfect aminte că mă temeam. Seara, la culcare, am găsit păpuşa în pat.</p>
                     <p rend="justify">Inima Monicăi bătea, bătea.</p>
                     <p rend="justify">— Am fost furios. Mai mare insultă nu puteam concepe. Să-mi puie Olguţa o păpuşă în pat! Ştii ce răzbunare am inventat? Am tuns-o, Monica, am tuns-o cu cuţitaşul… Un cuţitaş de os, din plumiera de lac japonez. Ţi-aduci aminte? Plumiera din biroaşul mamei. Mi-o dăruise… După ce-am tuns-o, am împachetat părul şi i-am dat foc… Da! Îmi tăcuse mama foc în sobă. Parcă văd cuferile gata de plecare, focul… Dimineaţa, n-am avut curajul să las păpuşa în patul meu. Am dus-o în pod… Stai! I-am mai făcut ceva! Barbă şi musteţi! Vai, biata păpuşă! I le-am şters cu radierul: se mai cunoaşte? … Cum de n-a aflat Olguţa?! N-a întrebat după ce-am plecat? … Uite-l pe Robinson Crusoe! Monica, l-am găsit!</p>
                     <p rend="justify">Bucuria lui Dănuţ răsuna aşa de tare, încât tăcerea podului, fără ecou, deveni mai gravă. În timp ce Dănuţ răsfoia cartea cea mai scumpă a copilăriei lui, Monica se îndepărtă cu păpuşa, spre o ferestruică din fund. Întoarse capul. Dănuţ, aşezat pe marginea unui fotoliu, se cufundase în pozele cărţii.</p>
                     <p rend="justify">Degetele Monicăi tremurau uşor. În buzunarul şorţuleţului era un plic. Îl scoase. Era nedesfăcut. Plic de păpuşă, cu un trifoi pe margină şi o caligrafie de copil: „Pentru Dănuţ”. Monica n-avea nevoie să-l desfacă. Atunci, ca şi acum, singurele vorbe, pe care mâna ei le putea scrie lui Dănuţ, erau: „Monica te iubeşte, Dănuţ”.</p>
                     <p rend="justify">De-atunci, vorbele erau închise într-un plic, în buzunarul şorţului unei păpuşe, în lada cu jucării din podul de vechituri…</p>
                     <p rend="justify">— Monica! Monica! La scris! Ne-am lenevit destul! Cu Robinson Crusoe şi cu Monica ieşi în balconaş.</p>
                     <p rend="justify">Se coborâră pe scări. Podul le prăfuise hainele şi mânile, aşternându-le aţe de păianjen în păr.</p>
                     <p rend="justify">— Mă pun la scris. Tu ce faci, Monica?</p>
                     <p rend="justify">— Cetesc, Dănuţ.</p>
                     <p rend="justify">— Te-aştept mai spre seară să-ţi cetesc. Da?</p>
                     <p rend="justify">— Da.</p>
                     <p rend="justify">Plecă fericit, cu egoismul albinelor când, iluminate de polen, zboară spre stupi.</p>
                     <p rend="justify">Cu scrisoarea în mină, Monica porni spre odaia ei. În antret o întâmpina Olguţa, în costum de călărie.</p>
                     <p rend="justify">— Melizando, îţi aduc o scrisoare de la gară.</p>
                     <p rend="justify">— Mie?</p>
                     <p rend="justify">— Da, Melizando. Un nou Pelléas?</p>
                     <p rend="justify">— Nu ştiu nimic! se miră Monica, luând în nună voluminosul plic „recomandat”.</p>
                     <p rend="justify">— Facem o partidă de tenis?</p>
                     <p rend="justify">— Nu mai călăreşti?</p>
                     <p rend="justify">— Cum vrei tu, Melizando! zâmbi Olguţa.</p>
                     <p rend="justify">— Eu aş sta în odaie… Da cum vrei tu!</p>
                     <p rend="justify">— Tu ce vrei, Cuţulachi?</p>
                     <p rend="justify">— Călărie! izbucni Puiu, mai mândru să călărească alături de Olguţa, chiar pe mărunţelul Titi-Binghi, decât să nu-i poată răspunde la nici o minge.</p>
                     <p rend="justify">— Facă-se voia ta!</p>
                     <p rend="justify">Bucureşti, 7 septembrie 1914 „Dragă Monica, Dă-mi voie să-ţi mulţumesc şi să-ţi cer scuze. Abia când am ajuns la Bucureşti, am înţeles raţiunea invitaţiunii tale de a-ţi scrie de aici din când în când. La Medeleni, am crezut ca e o simplă gentileţă, o atenţie pentru cel care pleca descurajat. Ajuns aici, după câteva zile de izolare sufletească, mi-am dat seamă că singura bucurie la care mai puteam aspira era aceea de a scrie la Medeleni. Cui? Olguţei – ştii prea bine – n-aş fi avut curajul. După o vacanţă întreagă, abia de îndrăznesc să-i spun pe nume, şi parcă tot ezit. Lui Dan? El e prea ocupat cu ce scrie ca să se intereseze de altceva în afară de eroii lui. Singura fiinţă de la Medeleni care mă invitase să-i scriu – altfel n-aş fi îndrăznit – şi care mi-ar fi cetit scrisoarea cu aceeaşi bunătate lucidă şi atentă cu care îmi primea şi confidenţele era Monica.</p>
                     <p rend="justify">Încă o dată, îţi mulţumesc, şi dă-mi voie să admir în tine cea mai delicată inteligenţă din câte mi-a fost dat să întâlnesc. Era şi natural să n-o găsesc la un bărbat. Am bucuria şi mândria că dacă nu m-am întors de la Medeleni cu ce speram – copilăreşte – când am plecat în vacantă, am câştigat în schimb o prietenie din acelea care te lasă incredul – când le vezi în cărţi – şi evlavios, când le descoperi în viaţă. Sufletul mi-e trist, dar nu gol. Alături de mama şi de tata, pe care îi iubesc, dar de care sunt străin – ca toţi copiii faţă de părinţii lor – te am pe tine, deopotrivă de aproape ca şi ei în afecţiunea mea, dar legată prin egala transparenţă a prieteniei.</p>
                     <p rend="justify">Sunt în plin examen, fără emoţie şi fără entuziasm. Regret că sunt atât de bine pregătit. Invidiez emoţia absorbantă a camarazilor pentru care examenul e un joc de loterie. Desigur că fiecare dintre ei a lăsat o dragoste acolo unde şi-a petrecut vacanţa, dar nici o tristeţă, nici o reculegere nu-i distrage din efervescenţa şcolarului în examen. Un răspuns norocos la oral îi face să delireze pe coridoare. Fac tumbe, îşi calcă în picioare chipiile, de care speră că se vor despărţi pentru totdeauna, aruncă în plafon cartea obiectului respectiv, fără să mai ţie socoteală că prin aceasta diminuează preţul oferit de anticar. Într-un cuvânt, pentru ei unicul dispensator de bucurii şi amărăciuni este examenul.</p>
                     <p rend="justify">De ce nu pot fi şi eu la fel cu ei? Nici măcar nu pot fi camaradul lor, deşi majoritatea sunt băieţi cumsecade. Dar mă frapează ca niciodată vulgaritatea lor. Înainte de-a vă cunoaşte pe voi, o suportam, mă obişnuisem cu ea, o confundam chiar cu însăşi formula veseliei în mai mulţi. Credeam că-i singura fizionomie a glumei şi a râsului, aceea pe care o vedeam zilnic la şcoală, de când intram până când ieşeam. Olguţa mi-a dat un alt criteriu. Am căpătat de la ea noţiunea vie – nu livrescă – a exuberanţei irezistibile, care-ţi schimbă ritmul sângelui, făcându-te vesel cum te-ar face tânăr: adevărată ploaie de primăvară. Ce exil, Monica, atmosfera liceului, după a casei voastre! Râsul Olguţei – pe care de atâtea ori îl aud – îmi pare sunet din altă viaţă, fără de echivalent aici unde mă găsesc. Îmi devalorifică – sau îmi valorifică exact, pentru întâia oară – pe toţi oamenii, toate atmosferele, toate decorurile. Probabil că marii compozitori muzicali, atunci când ascultă melodiile care abia se încheagă în sufletul lor, dacă nu-s complect absorbiţi de ele şi dacă primesc simultan şi zgomotele vieţii exterioare, au aceeaşi impresie de exil în viaţă şi de trivialitate a lumii în care trăiesc. Dar aceştia au măcar făgăduinţa muzicei exprimate! Eu n-am nimic, Monica, decât sunetul Olguţei, mereu vibrând în mine, şi izolarea mea printre ceilalţi. Sunt prizonierul acestei vibraţii, pe care numai eu o aud, şi care, izolându-mă de ceilalţi, mă face să-i privesc sluţiţi, fără de bunătate, şi să-i aud barbari, fără de putere.</p>
                     <p rend="justify">După cum vezi, Monica, nu ştiu să suport cu bărbăţie reintrarea în viaţă. Şi n-am, măcar, deprimarea aceea violentă – atât de minuţios reprezentată şi analizată de literatura romantică – deprimare care se elimină de la sine prin însuşi excesul care o consumă. Nici nu simt nevoia să plâng, nici să nu mă hrănesc, nici să nu dorm. Nici într-o clipă nu mi-a venit gândul să mă sinucid: ispită puerilă, pe care am cunoscut-o odată, şi despre a cărei romanţioasă futilitate mi-am dat perfect seama când am devenit lucid. Am rămas cum eram şi înainte: izolat. Cu o deosebire fundamentală însă. Înainte, eram izolat de ceilalţi din cauza sufletului meu, suprasaturat de lecturi; acuma, sunt izolat de ceilalţi din cauza altui suflet, care nu-i al meu, pe care-l doresc şi care niciodată nu va fi al meu. Mi-ai spus-o tu, Monica, şi-ţi mulţumesc pentru că ai avut o singură dată curajul să fii crudă cu mine, tu, atât de bună. Sunt oameni făcuţi să iubească o singură dată în viaţa lor, şi alţii făcuţi să fie iubiţi pentru totdeauna. Viaţa a vrut ca tocmai Mircea Balmuş, care face parte din categoria întâia, s-o întâlnească pe Olguţa.</p>
                     <p rend="justify">Nu simt nici revoltă, nici amărăciune împotriva vieţii. Olguţa – oricum ţi-ar arăta-o viaţa, şi orice ţi-ar fi – e un dar din acelea cu care viaţa nu-i darnică. L-am primit pe jumătate, cunoscând-o numai. Îl voi socoti întreg fiindcă o iubesc.</p>
                     <p rend="justify">Câţi oameni nu-s care iubesc o viaţă întreagă amintirea unui mort sau a unei moarte! Mă voi număra printre aceia, şi de la o vreme mă voi socoti fericit numai fiindcă iubesc.</p>
                     <p rend="justify">Nu-mi dau seama de măsura în care cele de mai sus sunt sincere şi valabile, dar aş dori să fie.</p>
                     <p rend="justify">Îmi displace fanfaronada şi grandilocvenţa, mai ales când vorbeşti de resemnare, şi mai ales când îţi vorbesc ţie, Monica. Ai deplina libertate să judeci ceea ce-ţi spun şi să-mi împărtăşeşti şi mie aprecierea ta, de a cărei sinceritate sunt mai convins chiar decât despre a mea.</p>
                     <p rend="justify">Totuşi, cu nimeni nu mi-e uşor să fiu sincer decât cu tine. Spre tine gândurile şi sufletul se îndreaptă natural, ca floarea-soarelui după soare, aşteptând să le luminezi. Cu tine sinceritatea nu e un efort; dimpotrivă, reticenţele necesare uneori între un băiat şi o fată îmi par nefireşti şi greu de păstrat. De asta îţi voi împărtăşi o observaţie lămurită abia acum, la Bucureşti.</p>
                     <p rend="justify">Închipuieşte-ţi că o iubeam pe Olguţa cu mult înainte de-a o cunoaşte! Prietenia mea pentru Dan – adevărată vasalitate – nu era decât o formă o iubirii mele pentru Olguţa. O presimţeam pe Olguţa în Dan, fără să-mi dau seamă, şi de aceea, înainte de-a o cunoaşte pe Olguţa, prietenia mea pentru Dan avea caracterul unei iubiri. Pe atunci nu-mi puteam explica şi eram turburat, ca de un echivoc descoperit în mine, de emoţiile pe care mi le dădea apariţia lui Dan. Mă intimida şi eram fericit lângă el, prea fericit, simţind nevoia de-a tăcea mai mult decât aceea de-a vorbi, atât de caracteristică prieteniei. Eram „sedus” de prietenul meu. Şi de aici se năştea susceptibilitatea mea pentru tot ce mi se părea că-l înstrăinează de mine şi de atmosfera de perfectă puritate în care doream să trăiască – susceptibilitate care-l revolta ca o tutelă şi pe care o trata fără menajamente, brutal chiar. Aceea e singura brutalitate din partea oricui, pe care am tolerat-o, pe care am acceptat-o, fără mirare la început, cu consternare mai târziu. Mă „repezea”, Monica, mă maltrata. Uneori nici nu-mi răspundea la întrebări. Alteori îmi întorcea spatele. Într-un cuvânt, mă tiraniza, conştient parcă de puterea pe care o avea asupra mea. Deşi timid, am fost întotdeauna independent şi mi-am apărat independenţa cu energia taciturnă şi netă pe care numai timizii o au – o cunoşti prea bine – şi care surprinde ca explozia unui pahar cu apă pe cei care confundă timiditate cu debilitatea voinţei.</p>
                     <p rend="justify">Totuşi, faţă de Dan, abdicasem la tot ce, până atunci, fusese cheia de boltă a construcţiei mele sufleteşti. De câte ori nu m-am întrebat: de ce? Niciodată n-am avut curajul să-mi răspund cu francheţă: fiindcă îl iubesc. Vedeam în această iubire nemărturisită, o monstruozitate, o aberaţie, pe care n-aveam curajul s-o privesc în faţă, deşi, zilnic îi simţeam efectele. Abia acum îmi dau seama şi mă cutremur, nu fiindcă „iubirea” mea pentru Dan ar fi avut un substrat echivoc – nu-l avea – dar pentru că atâta vreme am putut convieţui cu o ipocrizie faţă de mine însumi, neavând tăria să o suprim. E actul cel mai urât al conştiinţei mele: ţi-l spovedesc ţie, ca să mă cunoşti mai bine. Oare toate marile prietenii dintre băieţi au la bază aceeaşi confuzie? Nu ştiu! În ce mă priveşte, simt lămurit că fără de asta n-aş fi avut pentru Dan o prietenie de egală intensitate. În prietenie, darul sufletesc, de o parte şi de alta, trebuie să fie complect şi egal. Dan nu ştie să dea: el acceptă. E prea distrat ca să fie capabil de amănunţitul devotament ai prieteniei. E prea leneş sufleteşte, ca să aibă neprecupeţitele solicitudini şi sacrificii ale prieteniei. De când îl cunosc, niciodată n-a simţit nevoia să-mi facă vreo confidenţă. Eu, până să nu vă cunosc pe voi, i le-am făcut pe toate, în mod, ca totul natural, nefiind solicitat decât de mişcarea de reflux a prieteniei, pe care Dan n-o cunoaşte.</p>
                     <p rend="justify">Ce ştiu eu din sufletul celui mai bun prieten al meu? Câteva poezii şi unele fragmente de viaţă. Ce cunoaşte el, dintr-al meu? Adică ce nu cunoaşte? Mă tem însă c-a uitat: e prea neglijent ca să păstreze chiar spovedaniile unui prieten. Pentru el prietenia e un antract, o distracţie provizorie; pentru mine e singura oglindă în care încap total, singura oglindă odihnitoare ca o baie în râu de munte.</p>
                     <p rend="justify">Şi totuşi îl iubesc. El va rămâne totdeauna pentru mine un mare prieten. Eu pentru el? Dumnezeu ştie!</p>
                     <p rend="justify">Ce farmec ciudat şi rar a pus viaţa în aceşti doi fraţi: Olguţa şi Dan. Atât de osebiţi unul de altul, fraţi totuşi în acelaşi farmec: veselie, la Olguţa, frăgezime de copil melancolic, la Dan.</p>
                     <p rend="justify">Când am aflat, anul trecut, că Dan are o soră, şi când am cunoscut fragmente din scrisorile Olguţei, pline de tachinări la adresa mea, am avut convingerea că veselia Olguţei e o mască adorabilă, mască totuşi. Credeam că are aceeaşi fizionomie ca şi Dan. Sau, mai exact, o compuneam imaginativ, cu tot ceea ce mă fermecase Dan, feminizând aşa cum puteam.</p>
                     <p rend="justify">M-am înşelat? Nu ştiu! Dar am impresia că aceeaşi putere cu două feţe e într-amândoi. Melancolia aparentă a lui Dan e ca o osteneală datorită unei prea mari exuberanţe lăuntrice. Exuberanţa aceea există în el, identică exuberanţei aparente a Olguţei. În Olguţa, acea melancolie, vădită la Dan, sunt sigur că există, dar e ascunsă subt exuberanţă. Sunt fraţi amândoi: o simt perfect eu, care-i iubesc pe amândoi. Cu singura deosebire, că la unul şi la altul alternanţa de exuberanţă şi melancolie e invers aşezată. Ceea ce e aparent la Dan, e ascuns la Olguţa. Ceea ce e aparent la Olguţa, e ascuns la Dan.</p>
                     <p rend="justify">Acestui mod de a judeca – poate greşit – datoresc un sentiment cu desăvârşire ciudat, pe care mi-l inspiră Olguţa, dimpreună cu celelalte: un sentiment de sfâşietoare milă. O milă protectoare, duioasă, ca aceea pe care-o au părinţii care-şi adoră copiii, văzându-i că intră în viaţă copii. Mi-e frică să nu sufere, Monica. Sunt îngrozitoare suferinţele acelea care râd mult! Suferinţa lor nu se refugiază în muşchii feţii, nici în glandele lacrimale, ci cade în adâncimile sufletului. Nu ştiu nici să plângă, nici să se zbată. Tac şi sufăr, pironiţi de acelaşi tăiuş, din ce în ce mai profund, până în cele mai lăuntrice ţesuturi sufleteşti, Nu-ţi pare ciudat, Monica, să-mi inspire tocmai Olguţa – ea care mă intimidează cum nici un profesor sau examen nu m-a intimidat – un astfel de sentiment? Logic, ar trebui să-l înlătur. E prea dominatoare Olguţa, prea puternică, prea decisă, prea biruitoare, ca să aibă cineva temeritatea de-a o compătimi. Totuşi, o intuiţie irezistibilă menţine şi alimentează necontenit acest sentiment zadarnic. Ce pot face eu pentru Olguţa? Eu, Mircea Balmuş? Dar tu, Monica, inteligentă, devotată, bună, generoasă, lucidă, poţi să veghezi. De fapt, tu eşti singurul sprijin al Olguţei. Te iubeşte şi te stimează. Tu ştii să fii prietenă altfel decât Dan, şi tu eşti singura ei prietenă, singura ei soră. Ea, cea mai bine dintre noi, ştie că nu eşti Melizandă. Tu, singură dintre toţi, o poţi… ştiu eu, ocroti. Deşi excesiv de inteligentă, Olguţa poate fi uşor înşelată. Se simte prea puternică în faţa oamenilor – şi este realmente – o distrează prea mult, cu toţii, mărindu-i colecţia de „păpuşi”, fiecare prin contribuţia de ridicol propriu, ca să aibă în faţa lor atenţia şi neîncrederea precaută, comună ţăranilor şi oamenilor slabi. E o fire prea generoasă, şi ceilalţi sunt prea puţin. Napoleon în Spania n-a fost învins prin lupte făţişe, ci demoralizat prin hărţuieli perfide. Aceasta-i primejdia care-o pândeşte pe Olguţa. Armele ei sunt făţişe, ale celorlalţi ascunse, mai ales în faţa ei. E prea strălucitoare prin toate cele, ca să nu deştepte mereu răutatea coalizată a invidiei. Mă uitam la Rodica: nu-mi explic cum a putut Olguţa s-o aleagă pe Rodica! În faţa Olguţei era ca un clopoţel în mina care-l sună. Pe la spate însă – am remarcat de multe ori – o duşmănea pe Olguţa, meschin evident, cu suflet de slugă, care la bucătărie urăşte pe stăpân până şi pentru că i-a dat bacşişul care-i măreşte capitalul adunat din furturi tolerate şi daruri generoase. Totuşi, Rodica se bucura la Medeleni de consideraţia datorită prietenelor Olguţei. Şi sunt convins că Olguţa o credea veselă, prostuţă, inofensivă: „Buftachi”, cum îi spunea. Şi câte Rodice n-o pândesc pe Olguţa, nu izolate, ca la Medeleni, ci solidarizate.</p>
                     <p rend="justify">Să dea Dumnezeu să mă înşel! Aceste gânduri mă urmăresc aici, departe de Olguţa. Lângă ea, era imposibil să nu privesc totul cu cel mai temerar optimism – şi poate că atunci aveam dreptate. Poate că aici sentimentul de relativă dezarmare a Olguţei e datorit sufletului meu, singur cu mine, pe câtă vreme încrederea de la Medeleni îmi venea de la Olguţa, era o emanaţie de-a ei.</p>
                     <p rend="justify">Logic, îţi spuneam şi mai sus, pot să argumentez că n-am dreptate, dar chiar rămânând fără replică sufletul nu e convins.</p>
                     <p rend="justify">Să-ţi povestesc altceva în legătură cu Medelenii. Alaltăieri a venit Gheorghiţă pe la noi. Mama îl vede cu mare simpatie, ca pe tot ce vine din Moldova. Aşa că Gheorghiţă, abia sosit la Bucureşti, s-a şi grăbit să ne viziteze. E greu să-ţi descriu bucuria pe care am simţit-o văzându-l pe Gheorghiţă! Parcă aş fi primit o scrisoare de la Olguţa. Pe fratele meu – dacă aş avea unul – nu l-aş fi revăzut cu aşa demonstraţii de bucurie ca pe Gheorghiţă. Îmi venea să-l poftesc în odaie – de altfel l-am şi poftit – să-l arăt tuturora, să-i strâng mânile afectuos, să-i fiu cât mai agreabil. E un spectacol să ne vezi, pe Gheorghiţă şi pe mine, discutând. Eu caut să aducă vorba despre Medeleni, subiect care îl pasionează şi pe el, dar exclamă numai: „Hâi, s-o fi văzut pe duduia Olguţa cum o intrat cu otomobilul!” etc… Olguţa, mai ales, îi provoacă exclamaţii dese, dar numai exclamaţii. Reacţionează în faţa ei ca la o defilare de 10 Mai sau ca în faţa unei clădiri cu douăzeci de etaje. Alteori abundă despre întâmplările din sat. Şi totuşi, e singurul om cu care stau de vorbă, fiindcă e singurul care vine de la Medeleni. Ce s-ar distra Olguţa să ne vadă discutând, în timp ce Gheorghiţă grijeşte apartamentul lui Dănuţ, şi eu supraveghez oarecum în calitate de prieten! Mai este şi Coco, papagalul lui Nae, pereche binecunoscută de Olguţa. Îmi pare rău că nu pot să-i descriu aceste scene. Ar avea nişte „păpuşi” de tot hazul.</p>
                     <p rend="justify">Curios! Înainte, adică la începutul vacanţei, mă temeam să nu devin şi eu una din păpuşile Olguţei. Acuma aş fi mulţumit şi cu atâta, dar mă tem că nici „păpuşă” de ajuns de interesantă nu-s. Mi se pare că fostul „Hardtmuth”, o distra mai mult decât „duduia Mircea”, devenită Mircea pur şi simplu.</p>
                     <p rend="justify">Am aflat de la Gheorghiţă efectul pe care l-au avut cutiile de bomboane nedesfăcute, găsite pe dulapul odăii mele. Adevărul ar fi distrat-o pe Olguţa mai mult decât versiunea ei. Nu le-am uitat, Monica! Aceste cutii mi le dăduse mama, când am plecat la Medeleni, să vi le ofer vouă şi doamnei Deleanu. Din clipa când mi le-a dat mama, am avut convingerea că mă vor tortura. Aşa s-a întâmplat. În tren am uitat de ele, dar le-am regăsit, deschizându-mi cufărul. Vedeam scena oferirii lor: eu, cu trei cutii în braţe, intrând în sofragerie sau în salon subt ochii Olguţei! Mă simţeam devastat de ridicol. N-am avut curajul să vi le ofer în ziua sosirii. Am amânat tortura pe a doua zi. A doua zi mi-am dat seama că pe lângă reeditarea scenei terifiante, aşa cum mi-o închipuisem, aşa cum o trăisem, ar mai fi trebuit să înfrunt şi mirarea voastră că nu vi le oferisem cu o zi înainte. Mi-am spus: dacă mai las să treacă vreo două-trei zile, am să vi le ofer, atribuind distracţiei întârzierea. După vreo săptămână, mi-am dat seama că şocolăţile – mai ales vara – nu rezistă. Nu puteam deci să vă ofer şocolăţi stricate. Am renunţat la ele, fericit. Acum însă începea altă problemă: cum scap de ele? Nu-ţi poţi închipui câte nopţi am fost torturat, literalmente, de această întrebare! Le-aş fi zvârlit undeva, dar îmi era frică să nu mă vadă cineva cu pachetele în braţe. Le-aş fi dat la bucătărie, dar nici servitorilor nu le puteam da bomboane alterate şi, pe deasupra, riscam o indiscreţie. N-am rezolvat această problemă nici în ziua plecării. Am pus cutiile pe dulap, spunând cum mi-ar fi spus Olguţa într-o astfel de ocazie: Alea jacta est!</p>
                     <p rend="justify">Acesta-i protectorul Olguţei!</p>
                     <p rend="justify">Dor am vorbit de ajuns de mine! Îl aştept cu egoistă nerăbdare pe Dan. Probabil că anul acesta îi voi fi profesor de latină şi română. Închipuieşte-ţi! Directorul liceului mi-a oferit suplinirea acestor două catedre, din pricină că titularii sunt concentraţi. Am acceptat, fiindcă deocamdată e singura posibilitate întrevăzută de-a câştiga şi eu ceva. A sosit momentul! Mă apasă sacrificiile făcute de părinţii mei. Sunt hotărât să mă susţin singur. Acest gând numai, m-a împiedecat de a-mi face armata ca voluntar.</p>
                     <p rend="justify">Aşa că anul acesta voi fi pentru Dan vecinul de pe catedră. Să fi fost la Iaşi – cine ştie – poate v-aş fi fost profesor, Monica. Mă vezi în această postură? Eu pe catedră, şi Olguţa în bancă! Eu profesor, ea eleva mea! Gândindu-mă numai, simt că aş renunţa la cariera profesoratului. Aş fi cea mai domnişoară dintre toate elevele mele!</p>
                     <p rend="justify">Iar vorbesc de mine!</p>
                     <p rend="justify">Sunt nerăbdător să cetesc întâia nuvelă a lui Dan. Cred, după puţinul care mi l-a spus, că va fi mai degrabă un poem.</p>
                     <p rend="justify">Un băiat îndrăgostit de un zarzăr! E Dan eroul acela unic. Numai el poate fi „îndrăgostit” de un zarzăr. Pentru nuvelă, e un caz prea special, prea singular. Nuvela cred că trebuie să abordeze normalul cel mai cotidian, nu excepţionalul. Dat poemul – ca atare considerat – sunt convins că va avea o rară frăgezime. Va fi poemul primăverii din suflet, în faţa primăverii din livezi. Numai Dan poate realiza aşa ceva. Cred că delicateţa lui poetică – e ceva feminin – nu are echivalent în literatura românească. Poezia lui Dan are ceva din atmosfera odăii şi persoanei tale. Da, Monica. Poezia lui Dan seamănă cu tine. El nu, dar poezia lui da. Poate că din această cauză, în epocile când scrie, emană din el o puritate limpede, o înseninare blânda, pe care nu mai lângă tine le poţi găsi la fel.</p>
                     <p rend="justify">Ce fericit e Dan la Medeleni, scriind în preajma voastră! Tu, Olguţa, doamna Deleanu, domnul Deleanu, atmosfera casei voastre: ce minune! Monica, Medeleni sunt cel mai admirabil material la care poate aspira un poet romancier. E păcat să se piardă, căci aşa cum sunt acuma, mâne-poimâne nu vor mai fi.</p>
                     <p rend="justify">Datoria lui Dan e să construiască echivalentul literar al Medelenilor. Va fi un roman unic, pe care simt că numai Dan îl va putea scrie, cu tine alături. Roman prin dimensiuni – căci trebuie să fie o operă vastă – nu va avea fabulaţiunea confecţionată a romanelor în genere. Viaţa, redată într-o formă pură. Voi toţi trăind, fiecare cu fizionomia lui distinctă, atmosfera casei voastre – sunt viaţa şi poezia contopite.</p>
                     <p rend="justify">Medelenii trebuie salvaţi de la pieire. Nu trebuie să-mbătrânească, nici să moară risul Olguţei, parfumul de tinereţă al odăii tale şi farmecul tulbure al tinereţii lui Dan. Nu trebuie să dispară Medelenii ca o moşie oarecare. Ar fi o crimă, când din copilărie Dan a trăit la Medeleni. Şi-i datoria noastră, Monica, a ta şi a mea, să-l silim pe Dan să fie rapsodul Medelenilor. Eu unul accept această datorie ca pe un ideal. Nu văd la ce mi-aş închina viaţa mai frumos, decât contribuind la realizarea acestei opere. Simt bine că în clipa când voi vedea în vitrina librăriilor, volumul, sau volumele, cu titlul Medeleni, voi simţi că mi-am făcut datoria, silindu-l pe Dan să şi-o facă. Căci titlul acestui vast poem-roman, trebuie să fie Medeleni. Numele frumos al realităţii nu trebuie ascuns. Cântarea Medelenilor trebuie să se numească Medeleni. Va suna titlul ca un clopot în inima cetitorului, căci numele acesta chiar e sunet de clopot limpede. Monica, primeşti să devenim fraţi amândoi întru această sarcină? Să nu-l lăsăm pe Dan să se irosească, să nu-l lăsăm să uite, să nu-l lăsăm să se înstrăineze de Medelenii voştri prin copilărie şi tinereţe, de Medelenii mei prin dragoste. Să fim pentru Medeleni, în sufletul lui Dan, ceea ce erau vestalele, în templu, pentru focul sacru. Să păstrăm, să întreţinem şi să ocrotim flacăra Medelenilor în sufletul lui Dan.</p>
                     <p rend="justify">Monica, mulţumesc lui Dumnezeu şi-ţi mulţumesc ţie, că mi-aţi îndreptat gândul spre tine. Sunt fericit în această noapte. Mi-am găsit un scop mare şi frumos, care poate da vieţii mele modeste un ritm amplu. Fii alături de mine.</p>
                     <p rend="justify">Îţi mulţumesc, Monica, şi rămân fratele tău devotat, Mircea.”</p>
                     <p rend="justify">Monica privi îndelung asfinţitul de toamnă – corabie de aur plutind cu pânzele de nouri în depărtările albastre – până când ochii i se înlăcrimară. Oricum, la şaptesprezece ani e trist să-ţi jertfeşti iubirea, plecând cruciat spre izbăvirea unui sfânt mormânt.</p>
                     <p rend="justify">Totuşi, Monica era alături de Mircea. Cu mişcări blânde, fărâmiţa plicul nedesfăcut de şapte ani, găsit în buzunarul şorţului păpuşei din pod.</p>
                     <p rend="justify">În odaia lui, Dănuţ, aplecat deasupra caietului dăruit de Monica, avea cincisprezece ani neîmpliniţi în suflet şi surâs, şi nu ştia încă dacă iubeşte un zarzăr înflorit la o fereastră sau chipul cu plete brune şi ochi verzi dindărătul ferestrei.</p>
                     <p rend="justify">Deasupra Medelenilor, cu lente pogorâri de frunze, Toamna de aur binecuvânta pământul în care odihneau primăverile şi toamnele de odinioară.</p>
                     <p rend="justify">TITLUL ROMANULUI.</p>
                     <p rend="justify">Situaţia lui Mircea, ca profesor al foştilor săi colegi, ar fi fost delicată, dacă excepţionala superioritate de cultură şi inteligenţă, cunoscută şi recunoscută de aceştia încă de pe vremea când era şi el în bancă, nu i-ar fi dat un prestigiu de pe atunci izolator.</p>
                     <p rend="justify">Pe de altă parte, recentul profesor venea în mijlocul liceenilor cu laurii unui şampionat de curând câştigat, spre gloria Liceului Lazăr: succesul cu care-şi trecuse bacalaureatul. Media zece n-ar fi însemnat numaidecât mare lucru, deşi media următorului la clasificaţie era opt treizeci. Dar după dizertaţia sobrului candidat – dizertaţie ascultată vreme de o oră, când ştiut este că majoritatea fragezilor oratori abia poate umplea regulamentarele douăzeci de minute – profesorul universitar, preşedintele comisiunei, reputat pentru ceea ce şcolarii apreciază eu epitetul „constipat” – îl felicitase în numele comisiunei, făcând totodată şi elogiul liceului care produsese „un astfel de element”.</p>
                     <p rend="justify">În loc să fie primit de elevii clasei a opta modernă cu exclamaţii, râsete şi ricanări – cum se aştepta – Mircea fusese întâmpinat cu aplauze spontane, la care se asociase şi taciturnul elev din banca cincea: Dan Deleanu. Directorul liceului, care pândea la uşă, gata să intervie la nevoie, intrase, acordând binevoitor şi el sonora acoladă gloriosului debutant. Într-un liceu, clasa a opta dă tonul, precum Bucureştiul în ţară. Aplauzele se generalizaseră din clasă în clasă, metamorfozând în chip firesc, faţă de toate clasele în care Mircea preda latina şi româna, pe fostul strălucit elev, în impunător profesor.</p>
                     <p rend="justify">De atunci, raporturile dintre Mircea şi elevii săi păstrau nuanţa începutului, menţinută şi de genul curs universitar pe care tânărul student îl introdusese la liceu.</p>
                     <p rend="justify">Spre deosebire de majoritatea studenţilor recenţi – care, ori arborează pălării garibaldiene peste anarhia pletelor şi a straielor, ori exagerează exorbitant ultima modă, de la pieptănătură până la cravată, ciorap, manşetă şi tăietura unghiilor – Mircea alesese sobrietatea vestimentară a hainelor negre, echilibrat croite pe trupul lui şi pe gustul lui de anonimat, în afară de orice modă, nuanţă socială, literară sau universitară. Îngrijit ca întotdeauna, Mircea, în noua ţinută, afirma o eleganţă personală, tocmai în cea mai impersonală epocă pentru băieţi: aceea a schimbării uniformei cu costumul civil şi a relaxării tutelei părinteşti. Răstimp când râvna de originalitate e primul snobism deformant, permanent în toate manifestările proaspeţilor studenţi, începând cu lavaliera, sau inelul cu cap de mort, sau cu monoclul şi culminând în cinismul sau idealismul verbal, ambele profesate în public şi contrazise de adâncile candori – cu lacrimi autentice – în faţa drăgostii.</p>
                     <p rend="justify">În sfârşit, o nouă şi timpurie afirmare a personalităţii lui Mircea îl înălţase în stima tuturora. Revista ieşană Viaţa contimporană, hulită şi invidiată ca Parisul, îi publicase la rubrica Note pe marginea cărţilor, un studiu despre Jean-Cristophe. Studiul era închinat domnişoarei O. D. Succinta dedicaţie nu avea caracter de madrigal, ci arăta Olguţei că Mircea îşi aducea aminte de o convorbire avută cu ea, generatoare a acestui studiu.</p>
                     <p rend="justify">În acest fel, Mircea recunoştea Olguţei rolul de inspiratoare, arborând, ca străvechii cavaleri, culorile ei.</p>
                     <p rend="justify">Convorbirea cu Olguţa se referea la muzica lui Debussy, deseori auzită la Medeleni, din pricina preferinţei doamnei Deleanu pentru acest compozitor modern.</p>
                     <p rend="justify">Neîncrezător în priceperea lui muzicală şi doritor să afle dacă aversiunea lui pentru Debussy era o atitudine motivată de o apreciere încă nelămurită sau dovada unei inferiorităţi de comprehensiune o întrebase pe Olguţa.</p>
                     <p rend="justify">Lectorul atent la astfel de amănunte îşi aminteşte că Olguţa, încă din copilărie, în muzică avea simpatii şi antipatii violente, ca şi în viaţă. Debussy era din categoria doua. Aşa cel puţin pretindea Olguţa. Mircea găsise un puternic aliat într-o eventuală discuţie cu doamna Deleanu. Cum însă Mircea nu s-ar fi încumetat să provoace astfel de discuţiuni, cărora, din pricina drăgostii respectuoase pentru doamna Delenu, le atribuia un caracter jignitor – cu prezenţa, tonul şi vorbele Olguţei vii în mintea lui, începuse o discuţie mai amplă, adică un atac larg împotriva simbolismului, al cărui vag straniu şi, mai ales, enervant, îl vedea personificat în muzica lui Debussy.</p>
                     <p rend="justify">Noţiunea aceasta de „enervant”, o datora Olguţei, care, natural, nu prevăzuse, în clipa când răspundea lui Mircea la întrebare, caracterul de diagnostic public al unui întreg curent literar pe care trebuia să-l capete butada ei în versiunea scrisă a lui Mircea.</p>
                     <p rend="justify">Mircea condamna simbolismul, arătând că, spre deosebire de toate curentele literare, se adresa mai ales nervilor, un fel de periferie a sufletului în care simbolismul vroia să atragă întreg sufletul omenesc.</p>
                     <p rend="justify">Răspunzându-i la întrebare, Olguţa-i arătase că ceea ce nu poate suporta nici în literatură, nici în muzică este „pisicismul”. Pentru Olguţa, antipodul pisicismului era Kipling: bărbat. Loti era o perfectă incarnaţie a „vagului felinizant”, care dă mal-de-mer sufletesc. Diferenţa – spunea Olguţa – e că răul de mare este eliminat într-o măsură prin însăşi convulsiunile stomahale, care-l caracterizează, pe câtă vreme răul de mare sufletesc are ca echivalenţă a crampei nostalgia sinuciderii. „Prefer să merg pe mare, cu orişice risc, încheiase Olguţa, decât să ascult muzică sau să cetesc literatură care să mă facă să regret că sufletul n-are stomah.”</p>
                     <p rend="justify">Mircea vedea în simbolism o negare a vieţii, un fel de-a putrezi elegant, de dragul somptuoaselor fosforescenţe ale putregaiului. Vedea în el defetismul individualismului, care bântuia în ultimul timp, şi al „neputinţei de ideal”, denumită fanfaron „dispreţ pentru ideal”. Arăta că artisticismul atât de aparent al simbolismului e tocmai negarea artei, care e artă numai în măsura în care poate reconstitui viaţa, şi nu în a o elimina, mineralizând-o. Că o mumie egipţiană e minunată tocmai fiindcă a fost odată vie, pe câtă vreme literatura simbolistă e o desăvârşită mumie în sicrie armonios cizelate, care niciodată n-a fost vie. Că arta adevărată, ca şi viaţa, e nud încărcat de sânge, pe câtă vreme simbolismul e fast decorativ pe o absenţă, pe un vid.</p>
                     <p rend="justify">Şi acestei orientări debilitante – mai curând masca unei dezorientări – opunea orientarea desprinsă din epopeea modernă a lui Jean-Cristophe. Recunoştea inferioritatea artistică a lui Rolland faţă de perfecţiunea şi subtilitatea artistică a simboliştilor, dar tocmai acest deficit de artisticism îl făcea să respire. Senzaţia soarelui viguros şi violent, după lămpile-giuvaeruri în care lumina e penumbră de mătasă, fard.</p>
                     <p rend="justify">Vedea în Jean-Cristophe profilul luptei tragice a lui Prometeu, cu dublul fond al muzicei solemne şi umane a lui Beethoven şi al literaturii ruseşti convulsionată de idealuri, ca un teren vulcanic. Şi încheia, spunând că simbolismul modernei literaturi româneşti nu merită elogiul unei analize.</p>
                     <p rend="justify">Cu toate că războiul mondial deţinea trustul tuturor preocupărilor, articolul lui Mircea stârnise furtună, cu atât mai mult cu cât un fost coleg glumeţ informase pe un critic simbolist că autorul articolului era simplu elev la Liceul Lazăr. Se făcuseră intervenţii la director ca elevul Balmuş să fie eliminat. Atunci se aflase că era student şi suplinitor eminent. Se bucurase câtva timp de gloriola cânilor cu cerul gurii negru. La Universitate era privit cu deferenţă. O revistă bucureşteană răspunsese articolului, atribuindu-l printr-o confuzie strategică, redacţiei Vieţii contimporane, asupra căreia plouaseră din nou – cu verva ouălor clocite şi a murăturilor stricate – epitetele de „ramolisment”, „senilitate”, „fineţă rurală”, „apologiştii mămăligei”, „Olimpul cu miros de cojoc”, „crâşmarii tradiţionalismului”, „bisericuţa bărbilor de mujic”, „trustul Mioriţei” şi „feudalii de la Iaşi”.</p>
                     <p rend="justify">Primise şi un mandat poştal noul colaborator căci inconsecventa redacţie a revistei moldovene avea cultul simbolismului într-atât, încât plătea munca intelectuală prin simbolul de argint. Mai primise şi o telegramă: „„Clubul burlacilor” te-a înscris printre membri.</p>
                     <p rend="justify">Cotizaţia se plăteşte prin articole lunare. Nu te lăsa nici tu, nici tu, Olguţa.”</p>
                     <p rend="justify">Acerbul şi intransigentul critic, după ce închisese uşile, sărutase iscălitura de pe banda telegrafică. Familiarul strigăt războinic, pe care Olguţa-l intona la tenis, îl primea ca o deviză săpată deasupra sufletului.</p>
                     <p rend="justify">De când se înapoiase de la Medeleni, Dănuţ făcea plimbări zilnice în tovărăşia lui Mircea. Venise după vacanţă taciturn, sălbatec şi retras. Îmbrăcase de la început, cu un fel de satisfacţie, uniforma de liceu, ca pe o haină monacală. Spre deosebire de colegii lui dintr-a opta, care spre seară o părăseau, devenind noctambuli în haine civile, el o păstra de dimineaţă până seară, fără dorinţa de-a o părăsi.</p>
                     <p rend="justify">Nu isprăvise Troiţa. O lăsase Monicăi, dăruindu-i-o ca şi Alunele veveriţei, fără de nici o veleitate de publicare, cu toate că Mircea, îl îndemna mereu, arătându-i că unul din factorii hotărâtori ai evoluţiei unui scriitor este contactul cu publicul. Îl sfătuia să trimită ceva la Viaţa contimporană. Dănuţ nu vroia. Un fel de orgoliu de-a se şti Cenuşăreasă şi bucuria pură de-a fi cetit numai de Monica îi anulau fireasca vanitate de-a culege elogii şi aplauze, sau de-a aspira la ele. Cât despre Viaţa contimporană nu-l atrăgea de loc, după cum nu împărtăşea de loc animozitatea lui Mircea împotriva simbolismului. Penumbra muzicală a tehnicei simboliste îl ademenea. Recunoştea o mare originalitate acestei literaturi. O socotea, faţă de celelalte curente literare, ca un fund de mare cu straniu ritm şi stranii vietăţi în lumină crepusculară, legănate şi apăsate de aceeaşi masă formidabilă de apă, creatoare a unei noi pulsaţii – mai lentă, mai onctuoasă, mai aiurită – şi a unei temeri nedesluşite, definită numai de cuvântul francez: angoisse.</p>
                     <p rend="justify">Celelalte curente literare purtau pecetea pământului – acesta, a fundului marin. De asta, şi Debussy, cu tonalităţile lui speciale, dădea impresia unei alte lumi, neliniştitoare, alarmând instinctul pământean de conservare, cu seducţiuni de adânc iluminat de lună, în care sirenele sunt străvezii ca însăşi unda, şi muzica-i limitată întrebare pe buzele tăcerii.</p>
                     <p rend="justify">Faţă de preceptele literaro-sociale ale Vieţii contimporane, şi faţă de orientările spre societate, recomandate de Mircea, se simţea mai curând solidar cu simbolismul. Nu se vedea prin nimic „social”, şi gestul creaţiunii lui literare îl îndruma spre singurătate, nu spre oamenii coalizaţi social.</p>
                     <p rend="justify">         „Când scriu întorc spatele societăţii. S-o uit pe ea şi să mă uit pe mine, e mijlocul şi scopul literaturii mele.”</p>
                     <p rend="justify">Mircea îl combătea cu intransigenţa caracteristică celor care au început să-şi împărtăşească părerile în public, convertindu-le, prin aceasta, în convingeri obligatorii.</p>
                     <p rend="justify">În discuţii, Mircea era disciplinat. Argumentele se legau metodic, năzuind către idei generale. Dănuţ era neprevăzut, dar foarte dezordonat. La o perioadă de argumente de-ale lui Mircea, Dănuţ răspundea printr-o metaforă. Mircea medita cu seriozitate în faţa ei, ca lingă o cetate enigmatică. De fapt, numai Mircea discuta. Numai el îl asculta pe Dănuţ, răspunzându-i. Dănuţ era distrat. N-avea răbdare să lege şi să ducă până la sfârşit o discuţie. Avea o atenţie sporadică şi răspundea la fragmente numai, nesocotind restul, ignorându-l. N-avea aptitudini pentru lupta verbală, ci numai pentru monolog. Ceea ce-l făcea să caute, să dorească şi să aibă nevoie de tovărăşia lui Mircea. Nu erau discuţiile, care-l lăsau indiferent, ci Monica. În timpul vacanţei Mircea trăise mai mult decât el în apropierea Monicăi. La rândul lui, Mircea avea faţă de Dănuţ, într-o anumită măsură, reflexul captivant de feminitate, pe care odinioară, înainte ca Mircea s-o cunoască pe Olguţa, Dănuţ îl avea faţă de el.</p>
                     <p rend="justify">O căuta pe Monica în Mircea.</p>
                     <p rend="justify">Mircea avea pentru Monica o afectuoasă admiraţie. De multe ori vorbea despre ea lui. Dănuţ, comentând păreri de-ale ei, analizând farmecul atmosferei ei, minunându-se de maturitatea ei intelectuală, de siguranţa gustului ei şi de echilibrul armonios dintre sufletul şi trupul ei. Vorbea ca despre o soră a lui, cum însă rareori fraţii vorbesc despre surorile lor. Despre Olguţa nu vorbea niciodată. Medelenii, în conversaţiile lor, erau personificaţi de Monica. Şi amândoi simţeau nevoia de-a evada la Medeleni.</p>
                     <p rend="justify">De la o vreme, însă, Mircea simţise o răceală, apoi o surdă ostilitate cu accese de sarcasm din partea lui Dănuţ. Blândeţea întristată de până atunci se convertise în ciudă înţepată, îndreptată mai ales împotriva preferinţelor lui Mircea.</p>
                     <p rend="justify">Lăuda Mircea eclectismul civilizat al Vieţii contimporane, Dănuţ izbucnea vehement, arătând că prestigiul acestei reviste era o legendă, mai exasperantă prin neputinţa celorlalte reviste de-a o răsturna. Făcea Mircea elogiul prieteniei, afirmând că prietenia dintre un bărbat şi o femeie e cel mai armonios raport dintre cele două sexe potrivnice, Dănuţ ricana că acea prietenie nu e decât dragoste ratată sau ipocrită.</p>
                     <p rend="justify">La astfel de apostrofe, jignitoare mai ales prin tonul tranşant şi ritmul sacadat, Mircea nu răspundea. Dar se întrista. Nu desluşea cauza. Simţea că-l irită pe Dănuţ prin vorbele şi prezenţa lui, şi totuşi, Dănuţ, departe de a-l ocoli, îl căuta. Zilnic venea să-l ia de la Universitate, sau îl aştepta în faţa liceului, când Mircea avea orele de după amiază. Porneau pe Calea Victoriei spre Şosea. Tăceau. Mircea se simţea spionat cu rea voinţă. Plimbările împreună deveniseră o corvoadă, ca ale menajurilor înăcrite.</p>
                     <p rend="justify">Îi scrisese Monicăi, cerându-i un sfat. Răspunsul venise imediat. Îl ruga să fie bun cu Dănuţ, îngăduitor. Îl asigura că Dănuţ n-are alt prieten la Bucureşti decât pe el. Şi Olguţa avea astfel de ciudăţenii inexplicabile, şi totuşi Monica nu se îndepărtase niciodată de ea.</p>
                     <p rend="justify">Argumentul din urmă fusese hotărâtor.</p>
                     <p rend="justify">Tăcerea resemnată a lui Mircea îl exaspera pe Dănuţ şi mai tare. Mergeau alături spre Şosea ca doi duşmani legaţi printr-un blestem. La despărţire, Dănuţ mormăia un „salut”, fără să-i întindă mâna. În timpul aşa-zisei plimbări, Dănuţ mergea din cale-afară de repede, ştiind că lui Mircea îi place să meargă încet. Îl distanţa, şi-l aştepta, privindu-l dispreţuitor cu coada ochiului, cum sosea din urmă gâfâind. Pe drum, făcea reflecţii cinice despre femei, amănunţindu-le trupul, cu vorbe şi metafore impudice, cunoscând perfect oroarea lui Mircea pentru astfel de conversaţii. Făcea apoi apologia luxului bucureştean, ironizând apatia sărăcăcioasă a vieţii de la Iaşi. Dispreţuia şi accentul moldovenesc, cu epitetele: clăpăug, bleg, dicţiune de gură ştirbă, vorbele parcă merg în papuci târşiţi, canapea fără teluri etc. …Mircea tăcea. Exact aşa era Dănuţ spre sfârşitul trecutului an şcolar, după convorbirea avută cu el despre Adina Stephano. Totuşi, absenţa de cochetărie a lui Dănuţ – umbla numai în uniformă, deseori neras, cu pantalonii necălcaţi, cu un chipiu ferfeniţos – excludeau amestecul unei femei.</p>
                     <p rend="justify">Mircea se hotărî să-i vorbească, preferând să afle sau să înfrunte orice, decât să prelungească această apăsătoare adversitate fără cauză ştiută.</p>
                     <p rend="justify">Dănuţ îl aştepta în faţa liceului, cu geanta subt braţ. Porniră tăcuţi ca totdeauna, urmând, printr-un tacit acord, itinerarul zilnic.</p>
                     <p rend="justify">Era o sâmbătă de toamnă, cu procesiuni de liceeni zgribuliţi în paltoane, voioşi în pasul care-i purta spre duminecă, punând la cale cu glas tare notele săptămânei şi programele spectacolelor.</p>
                     <p rend="justify">Ciorapii groşi pe pulpele bunduce sau firave şi pelerinele în formă de clopot ale şcolăriţelor cu berete şi năsucuri ştrengăreşti, se încrucişau distrat, cochet sau agresiv cu uniformele liceenilor distanţi, sacerdotali, ghiduşi sau neastâmpăraţi.</p>
                     <p rend="justify">Cursul inferior al Liceului Lazăr – masă de umbre piuitoare – se îndeletnicea cu minatul castanelor sălbatice din dreptul Cişmigiului până-n Calea Victoriei. Roşcatele castane, bătute cu vârful ghetei, săreau, săltau şi se rostogoleau elastic pe trotuar şi prin mijlocul străzii, ca nişte deşănţate broaşte de mahon, spre indignarea trecătorilor maturi.</p>
                     <p rend="justify">În dreptul Cişmigiului – crâng prizonier în cuşcă – mirosea a toamnă. Un vânzător de castane, vrăjitor lângă un abur de cartofe dulci, era împresurat de uniforme. Soarele aruncase câteva şaluri deasupra Cişmigiului: ardeau dimpreună cu frunzele.</p>
                     <p rend="justify">Mircea şi Dănuţ călcau apăsat, cu ochii în pământ.</p>
                     <p rend="justify">Calea Victoriei era neagră de lume ca un te-deum într-o mitropolie, dar mirosea a benzină şi a parfumuri. Femeile căpătaseră farmecul de toamnă. Erau frumoase cum sunt femeile în doliu din pricina stofelor închise, cu obraji mai albi şi ochi mai gravi. Voaletele le puneau pe ochi brumă mahometană. În ciorapii negri de mătasă, picioarele căpătau o înduioşătoare fragilitate. Toate femeile purtau mănuşi de piele, cenuşii sau castanii, care fac din amintirea mânilor goale de astă-vară o proaspătă pată de lumină, cum e ovalul alb din podul palmei înmănuşate. Unul după altul, Dănuţ în frunte, Mircea în urmă, păşeau pe marginea trotuarului, laolaltă cu oamenii grăbiţi, împroşcaţi de semnalele răguşite ale automobilelor. Păreau că se grăbesc să ajungă la Academie pentru studii absorbante. Lăsară în urmă şi somnolenta instituţie. Mircea gâfâia. Totuşi, îl urmă pe Dănuţ de aproape, hotărât să provoace explicaţia mult aşteptată.</p>
                     <p rend="justify">Departe, într-o alee laterală, bătută-n galben şi violet, îl opri.</p>
                     <p rend="justify">— Dan…</p>
                     <p rend="justify">— Ce vrei?</p>
                     <p rend="justify">— Dan! îl mustră Mircea.</p>
                     <p rend="justify">— Spune-mi, ce vrei? se impacientă Dănuţ, ridicând glasul.</p>
                     <p rend="justify">— Spune-mi, te rog, ce-i cu tine?</p>
                     <p rend="justify">— Nimic.</p>
                     <p rend="justify">— Dan, suntem prieteni!</p>
                     <p rend="justify">Dănuţ ridică din umeri, pâcâind din buze.</p>
                     <p rend="justify">— Dacă nu-mi mai eşti prieten, spune-mi-o, Dan. Nu suntem copii!</p>
                     <p rend="justify">— Scuteşte-mă de tonul profesoral!</p>
                     <p rend="justify">— Dan!</p>
                     <p rend="justify">— Mă plictiseşti!</p>
                     <p rend="justify">Mircea îl privi cu sinceră deznădejde, oftând.</p>
                     <p rend="justify">— Nu ştiu ce să mai cred! … I-am scris şi Monicăi…</p>
                     <p rend="justify">— Ţi-a răspuns?</p>
                     <p rend="justify">— Da.</p>
                     <p rend="justify">— AA. Dumneavoastră întreţineţi corespondenţă cu întrebări şi răspunsuri psihologice! Junele Paul Bourget! Şi ce v-a răspuns, iubite amice?</p>
                     <p rend="justify">— Dan! Ce-i cu tine, Dan?</p>
                     <p rend="justify">— Mă bucur, dragă Mircea, de diversitatea activităţilor tale intelectuale: articole la Viaţa contimporană, schimb de epistole cu nobila mea soră! … De când datează corespondenţa, dacă nu-s indiscret?</p>
                     <p rend="justify">— Dan, tonul acesta în gura ta! Vai! …</p>
                     <p rend="justify">— Te rog răspunde-mi la întrebare. Lasă indignările elegante!</p>
                     <p rend="justify">— La ce întrebare?</p>
                     <p rend="justify">— De când datează corespondenţa cu Monica?</p>
                     <p rend="justify">— De când am plecat de la voi.</p>
                     <p rend="justify">— Frumos! Admirabil! Vă scrieţi în proză sau în versuri?</p>
                     <p rend="justify">— Dan!</p>
                     <p rend="justify">— Lasă-mi numele în pace! Am să mi-l schimb.</p>
                     <p rend="justify">— Bună ziua, Dan!</p>
                     <p rend="justify">— Mircea!</p>
                     <p rend="justify">Îl apucase de mini, violent, dominându-l cu toată puterea trupului. Îl măsura încruntat.</p>
                     <p rend="justify">— De ce nu mi-ai spus că-ţi scrie Monica?</p>
                     <p rend="justify">— Fiindcă nu dau nimănui socoteală despre ce fac.</p>
                     <p rend="justify">— Cum? Monica e sora mea.</p>
                     <p rend="justify">— Şi prietena mea.</p>
                     <p rend="justify">— Minţi!</p>
                     <p rend="justify">— Să-ţi fie ruşine, Dan, să-mi spui mie aşa ceva!</p>
                     <p rend="justify">— De ce-ţi scrie?</p>
                     <p rend="justify">— Fiindcă i-am scris.</p>
                     <p rend="justify">— De ce i-ai scris?</p>
                     <p rend="justify">— Fiindcă eu îmi iubesc prietenii!</p>
                     <p rend="justify">— Prietenul Monicăi: nu??</p>
                     <p rend="justify">— Da, prietenul ei!</p>
                     <p rend="justify">Dănuţ tremura. Cuvinte crâncene îi sunau împotriva Monicăi, şi nu îndrăznea să le audă. Monica! Îl înşelase Monica! Îl minţise Monica! Sora lui, copilăria lui…</p>
                     <p rend="justify">Atunci? …</p>
                     <p rend="justify">Furia îi căzuse ca un copac abătut cu tot frunzişul.</p>
                     <p rend="justify">Dădu drumul lui Mircea. Plecă. Mircea-şi ridică pălăria căzută jos şi se luă după spinarea îndoită.</p>
                     <p rend="justify">— Dan! Îl apucă de mini, cu energică blândeţă. Dan, spune-mi o vorbă.</p>
                     <p rend="justify">Dănuţ ridică spre el o faţă devastată.</p>
                     <p rend="justify">— O iubeşti, Mircea?</p>
                     <p rend="justify">— Pe cine?</p>
                     <p rend="justify">— Pe Monica, murmură Dănuţ slab numele învăluit de toamnă în abur blond.</p>
                     <p rend="justify">— Pe Monica? se lumină Mircea. Cum s-o iubesc pe Monica?</p>
                     <p rend="justify">— Dar ea pe tine?</p>
                     <p rend="justify">— Monica?! Dan, eşti orb?</p>
                     <p rend="justify">— Da.</p>
                     <p rend="justify">— Tu nu vezi cât te iubeşte?</p>
                     <p rend="justify">— Pe mine?</p>
                     <p rend="justify">— Vai, Dan!</p>
                     <p rend="justify">— Mircea, jură-te că nu vă iubiţi!</p>
                     <p rend="justify">Mircea şovăi o clipă. Faţa i se înroşise. Cu genele plecate ca şi sufletul, şopti rar, cu efort:</p>
                     <p rend="justify">— Eu o iubesc pe Olguţa.</p>
                     <p rend="justify">— Ei!</p>
                     <p rend="justify">Dănuţ se metamorfoză exploziv, ca şcolarii declaraţi promovaţi la un examen temut. Ar fi strâns în braţe pe întâiul om întâlnit. Pe Mircea căzu furtuna bucuriei.</p>
                     <p rend="justify">Dănuţ nu-l întrebase dacă şi Olguţa îl iubeşte pe el.</p>
                     <p rend="justify">Taximetrul se opri în faţa Gării de Nord. Dănuţ sări cu scrisoarea în mina. Plăti şoferului şi intră precipitat.</p>
                     <p rend="justify">În faţa cutiei de scrisori a vagonului poştal se opri şovăind. De când se înapoiase de la Şosea, se zbuciumase să scrie Monicăi tot-tot-tot. Nu izbutise să-i scrie decât două vorbe: „Te iubesc!”</p>
                     <p rend="justify">Atât conţinea plicul pe care vroia să-l trimită Monicăi, şi nu îndrăznea.</p>
                     <p rend="justify">Mai erau zece minute până la plecarea trenului Bucureşti-Iaşi.</p>
                     <p rend="justify">Ridică mâna.</p>
                     <p rend="justify">O retrase cu plicul în ea. Nu-i venea să trimită o astfel de scrisoare, şi totuşi, tremura de frică să nu se piardă, să nu deraieze trenul, să nu ia foc vagonul poştal, să nu i-o fure cineva…</p>
                     <p rend="justify">Se lăsase frig. Frig metalic. I se înroşise mâna cu plicul. Plecase de acasă numai în uniformă. Îşi înfundă şapca pe ochi, cutremurându-se.</p>
                     <p rend="justify">Mai erau opt minute până la plecarea trenului.</p>
                     <p rend="justify">Şapte.</p>
                     <p rend="justify">Şase.</p>
                     <p rend="justify">Cinci.</p>
                     <p rend="justify">Trenul Bucureşti-Iaşi…</p>
                     <p rend="justify">Se căută prin buzunare. De când purta numai uniforma, îşi lăsa portefeuilles-ul acasă. Adună mărunţuşurile, făcu cincisprezece lei. Mai descoperi două băncuţe de cincizeci de bani şi un douăzeci de bani în căptuşala buzunarului. Se repezi la ghişeul de bilete.</p>
                     <p rend="justify">— Domnule casier, cât costă un bilet de-a treia până la Iaşi?</p>
                     <p rend="justify">Îi bătea inima aşa de tare, încât bâlbâia.</p>
                     <p rend="justify">— Cincisprezece lei şi şaizeci de bani.</p>
                     <p rend="justify">— Am, domnule casier. Dă-mi un bilet.</p>
                     <p rend="justify">Cu biletul strâns în mină, se repezi, trecu pe uşă ca un evadat, sări în primul vagon de-a treia.</p>
                     <p rend="justify">Trenul porni… spre Iaşi, spre Iaşi!</p>
                     <p rend="justify">Vagonul era plin. Ferestrele, închise. Lumina gălbuie de tavernă pâlpâia uleios. O duhoare aspră de mahorcă, de vin, de iuft şi de oaie ţinea loc de căldură.</p>
                     <p rend="justify">Plecau soldaţi în concentrare, cu credinţa că pleacă la război.</p>
                     <p rend="justify">Dănuţ şovăia între platforma unde aerul era curat subt stele, dar tăios, şi vagonul cu miros concentrat de cazarmă.</p>
                     <p rend="justify">O voce tânără, începu un cântec de ţară. Altele o urmară. Corul se formă în ritmul roţilor, pe două voci. Dănuţ rămase în vagon, se aşeză jos pe un desag şi, cu ochii la stelele de-afară, intră cântând în corul soldaţilor.</p>
                     <p rend="justify">         …Ciurea… Nicolina…</p>
                     <p rend="justify">Cădea o ploaie subţire, sur tremur de toamnă în văzduhul fumuriu.</p>
                     <p rend="justify">Iaşi.</p>
                     <p rend="justify">Dănuţ sări din vagon galben la faţă de frig şi de nesomn, cu uniforma mototolită ca scoasă din etuvă şi chipiul mai tras pe ochi. Zâmbea fericit. Recunoscuse Iaşul – pe care nu-l văzuse din copilărie – după mişcările somnoroase ale tregherilor şi după moile lor apostrofe:</p>
                     <p rend="justify">— Lasă, măi, mai ghinişor! Nu ţi-nghesui, măi, că nu dau turcii!</p>
                     <p rend="justify">— Bre, bre, ci mai om sucit!</p>
                     <p rend="justify">Recunoscu Iaşul şi în dosul gării, unde aşteptau vreo cinci trăsuri, care deserveau întregul transport de călători. Birjari evrei cu ţuhali în cap, cu trăsuri făcute numai pentru oameni uscaţi – un om gras n-ar fi încăput – cu felinare strâmbe ca cele de pe mormintele părăginite, cu roţi debile şi cai de o holerică slăbiciune sub lehametea ploii de toamnă. Mai era şi un muscal cu poclitul tras.</p>
                     <p rend="justify">— Liber, gospodin?</p>
                     <p rend="justify">Un comisar de operetă scoase capul, îl măsură pe Dănuţ din cap până-n picioare şi zâmbi răsucindu-şi săbiile oxidate ale musteţilor.</p>
                     <p rend="justify">— Reţinut, băieţaş, nu se vede?</p>
                     <p rend="justify">Între timp, trăsurile evreieşti porniseră hai-hai, hai-hai, dominate de ţuhalii ţuguieţi ai birjarilor, cu ritm de înmormântare grăbită.</p>
                     <p rend="justify">Dănuţ o luă pe jos, cu mânile înfundate în buzunare. O caterincă îl întâmpină, cântând Deşteaptă-te, române. Papagalul tăcea într-un picior, cu gulerul zgribulit, mahmur deşi verde. Începea duminica.</p>
                     <p rend="justify">Sui treptele incerte ale Râpei Galbene.</p>
                     <p rend="justify">         „Tufjli”</p>
                     <p rend="justify">Tuffli!</p>
                     <p rend="justify">Acolo erau toate prăjiturile şi acadelele copilăriei. Deasupra, balconul Jokey-Clubului: nu căzuse încă. Subt ploaia de toamnă avea aerul nehotărât al sinucigaşilor în clipa când privesc prăpastia.</p>
                     <p rend="justify">Iaşul era strâmb! Da, era strâmb cum sunt gândurile asupra somnului.</p>
                     <p rend="justify">La deal – Copoul; la dreapta – strada Lăpuşneanu. Piaţa Unirii…</p>
                     <p rend="justify">În afară de precupeţele lipovence, grase ca un dâmb, cu pata de soare a tulpanului galben pe cap, Dănuţ era singurul trecător fără umbrelă. Deşi era dimineaţă de tot, treceau pensionari cu galoşi transatlantici şi pălării arhaice, adăpostind sub clopotniţa umbrelor panerul din care ieşeau cozi de zarzavaturi, vâzdoage portocalii şi colţul rumen al pânii alături de sulul Universului.</p>
                     <p rend="justify">Strănutau în batiste vaste şi oftau vorbind singuri.</p>
                     <p rend="justify">Tropăi de frig. Grăbi pasul. Coti pe strada Coroi, intrând în cartierul eminescian al „Junimei”. Totul era cenuşiu, şters, mort, ud. Stinse erau zările albastre cu faldul ceresc al dealurilor. Zidurile, dărăpănate. Străzile, pustii. Grămezile de frunze, moarte.</p>
                     <p rend="justify">Monica! Monica!</p>
                     <p rend="justify">Naltă şi de aur pur, Monica, singură flacără în oraşul de cenuşă, fum şi abur ud.</p>
                     <p rend="justify">— Domnul avocat se repauzează dumineca.</p>
                     <p rend="justify">Dănuţ, ud în faţa uşei, zâmbea picurând. Neculai, hieratic în redingota cenuşie, îl privea de sus.</p>
                     <p rend="justify">— Neculai…</p>
                     <p rend="justify">— Domnule Neculai, rectifică Neculai, domn prin atitudine şi casa impunătoare pe pragul căreia se afla</p>
                     <p rend="justify">— Iacaaa! Sărut mina, conaşule! chiui Sevastiţa din capul scărilor, lăsând să-i scape covoraşul din mină.</p>
                     <p rend="justify">— Nu-i fi cuconaşu Dănel?</p>
                     <p rend="justify">— Ba chiar eu, Neculai… Lasă, Neculai!</p>
                     <p rend="justify">Dar Neculai nu se lăsă. Frânt în două, sărută mâna lui Dănuţ.</p>
                     <p rend="justify">— Dorm toţi, Sevastiţo?</p>
                     <p rend="justify">— Dorm, numai duduia Monica-i trează.</p>
                     <p rend="justify">— Unde-i duduia Monica?</p>
                     <p rend="justify">— În odaia 'mneaei.</p>
                     <p rend="justify">— Unde-i odaia?</p>
                     <p rend="justify">— Nu ştii mata odaia lui „cocuţa Dănel”? interveni Neculai. Of, of, of, mi-o ajutat Dumnezeu să te văd mare!</p>
                     <p rend="justify">Fără cruţare pentru covoare, Dănuţ urcă scările, trei câte trei. Îşi mai aducea aminte de foasta odaie a copilăriei lui. Bătu la uşă.</p>
                     <p rend="justify">— Intră, Sevastiţa, răsună, neverosimilă pentru Dănuţ, vocea Monicăi.</p>
                     <p rend="justify">Bătu din nou.</p>
                     <p rend="justify">— Intră Sevastiţa, răsună acelaşi glas, grav şi blând.</p>
                     <p rend="justify">Auzi paşi. Uşa se deschise. Monica apăru în cadrul uşei, cu lung halat albastru peste cămaşa de noapte, în papuci mici, cu gâtul gol, cu cozile spânzurând pe tâmple, icoană înălţată a Monicăi din copilărie. În odaia ei ardea focul, jucând suluri de aur pe covor. Leila se ivi.</p>
                     <p rend="justify">— Monica!</p>
                     <p rend="justify">Monica îşi lipi mânile una de alta, privindu-l cu ochi măriţi.</p>
                     <p rend="justify">— Eu sunt, Monica.</p>
                     <p rend="justify">— Dănuţ! Tu?</p>
                     <p rend="justify">Îi pipăia faţa ca o oarbă, faţa udă de ploaie. Dănuţ îşi simţi gâtul încolăcit de două braţe luminoase. Plângea. Monica îi sărută pe rând ochii. Dus de ea, reintră în odaia copilăriei. Lipiţi unul de altul, tăcură, tăcură. Se auzea numai focul, torsul Leilei şi picurul ploii la ferestre.</p>
                     <p rend="justify">— Dănuţ! Dănuţ!</p>
                     <p rend="justify">Şi iarăşi focul, Leila, ploaia.</p>
                     <p rend="justify">Era cald în odaia Monicăi şi plutea parfumul tinereţii deşteptate din somn.</p>
                     <p rend="justify">— Dănuţ! De ce-ai venit, Dănuţ?</p>
                     <p rend="justify">Îi tremurau atât de tare buzele pure, încât vorbea cu trudă, având ceva înduioşător pe toată faţa. Îi întinse scrisoarea mototolită din buzunar. Monica recunoscu scrisul lui Dănuţ pe plic. Îl rupse.</p>
                     <p rend="justify">         „Te iubesc, Monica.'„</p>
                     <p rend="justify">Obrajii Monicăi albiră, înnegrindu-i ochii, carbonizându-i.</p>
                     <p rend="justify">— Monica, spune-mi tu… tu…</p>
                     <p rend="justify">Din nou focul, Leila şi ploaia. Dănuţ era ud, cu, faţa palidă, şi tremura.</p>
                     <p rend="justify">— …mă iubeşti?</p>
                     <p rend="justify">Înainte ca Dănuţ să-şi fi dat seamă, Monica se aplecase, sărutându-i mână murdară. Şi tot ea, cu obrajii în flăcări, drept, fără sfială şi fără şovăire, îi cuprinse tâmplele şi-i sărută lung întrebarea buzelor, întrebarea vieţii.</p>
                     <p rend="justify">Se auzea numai focul, Leila şi ploaia – dar nimeni nu le asculta.</p>
                     <p rend="justify">Inginer Grigore Deleanu, Pitar-Moşu 20, Bucureşti urgent „Dan venit Iaşi gutunar Bucureşti unde batiste date spălat. Certificat medical doctor autorizat membru Club burlaci soseşte joi dimineaţa cu palid convalescent, Olguţa.”</p>
                     <p rend="justify">Profesor Mircea Balmuş, Popa-Nan 24, Bucureşti urgent „Elev Deleanu strănută Iaşi în familie. Ia măsuri motivare absenţe: Director incredul poate asculta telefon serie strănuturi gutunar de mai sus. Elev soseşte joi cu placă gramofon gutunar Iaşi pentru diriginte clasa opta, Olguţa.”</p>
                     <p rend="justify">Gutunarul lui Dănuţ era real, dar numai gutunar. Însoţit de o uşoară febricitare şi puţin roş în gât. Pentru doamna Deleanu, însă, deşi diagnosticele doctorului Prahu erau infailibile şi deşi doctorul Prahu recomandase bolnavului numai batiste şi puţină gargară, gutunarul lui Dănuţ însuma o neagră virtualitate de gripe, pneumonii, pleurezii şi tuberculoză.</p>
                     <p rend="justify">Aşa că Dănuţ era în pat, cu compresă la gât, tulpan pe cap, flaneluţă subt cămeşa de noapte, inundat de ceaiuri fierbinţi cu rom, de întrebări neliniştite despre „mersul bolii” şi de termometre mal optimiste şi mai obiective decât doamna Deleanu.</p>
                     <p rend="justify">Camera pătimirii lui Dănuţ era odaia Monicăi, cea mai la o parte de zgomotul casei. Monica se mutase în odaia Olguţei.</p>
                     <p rend="justify">În sobă ardea un foc bogat. Odaia mirosea a boală răsfăţată de copilărie: oţet aromat de trandafiri; rom, dintr-o sticlă păstrată până atunci în casa de fier a domnului Deleanu: colonie şi fum de răşină.</p>
                     <p rend="justify">Pe la zece, lui Dănuţ i se făcu somn în mod eroic, căci glumele Olguţei, şi ea soră de caritate, îl făceau simplu oştean al râsului, ca şi pe ceilalţi. Doamna Deleanu dădu semnalul retragerii în vârful picioarelor. Plecară toţi, afară de Monica. Olguţa o sili să-şi mai revadă lecţii pe luni dimineaţă, veghindu-l pe Dănuţ.</p>
                     <p rend="justify">— Asta te obligă să nu adormi.</p>
                     <p rend="justify">Monica stinse lumina. Se aşeză pe o pernă, jos pe covor, la căpătâiul lui Dănuţ, rezemându-şi bărbia de marginea patului. Un obraz îi era luminat în roş, celălalt, învăluit în umbră, şi părul, ardea blând. Afară ploaia cădea cu ritmul de veşnicii al ploilor de toamnă.</p>
                     <p rend="justify">         …Poveste şi tremur de gene, sufletul lui Dănuţ zâmbea lingă Monica, străbătând anii.</p>
                     <p rend="justify">         „Oare de ce-o săruta Făt-Frumos pe Ileana Cosânzeana când erau singuri?”</p>
                     <p rend="justify">Aşa se întrebase cu ani în urmă, întins pe laviţa din odaia lui moş Gheorghe, luminat de flăcări, lenevit de căldură, privind cozile Monicăi, hăţuri îndeobşte, cosiţele Ilenei Cosânzeana în acea clipă.</p>
                     <p rend="justify">De-atunci o iubea pe Monica, şi ani de-a rândul o căutase pe Ileana Cosânzeana de atunci, fără s-o vadă alături de el, an cu an mai naltă, mai aurie, mai frumoasă, înălţând spre el parfumul de faguri al copilăriei şi amintirea întâii sărutări de dragoste, care-l înfricoşase pe făt-frumosul copil din odaia lui moş Gheorghe.</p>
                     <p rend="justify">O dragoste străveche, an cu an crescută, an cu an ascunsă, îşi risipi frageda imensitate pe sufletul destins în perspectiva anilor îndrăgostirii. Se legau bucuriile vacanţelor cu melancoliile toamnelor, neliniştea vacanţelor cu panica declinului lor. Şi căpăta alt înţeles tot ce scrisese până atunci cu sufletul întors spre copilărie, nostalgic şi atent, în loc să fie avânt voinic spre viitor. O căuta pe Monica, şi-n loc s-o caute alături de el, o căuta în copilărie. Şi nu găsise sărutarea rătăcită prin toate amintirile copilăriei. De ani de zile, în sufletul lui era un joc de-a baba-oarba între el şi o Monică de zece ani, cu rochiţă scurtă, cozile pe spate şi ochii religioşi de gravi în faţa de copil. Toate amintirile copilăriei i-o ascundeau, dar subt toate era. Şi îşi iubise copilăria fiindcă acolo era întâia bătaie de inimă a drăgostii şi şovăitoarea cadenţă a paşilor ei dintâi.</p>
                     <p rend="justify">Parfumul unei sărutări! îl căutase în zarzării abia înfloriţi: iubise zarzării. Troiţa nu era minciună. Îi bătuse inima în faţa zarzărilor – fiindcă parcă-i amintea o respiraţie depărtată ca o stea – şi-l mâhniseră adânc zarzării, fiindcă ceva pierdut trecea nedesluşit în fumul lor de flori, pierzându-se din nou…</p>
                     <p rend="justify">Monica tresări simţind două mini care se aplecară prin somnul tăcerii asupra ei. Un lănţujel îi lunecă pe obraji, căzându-i în jurul gâtului.</p>
                     <p rend="justify">Lănţujelul de argint cu o cruciuliţă în care era o aşchie de lemn sfânt de la Muntele Athos. Îl purtase mama doamnei Deleanu; apoi doamna Deleanu, care-l dăruise lui Dănuţ. Acuma era al Monicăi.</p>
                     <p rend="justify">Lui Dănuţ îi bătea inima aşa de tare, că nu îndrăzni să deschidă ochii. Auzi paşi ireali, mişcări, un fâlfâit mătăsos, apoi un sunet scurt de foarfece. Odaia caldă se umpluse de parfumul părului despletit…</p>
                     <p rend="justify">Monica plecase lăsându-i în mini o moale şi lungă şuviţă de umbră; în roşeaţa jarului spuzit se lumină, zâmbind ca şi obrazul aplecat asupra ei. Ţinea în mini şi săruta hăţul de aur al copilăriei şi al dragostei.</p>
                     <p rend="justify">Noaptea se topi ceas cu ceas în ochii închişi ai lui Dănuţ.</p>
                     <p rend="justify">Două, bătu clopotul solemn al Mitropoliei, deasupra laşului.</p>
                     <p rend="justify">Trei.</p>
                     <p rend="justify">Patru.</p>
                     <p rend="justify">Cinci.</p>
                     <p rend="justify">Şase.</p>
                     <p rend="justify">Dănuţ mângâia şuviţa tăiată din părul Monicăi. Focul se stinsese demult. Dar odaia Monicăi era caldă ca o noapte de vară, şi plutea prin ea, înduioşată, amintirea părului de aur despletit în întuneric. La ferestre cădea aceeaşi ploaie cu şoapte aiurite.</p>
                     <p rend="justify">Însă Dănuţ asculta glasuri răsunând în el.</p>
                     <p rend="justify">Şapte…</p>
                     <p rend="justify">Se auziră paşi desculţi, uşi deschise, focuri aprinse cu trosnetul lemnelor şi vuietul flăcărilor. Apoi, corul nazal al samovarului.</p>
                     <p rend="justify">Dănuţ se îmbrăcă repede punându-şi halatul de noapte al domnului Deleanu. Intră în antretul care despărţea odaia Monicăi de-a Olguţei. Pe masa din mijloc, samovarul prezida arămiu tăcerea matinală a ceştelor rotunde. Mirosea a pâne prăjită. Se aşeză pe un scaun aşteptând.</p>
                     <p rend="justify">Monica intră îmbrăcată în uniformă, cu geanta în mina şi şorţul negru peste rochia cafenie.</p>
                     <p rend="justify">Se priviră lung şi zâmbiră lung.</p>
                     <p rend="justify">Dănuţ îi luă geanta din mină. O deschise.</p>
                     <p rend="justify">— Ce cauţi, Dănuţ?</p>
                     <p rend="justify">— Un caiet de notiţe.</p>
                     <p rend="justify">— Vrei să scrii, Dănuţ?</p>
                     <p rend="justify">— Poate!</p>
                     <p rend="justify">— Am caiete pentru tine dincolo.</p>
                     <p rend="justify">— Nu. Monica. Dă-mi un caiet început de tine, un caiet de şcoală.</p>
                     <p rend="justify">— Poftim: „Notiţe la istorie”.</p>
                     <p rend="justify">— Dă-mi şi un creion. Îmi dai mie caietul?</p>
                     <p rend="justify">— Mai întrebi, Dănuţ!</p>
                     <p rend="justify">Se aşeză la masă. Monica îşi aplecă bărbia pe umărul lui.</p>
                     <p rend="justify">MEDELENI.</p>
                     <p rend="justify">ROMAN</p>
                     <p rend="justify">— Monica, începu Dănuţ fără s-o privească, luându-i mâna într-a lui, astă-noapte am vrut să-ţi scriu o scrisoare. Aveam o noapte întreagă înainte. Şi abia azi dimineaţă mi-am dat seama că scrisoarea către tine era un roman…</p>
                     <p rend="justify">— Scrii un roman, Gutunărel? îl întrebă Olguţa, apărând cu şorţul de uniformă pe umăr şi ghetele descheiate.</p>
                     <p rend="justify">— Voi scrie, răspunse Dănuţ, fără să dea drumul minii Monicăi. Am găsit titlul.</p>
                     <p rend="justify">— Notiţe la istorie”, ceti Olguţa titlul tăiat al caietului. Frumos titlu! Eşti inspirat!</p>
                     <p rend="justify">Monica şi Dănuţ zâmbiră, strânşi alături.</p>
                     <p rend="justify">— Şi tu eşti în romanul meu, Olguţa.</p>
                     <p rend="justify">— Mă dai publicităţii! Ce nume-mi pui?</p>
                     <p rend="justify">— Olguţa.</p>
                     <p rend="justify">— Vra să zică „Notiţe la istorie?”</p>
                     <p rend="justify">— Da. La istoria Medelenilor.</p>
                     <p rend="justify">— Şi de unde se luminează „negurile istoriei”?</p>
                     <p rend="justify">— De la descălecat.</p>
                     <p rend="justify">— Al cui? Al iui Buftea-Metaforel-Gutunărel-voievod?</p>
                     <p rend="justify">Dănuţ zâmbi.</p>
                     <p rend="justify">— Nu. Al Monicăi.</p>
                     <p rend="justify">— Domnie fericită?</p>
                     <p rend="justify">— Uite-te şi tu…</p>
                     <p rend="justify">Toţi trei zâmbiră. Monica era roşie în haina întunecată de şcoală.</p>
                     <p rend="justify">Olguţa se înclină adânc în faţa Monicăi, ţinându-şi şorţul în mina.</p>
                     <p rend="justify">— Măria-ta, în faţa posterităţii, adică în istoria scrisă a Medelenilor, voi fi plecată damă de onoare a măriei-tale. Dar până atunci rog pe măria-ta să-mi încheie şorţul, să toarne ceaiul şi să-mi spună ce-avem la istorie.</p>
                  </div>
                  <div type="div4">
                     <head>V.</head>
                     <subtitle>TÂNĂRUL ROMANCIER.</subtitle>
                     <p rend="justify">Cele mai frumoase zile de primăvară nu le aduce april, firească lună de primăvară, ci uneori numai octombrie, gravă lună a toamnei.</p>
                     <p rend="justify">Subt albastrul înăsprit al cerului, sunt zile de căldură aurie, limpezi pe pământul dur al toamnei, cu parfum de soare printre copacii morţi în picioare şi vrăbii gălăgioase, a căror veselie robustă are accentul risului copilăriei omeneşti.</p>
                     <p rend="justify">Când vin aceste zile, copiii şi vrăbiile se joacă pe străzi; moşnegii se aşază pe scaune în faţa casei, cu paltonul pe umeri şi capul descoperit; femeile, primăvăratece în haine de toamnă, îşi scot mănuşile ca să-şi alinte şuviţele de pe tâmple; bărbaţii simt nevoia să fie tineri; tinerii, nevoia să fie frumoşi; servitoarele care scutură covoare prin ogrăzi, se opresc, privind cerul, şi oftează surâzând olteanului cu zarzavaturi, fercheşului sergent de zi sau rândaşului care fumează cu mânicile suflecate; găinele cotcodăcesc gutural ca vara, cinii se tăvălesc pe jos, rămânând cu picioarele în sus; pisicile se-ntind pe-acoperişuri, lăsând vacant locul de lângă sobă; şi liceenii fug de la şcoală, chiar dacă n-au întâlniri sentimentale, ca să se plimbe „în tunică”.</p>
                     <p rend="justify">Dănuţ îşi lua ceaiul pe terasă. Toate mişcările-i erau mirate în soarele cald, care-l ademenise pe terasa condamnată până atunci din pricina frigului şi a ploilor.</p>
                     <p rend="justify">Se deşteptase ca de obicei la şapte şi zece, deşi ora duminecă. În schimb, se lenevise în pat cu geamurile deschise şi storurile ridicate. Se deşteptase în acordurile unui lied visat, fredonându-l: „Die Rose, die Lďlie, die Taube, die Sonne…”</p>
                     <p rend="justify">Îşi făcuse baia cântând. Îmbrăcase o uniformă, pusă numai de vreo două-trei ori astă-primăvară, de postav cenuşiu închis, bine croită, care-l arăta zvelt cum era; îşi prinsese părul în reţeaua de cap şi ieşise pe terasă, poruncind lui Gheorghiţă să-i servească ceaiul acolo.</p>
                     <p rend="justify">Mai avea un an de şcoală şi isprăvea cu o epocă în care întârziase. Era decis să-şi facă universitatea la Iaşi. Nu-i era greu să-l convingă pe Herr Direktor că înscriindu-se la Facultatea de drept, practica simultană, pe care ar fi făcut-o în biroul tatălui său, îi era necesară, întregindu-i învăţătura teoretică. Vorbise în această privinţă cu doamna Deleanu, câştigata mai dinainte pentru acest proiect.</p>
                     <p rend="justify">Se ducea la Iaşi pentru Monica şi pentru el. Nu-şi simţea nici o aptitudine pentru drept şi avocatură. Era hotărât să scrie, nu să înveţe. De ani de zile acumulase un material bogat pe care nu-l folosise. Vroia să debuteze în literatură cu un roman al cărui personaj principal să fie copilăria. În acel roman să răstoarne tot conţinutul „turbincei lui Ivan”. Dorea să-l construiască pe două planuri: unul, cel dintâi, de realitate direct şi concret prezentată; al doilea, presimţit mai mult, de lirism înnăbuşit, care să dea lectorului, în timp ce urmăreşte acţiunea primului plan, impresia de muzică în vis. Toate siluetele realităţii să fie dublate de o lumină care să le dea conturul halucinant de precis, ireal totuşi, al copacilor şi caselor în orbitorul vifor neclintit al lunii pline. Poem şi roman mereu suprapuse. Contopire de viaţă şi basm. Să aibă lectorul mereu impresia miracolului posibil, ca în epocile evanghelice, deşi acţiunea să fie situată în realitatea contimporană. De altfel, asta-i copilărie. Copiii n-au cretinismul beat şi serafic pe care li-l atribuie literatura confecţionată în cofetării. Realitatea există pentru copii mai violent decât pentru omul matur, blazat de ea. Copilul n-o evită, o înfruntă mereu. Omul matur cearcă s-o uite, să scape de ea, copilul o caută, o caută şi în poveşti. Dar realitatea conţine, pentru copii, miracolul inexistent pentru omul matur.</p>
                     <p rend="justify">Dacă scaunul de lemn din biroul omului matur ar înflori deodată, supunându-se poruncii de primăvară a fraţilor săi din livadă, sau dacă în ietacul omului matur, în noaptea Crăciunului, ar intra Moş Crăciun, fără ca uşi să se fi deschis sau paşi să fi răsunat, sau dacă în noaptea Învierii, întorcându-se de la biserică, ţinând în mina luminarea ar întâlni un înger care şi-ar aprinde luminarea de la el, spunându-i: „Hristos a înviat”, omul matur ar înnebuni, ar consulta un doctor de boli nervoase sau ar deveni idolatru.</p>
                     <p rend="justify">Copiii nu sunt nici nebuni, nici îngrijoraţi de echilibrul minţii lor, nici idolatri. Sunt fiii omului matur, carne din carnea lui, dar omul matur nu mai e copil, şi ei sunt. Lucizi, înregistrează realitatea aşa de clar şi de amănunţit că dacă n-ar fi distraţi şi uituci – copii – ar fi cei mai acerbi filosofi. Nebunii cred toate miracolele posibile, şi poeţii le văd aievea, deşi nu-s. Şi mai au copiii ceea ce numai adevăraţii poeţi ai lumii au în rarele clipe când sunt: mirarea. Dar copiii o au mereu; inconştienţi de valoarea ei şi dezinteresaţi, o trăiesc, n-o exploatează.</p>
                     <p rend="justify">De aceea, romanul copilăriei trebuie să aibă realităţi precise, enigmatice totuşi, prin ceva lăuntric, invizibil lectorului, cum sunt şcolarii în vrâsta ingrată când poartă o dragoste adorabilă subt uniforma de liceu, care-i sluţeşte mai tare. Să fie o senzaţie de dragoste, de îndrăgostire, în atmosfera romanului, fără ca micii eroi să iubească.</p>
                     <p rend="justify">Eroii să se joace mereu. Să fie într-o continuă recreaţie. Să nu-i amestece în nici o dramă a părinţilor sau a altor persoane mari. Nici o tragedie matură să nu le impuie gesturi de liliputani actori. Să-i vadă lectorul mereu jucându-se – profesionişti ai capriciului într-o vacanţă ca toate vacanţele copilăriei, normală prin tot. Din când în când numai, viaţa, care treptat se adună în jurul lor, să fie vizibilă prin ceva: o melancolie, o durere. Atunci acea simplă prezenţă a vieţii să arate sfâşietoarea vremelnicie a copilăriei – care să capete prin aceasta o umbră de moarte – şi exactele ei dimensiuni de sătuleţ la poalele unui vulcan.</p>
                     <p rend="justify">Trebuia să scrie acest roman. Vroia să retrăiască amănunţit dragostea lui pentru Monica, de atunci de când liniile de zare ale îndrăgostirii abia se limpezeau în sufletul lui de copil. Vroia s-o iubească din nou din clipa când o cunoscuse. Şi dragostea lui ca un vânt să-i aducă viul parfum al copilăriei. Simţea că numai când va isprăvi acest roman va fi copt, având într-adevăr vrâsta lui, schimbând anotimpul sufletesc. Ca să-l scrie, însă, avea nevoie de prezenţa Monicăi. Numai ea îl aduna, îl lămurea şi-i da exaltarea folositoare scrisului. Monica era singura fereastră deschisă pe sufletul lui. Visul lingă Monica era energic şi devenea creator. Prezenţa ei îl limita, dându-i intimitate. Monica era pentru el ca o hrubă în care visurile se închegau statui. Lângă ea scrisese Alunele veveriţei, lângă ea, Troiţa, lângă ea va scrie Medelenii, corabie pe care venea dragostea în alaiul copilăriei.</p>
                     <p rend="justify">Totuşi, nu putea numi inactivitate timpul petrecut la Bucureşti. Lungile convorbiri cu Mircea erau un fel de pregătire a romanului viitor. Dănuţ se îndoia dacă o va putea realiza pe Olguţa.</p>
                     <p rend="justify">— Olguţa, în scris, va fi neverosimilă. Când eram copil nu mi-o puteam închipui dormind pe Olguţa. Era într-o continuă efervescenţă. Avea ceva frenetic. Ea ducea toată casa. Pe mine mă prostea după câteva clipe de emulaţiune, care mă consumau. Cred că-i imposibil s-o redau pe Olguţa. Şi decât s-o falsific, decât să-i încetinesc ritmul, prefer să renunţ la ea.</p>
                     <p rend="justify">Mircea susţinea că în romanul lui Dănuţ, Olguţa va fi un suveran ordonator al întregei atmosfere. Ca soarele, ea va da umbrele şi luminele romanului. Fără de ea, moş Gheorghe va fi un personaj inutil şi convenţional. Fără de ea, Monica nu va mai fi Monica. În sfârşit, fără de Olguţa, Buftea va părea energic şi odios tiran al Monicăi. Mircea vedea în Olguţa însăşi inima romanului…</p>
                     <p rend="justify">— Înţelegi, Dan, romanul tău nu va avea şi nu trebuie să aibă acţiune. Dar lipsa acţiunii distruge un roman, face din el o grupare de fragmente statice. Ori, lipsa acestei acţiuni va fi înlocuită strălucit prin desfăşurarea temperamentului Olguţei. În peisajul Medelenilor, Olguţa va fi apa curgătoare…</p>
                     <p rend="justify">— Da, Mircea, ai dreptate, dar viteza sufletească a Olguţei n-o am. Aş putea deveni Olguţa într-o pagină, dar într-un roman întreg nu cred. Ca să descriu o succesiune de gesturi de-ale Olguţei, trebuie să beau câteva cafele negre. Să-mi zbârnâie sângele. Să-mi fie gândul neprevăzut şi vivace ca un zbor de rândunică. Olguţa cere o tensiune prea mare ca s-o poţi plagia sau reconstitui… Aş prefera s-o trimit la Slănic în timpul romanului şi să vorbesc uneori despre ea, fără s-o introduc direct în acţiune. Sau să fi murit Olguţa şi să-şi amintească Buftea despre ea, sau să istorisească năzdrăvănii de-ale ei moş Gheorghe.</p>
                     <p rend="justify">— Dacă moare Olguţa, mor şi Medelenii…</p>
                     <p rend="justify">— Impresia ta.</p>
                     <p rend="justify">— Convingerea mea, şi ţi-am explicat şi raţiunea ei. Olguţa, numai, va da romanului energia realităţii. Fără de Olguţa romanul tău e o poezie în proză, o altă Troiţă, mai mare ca dimensiuni.</p>
                     <p rend="justify">— Nu, Mircea… Şi de altfel ţi-am mai spus că Olguţa într-un roman ar părea neverosimilă, ar fi chiar. Ar da o impresie de încordare obositoare pentru lector, ar părea antipatic precoce – şi asta ar distruge atmosfera de copilărie normală, pe care vreau s-o realizez.</p>
                     <p rend="justify">— Dan, nu fi vanitos! Spune că nu poţi, nu că-ţi strică.</p>
                     <p rend="justify">— Poate! Am impresia că nu pot.</p>
                     <p rend="justify">— Te înşeli!</p>
                     <p rend="justify">— Mă cunosc.</p>
                     <p rend="justify">— Nu te cunoşti. Eşti fratele Olguţei. Nici nu-ţi dai seama de măsura în care sunteţi fraţi. Eu ştiu mai bine.</p>
                     <p rend="justify">— Nu văd!</p>
                     <p rend="justify">— Un singur exemplu: v-am privit jucând tenis. Eraţi identici. Acelaşi ritm. Dar asta n-ar fi mare lucru! Cum spuneai tu, aveţi aceeaşi „viteză sufletească”. Numai că Olguţa o are trăind, iar tu o ai scriind. Înainte de a-mi arăta Monica unele notaţii din Alunele veveriţei, credeam că eşti un liric. M-am înşelat… E greu să-ţi dovedesc, dar am intuiţia că aveţi aceeaşi viteză sufletească. Olguţa va fi pentru tine dificultatea şi tot ea va fi victoria. Ai copilărit cu Olguţa, eşti fratele ei. Creaţiunea în care vei realiza tot ceea ce-i lăuntric la tine – energia – va fi Olguţa. Greşala ta e convingerea că ar trebui să o plagiezi pe Olguţa, cum spuneai. Nu! Pe Olguţa o vei scoate din tine. Olguţa e o virtualitate a ta, existând întâmplător şi în realitate. Cu ea te vei descoperi pe tine.</p>
                     <p rend="justify">Discuţiile cu Mircea gravitau mai ales în jurul Olguţei.</p>
                     <p rend="justify">Dănuţ plănuia ca romanul să aibă două decoruri centrale, cu radiaţiuni speciale fiecare. Un decor în care să plaseze elementul cotidian al vieţii, şi altul de care să lege o emoţie de peste hotarul realităţii. Întâiul decor era ales: curtea moşiei Medeleni. Al doilea, însă, nu era încă fixat: ori podul casei, ori căsuţa lui moş Gheorghe. Podul casei ar fi însemnat proeminenţa în romanul proiectat a lui Buftea. Podul era refugiul lui. În pod erau mobile scoase din viaţă şi un trecut necunoscut, al străbunilor morţi. Acolo Buftea singur era stăpân. Dar căsuţa lui moş Gheorghe era locul unde Buftea o cunoscuse pe Ileana Cosânzeana. Acolo tremurase întâia stea în sufletul botosului erou.</p>
                     <p rend="justify">Mircea era de altă părere. Şi podul, şi căsuţa lui moş Gheorghe. Podul trebuia să fie odihna şi hrana de vis a „turbincei lui Ivan”. Acolo „turbinca lui Ivan” se umplea de mister, de trecut, de prezent şi de melancolie, larg deschisă, la adăpost de viaţă în calmul decorului vetust. Căsuţa lui moş Gheorghe, însă, pe lângă emoţia din faţa Ilenei Cosânzeana, avea alt rost: trebuia să dezvăluiască un nou aspect al Olguţei, întregitor. Războinica, dârza, ireductibila Olguţa numai acolo putea fi „duduiţa moşului”.</p>
                     <p rend="justify">Scenă cu scenă, capitol cu capitol, versiune cu versiune, Mircea lupta pentru Olguţa, apărând întâietatea ei din roman, aşa cum i-o indica realitatea.</p>
                     <p rend="justify">Argumentul suprem, singurul eficient, fusese răspunsul Monicăi la scrisoarea în eare Mircea îi reedita minuţios discuţiile referitoare la roman, cerându-i părerea.</p>
                     <p rend="justify">         „. Şi eu cred că ai dreptate. Suntem douăzeci de eleve în clasa şaptea. Din cauza Olguţei, toate avem note mici la conduită, dar se distrează şi profesoara care le pune. Mă tem că Dănuţ şi cu mine, fără de Olguţa, am fi avut zece la conduită, şi n-am mai fi fost copii…” „. Die Rose, die Lilie, die Taube, die Sonne…”</p>
                     <p rend="justify">Aprinse o ţigară.</p>
                     <p rend="justify">— Zi de april!</p>
                     <p rend="justify">Zâmbi cu ochii micşoraţi. Semăna cu Monica ziua aceasta limpede, plină de soare, gravă. Soarele ii juca pe genunchi. Închise ochii. Ar fi vrut să aibă capul Monicăi pe genunchi. Să fie singur cu ea, cum era cu soarele…</p>
                     <p rend="justify">— S-s-salve, piciule!</p>
                     <p rend="justify">— Bună dimineaţa, Tonel.</p>
                     <p rend="justify">Înainte să-l vadă, auzise explozia pintenilor. Căci Tonel, după cum îi anunţase pe băieţi în ziua plecării lor la Medeleni, renunţase la cariera intelectuală, alegând cariera armelor, deocamdată a pintenilor. Pintenii lui Tonel erau mai guralivi chiar decât purtătorul lor. Era artilerist: sabie lungă, uniformă croită pe talie.</p>
                     <p rend="justify">— N-n-nici K-k-kronprinţul, bă, n-are t-t-talia lu Tonel!</p>
                     <p rend="justify">         …Cizme de lac, natural, cu rozete, şi acei zurgălăi epici numiţi pinteni când sunt destinaţi să intre în burta calului.</p>
                     <p rend="justify">De când era artilerist trata pe foştii lui colegi de „pici”, chiar şi pe Dănuţ. Venea regulat în Pitar-Moşu dumineca, după subsidii băneşti, ţigări, parfum, colonie, pudră, „c-c-conversaţii amicale” şi plimbări la Şosea cu maşina.</p>
                     <p rend="justify">— H-h-hai, bă, că e târziu!</p>
                     <p rend="justify">— Unde, Tonel?</p>
                     <p rend="justify">— L-l-la vernisaj, bă!</p>
                     <p rend="justify">— Care vernisaj?</p>
                     <p rend="justify">— L-l-la Ateneu, mă! P-p-pallă, mă, ă-ă-âla cu p-palatu!</p>
                     <p rend="justify">— Ce cauţi tu la expoziţii de pictură, Tonel? Te interesează?</p>
                     <p rend="justify">— Ce-ce-ce, mă? Tonel e civil, mă? M-m-mă crezi m-moftangiu! A-a-am un rendez-vous c-o damă şic! M-m-mergi, bă?</p>
                     <p rend="justify">— Aşteaptă-mă.</p>
                     <p rend="justify">Vernisajul expoziţiei lui Alexandru Pallă! Marele eveniment artistic al sezonului! Uitase! De cinci ani Alexandru Pallă nu mai făcuse expoziţii în ţară. Ţinea s-o vadă. Făcu în treacăt o legătură între ceea ce-i spusese Gheorghiţă şi deschiderea expoziţiei Pallă. În timpul lipsei lui din Bucureşti, venise Anetta cu o scrisoare din partea Adinei, întrebând unde-i Dănuţ. Gheorghiţă cercase, fără succes, să obţie scrisoarea. Înciudat, răspunsese că Dănuţ a plecat la Iaşi şi că nu se mai întoarce… Vra să zică tot mai există Adina Stephano! Oare Ioana Pallă izbutise? Evident, da. O dată cu venirea toamnei o expediase pe Adina de la Sălcii? Probabil. Poate că o trecuse cumnatului ei… Ce putea să-i scrie lui, Adina Stephano?</p>
                     <p rend="justify">Porni împreună cu Tonel spre Ateneu.</p>
                     <p rend="justify">— Piciule, ţi-am văzut d-dama! Şic, mă! A-are limuzină!</p>
                     <p rend="justify">— Care damă, Tonel?</p>
                     <p rend="justify">— E-e-ec!</p>
                     <p rend="justify">— C-c-câte ai, bă?</p>
                     <p rend="justify">— Niciuna, Tonel.</p>
                     <p rend="justify">— Ce braşoave, bă? A-a-aia de la Gara de Nord. C-c-când aţi f-facut voiaj dă nos!</p>
                     <p rend="justify">— Ce Gară de Nord, Tonel?</p>
                     <p rend="justify">— M-m-măăă! Mă crezi fraier?! Pare rău… Ş-ş-ştiu de la Anetta, mă! M-mă faci să comit i-indiscreţii!</p>
                     <p rend="justify">— De unde-o cunoşti tu pe Anetta?</p>
                     <p rend="justify">— O-o p-pasadă, mă! P-pontam şi eu d-dama, d-d-da nici servanta nu-i rău! A-a-are crupă, mă!</p>
                     <p rend="justify">Dănuţ râdea ca într-o grădină de zarzavaturi.</p>
                     <p rend="justify">— P-piciule, n-o lăsa! S-stă bine, mă! P-palatu lui Pallă, bă! Ş-şi casă cu chirie!</p>
                     <p rend="justify">— Aha!</p>
                     <p rend="justify">Tonel îi făcu din ochi, dându-i o sfârla peste burtă.</p>
                     <p rend="justify">— T-t-trai, 'oţule! Aţin'te!</p>
                     <p rend="justify">Se opriră în faţa uşei laterale a Ateneului. Intrară din plin soare în umbră de coridor rece. Erau mai multe expoziţii, vizitate numai de câte un student cu hainele periate şi părul lustruit, neclintit ca un copac scuturat, de grupuri de şcolăriţe înghesuite în tablourile pe care n-aveau voie să le pipăie, deşi culorile erau atrăgătoare ca ale bomboanelor în borcanele vitrinei, şi de pictorul expozant, fumându-şi britanic luleaua în faţa artei proprii şi a profanilor calici.</p>
                     <p rend="justify">O sală numai, răspândea zvonul de piuituri şi foşnet de mătăsuri ale seratelor dansante. Se îndreptară într-acolo. Întâia impresie era că nu se invită atâta lume într-o sală atât de mică. Înghesuială de tramvai ducând publicul la curse, dar elegantă. Predominau femeile. Expoziţie de parfumuri mai mult decât de pictură.</p>
                     <p rend="justify">Tonel intră salutând publicul cu o bătaie de pinteni, ca un sublocotenent de jandarmi venit să facă o discretă arestare în „lumea mare”.</p>
                     <p rend="justify">Dănuţ rămase la uşă, desolidarizându-se de Tonel. Mătăsurile vorbeau franţuzeşte, intercalând necontenitele exclamaţii admirative, care alcătuiesc vocabularul exclusiv al femeilor în faţa picturii. Pereţii ardeau de culori orgiace, ca vitralii deschise pe izbucnirea toamnelor sau ca rugul zării de apus dus în galop de valuri verzi, din orizont în orizont. Se desprindea parcă un vânt fierbinte din culorile în care aceeaşi inimă puternică şi pasionată bătea.</p>
                     <p rend="justify">Ochii lui Dănuţ străluciră. Deşi era în afara uşei, se descoperise. Puterea şi fastul mitologic al culorilor îl cucerise deodată. Nu amănunţise nici un tablou în parte – era şi greu cu atâta forfotă de lume – dar pereţii iluminaţi îi împrejmuiseră sufletul ca un vârtej, dându-i un ritm nebun de bacanală. La fel îl tulburase muzica lui Wagner.</p>
                     <p rend="justify">— Ce idioţi!</p>
                     <p rend="justify">Apostrofa îi scăpase. Violenţa sângelui dezlănţuit prefăcuse gândul în vorbă. Un superb cap de bărbat, uşor surit la tâmple, cu ochi şi barbă orientală, se întoarse zâmbind spre liceanul cu ochi şi obraji entuziasmaţi şi injurioasă sinceritate pentru vizitatorii expoziţiei.</p>
                     <p rend="justify">— Îţi place, tinere?</p>
                     <p rend="justify">— Dumneavoastră sunteţi pictorul Alexandru Pallă?</p>
                     <p rend="justify">— Da, tinere, răspunse pictorul, cercetând capul îndrăzneţ al lui Dănuţ.</p>
                     <p rend="justify">— Isus i-a dat afară din templu, vorbi Dănuţ emfatic pentru urechile dimprejur, mirându-se el singur de îndrăzneala lui.</p>
                     <p rend="justify">Faţa pictorului se încreţi de râs.</p>
                     <p rend="justify">— Ai douăzeci de ani?</p>
                     <p rend="justify">Dănuţ dădu din cap energic.</p>
                     <p rend="justify">— Eşti poet?</p>
                     <p rend="justify">— Da.</p>
                     <p rend="justify">De la egal la egal.</p>
                     <p rend="justify">— Adia! Adia! Enfin!</p>
                     <p rend="justify">Un val de lume îi despărţi.</p>
                     <p rend="justify">Dănuţ se dădu la o parte în afara uşii. Recunoscuse ochii Adinei, alături de obrazul impertinent al Ioanei Pallă. Îi răsuna ciudat accentul de triumf copilăresc, cu care pictorul o întâmpinase pe Adina. Îi amintise propriul lui accent de demult, când şi pentru el doamna Stephano era: „Adina! Adina!”</p>
                     <p rend="justify">Vra să zică… Îi părea rău. Ar fi vrut să-l cunoască pe pictorul Pallă, să-i arate că el, Dănuţ, merita să stea în templu, şi că pe toţi ceilalţi trebuia să-i dea afară cu biciul.</p>
                     <p rend="justify">Bietul om! Şi el vedea în Adina ceea ce văzuse Dănuţ! Şi ce furtuni va stârni Adina în sufletul unui om în care culorile erau ca hergheliile de cai sălbatici în puste…</p>
                     <p rend="justify">Întâlnise, în sfârşit, un om spre care sufletul izbucnise cu aplauze şi aclamaţii, izbutise să schimbe o vorbă cu el – şi iată, Adina Stephano era între ei. Păcat…</p>
                     <p rend="justify">Postat lângă uşă, aplecă din nou capul spre sarabanda culorilor. Privirea unui portret aşezat în faţa uşii, la loc de cinste, îl făcu să tresară. Ochii Adinei, zâmbetul Adinei, tenul de floare de măr, roşeaţa tomnatecă a părului, mânile încrucişate pe genunchi. Putea să se intituleze portretul: Fetiţa care vede şi aude îngerii. N-o turburaţi! Tăcere!</p>
                     <p rend="justify">— Dănuţ!</p>
                     <p rend="justify">Văzu mişcarea buzelor şi auzi numele nerostit. Încrucişase privirea Adinei prin mulţime şi-şi văzuse numele în buzele ei.</p>
                     <p rend="justify">Plecă.</p>
                     <p rend="justify">Auzi paşi mărunţi în urma lui, răsunând pe trotuar.</p>
                     <p rend="justify">— Dănuţ!</p>
                     <p rend="justify">Nu se opri.</p>
                     <p rend="justify">— Dănuţ!</p>
                     <p rend="justify">Adina era lângă el. Îl privea mirat şi trist. Gâfâia. Era îmbrăcată cu un tailleur de catifea neagră, luminat de gulersşul suplu al bluzei de mătasă albă. Pe cap, o tocă de catifea neagră, cu chenarul ruginiu al şuviţelor de păr.</p>
                     <p rend="justify">— Sărut mina, doamnă.</p>
                     <p rend="justify">Adina nu-i întinse mâna. Un zâmbet îi plângea pe faţă, înclinându-i capul.</p>
                     <p rend="justify">— Doamnă?</p>
                     <p rend="justify">— Doamna Stephano, răspunse Dănuţ, cu chipiul în mina.</p>
                     <p rend="justify">— Doamna Pallă, Dănuţ.</p>
                     <p rend="justify">— Aa! N-am ştiut. Felicitările mele, doamnă!</p>
                     <p rend="justify">Mai mulţi domni, ajungându-i din urmă, o salutară adânc pe Adina.</p>
                     <p rend="justify">— Sărut mina, doamnă, se înclină Dănuţ pentru a doua oară, hotărât să plece.</p>
                     <p rend="justify">— Dănuţ… hai cu mine, Dănuţ…</p>
                     <p rend="justify">Vorbea abătut, blând, cu ochii mari şi capul aplecat pe o parte de acelaşi zâmbet.</p>
                     <p rend="justify">Dănuţ ridică din umeri. Vântul şi soarele îi aprindeau mişcări rotunde în păr.</p>
                     <p rend="justify">— De ce te temi, Dănuţ? … Acoperă-te, e soarele prea tare… Dănuţ, hai cu mine, puţin numai…</p>
                     <p rend="justify">Porniră alături. Tăceau amândoi. Ceva trist îi despărţea. Pe Calea Victoriei fură întâmpinaţi pas pas de saluturi plecate, la care Adina răspundea distrat, şi Dănuţ jenat. O luară la vale, pe ştrac Sfântul Ionică.</p>
                     <p rend="justify">Trecură dincolo de „Enescu”.</p>
                     <p rend="justify">— Vreau să-ţi dau scrisorile tale, Dănuţ…</p>
                     <p rend="justify">Nu îndrăzni să-i spună iarăşi „sărut mina, doamnă”, fiindcă văzuse tremurul lacrimilor în gene şi în glas.</p>
                     <p rend="justify">Traversară bulevardul şi, pe rând, străzile cunoscute ale celei dintâi iubiri de tinereţă apărură lui Dănuţ, aceleaşi, fără bătaia de inimă de atunci.</p>
                     <p rend="justify">Se simţea ca la înmormântarea unei rude indiferente. Tonul „sărut mina, doamnă” îl ofensa prin odiosul convenţionalism teatral, şi altă soluţie nu găsea. Nu-i spunea „Adina”, fiindcă pentru el nu mai era „Adina”, şi era obligat să fie artificial faţă de Adina, care era – sau părea – naturală în „rolul trist”.</p>
                     <p rend="justify">Mergeau încet, cu o cadenţă agreabilă când te plimbi pe o alee de toamnă, răscolind straturile de frunze veştede cu piciorul, dar incomodă când vrei să ajungi undeva şi să isprăveşti mai repede.</p>
                     <p rend="justify">Revăzu vitraliul albastru şi tăbliţa:</p>
                     <p rend="justify">MICHEL STEPHANO.</p>
                     <p rend="justify">Căpitan din Marina Comercială.</p>
                     <p rend="justify">De ce-o mai păstra?</p>
                     <p rend="justify">Adina sună. Apăru Aneta, cu un zâmbet iscoditor.</p>
                     <p rend="justify">Mirosea a pustiu în casă. Mobile împachetate, paie pe jos: dezordinea începutului de mutare.</p>
                     <p rend="justify">Intrară în ietac. Numai ietacul mai continua să trăiască în clădirea moartă. Stăruia încă parfumul Adinei. Într-un vas erau tufănele. Pe măsuţa de noapte, într-un medalion, o fotografie de-a lui Dănuţ în costum de patinaj.</p>
                     <p rend="justify">Adina îşi scoase toca din cap, se aşeză pe marginea patului, îl privi pe Dănuţ, apoi încăperea.</p>
                     <p rend="justify">Ochii i se umplură de lacrimi.</p>
                     <p rend="justify">Deschise buzele, le închise. Faţa-i era palidă ca lumina prin care a căzut o pasăre ucisă. Se ridică. Umblă în dulap, scoase un cofret de fildeş adus din Italia…</p>
                     <p rend="justify">— Dănuţ… aici… aici… scrisorile tale…</p>
                     <p rend="justify">Marele suspin al plânsului o cutremura toată, dându-i o respiraţie învălmăşită. Lăsă cofretul pe un scaun şi căzu pe pat plângând cu faţa în aşternut.</p>
                     <p rend="justify">Ochii lui Dănuţ se aburiră. Era atât de deznădăjduit plânsul Adinei şi trupul ei zguduit în casa cu trecut împachetat, încât jalea îl birui, grea şi deodată asupra lui.</p>
                     <p rend="justify">Plângeau alături amândoi, pe acelaşi pat al iubirii lor. Şi, ca împotriva unui îngheţ nemilos, trupurile lor se alipiră, căutând adăpostul căldurii omeneşti. Plângeau strânşi unul în altul, umăr lângă umăr, tâmpla lingă tâmplă.</p>
                     <p rend="justify">Cu ochii închişi, ca prin somn, Adina cuprinse cu braţele capul lui Dănuţ, cufundându-şi faţa în părul lui. Plângea şi-l săruta. Buclă cu buclă, şuviţă cu şuviţă, îl săruta ca pe un cap de mort iubit, îmbrăcându-i tâmplele în jilava căldură a buzelor şi-a lacrimilor.</p>
                     <p rend="justify">Dănuţ îşi răsuci capul îngreuiat de o vibraţie de întuneric opac. Buzele lui întâlniră buzele Adinei, ude, calde, arse. Se sărutară lung, lacomi, flămânzi, ciocnindu-şi dinţii, muşcându-şi buzele, îndurerându-se dând sărutării ţipătul sângelui. Braţele se cuprindeau, se încleştau, dezmierdau, dezbrăcau, smulgeau, chemau, ademeneau, porunceau, luptau – flăcări aiurite.</p>
                     <p rend="justify">— Adina!</p>
                     <p rend="justify">— Dănuţ!</p>
                     <p rend="justify">Răsunase vechiul gemăt.</p>
                     <p rend="justify">Zbor nebun deasupra unei prăpăstii cu vârtejuri mohorâte şi fulgere orbitoare.</p>
                     <p rend="justify">— Dănuţ! …</p>
                     <p rend="justify">Prăvălire rănită în prăpăstii fără fund. Deznădejdea vertiginoasă a fericirii vertiginoase…</p>
                     <p rend="justify">Dulce ca o tânguire de vioară în cerul pierdut: „Dănuţ”…</p>
                     <p rend="justify">Muţi, palizi, devastaţi, erau unul lângă altul, străini ca doi morţi în raclele lor.</p>
                     <p rend="justify">Îşi aşezară hainele, tăcuţi, ca prin întuneric.</p>
                     <p rend="justify">Dănuţ ţinea ochii în jos.</p>
                     <p rend="justify">Se auzi motorul unui automobil. Se oprise la poartă. Răsunară două semnale ale claxonului.</p>
                     <p rend="justify">Aneta se precipită în odaie fără să bată la uşă.</p>
                     <p rend="justify">— A venit domnul!</p>
                     <p rend="justify">— Bine. Spune-i să aştepte.</p>
                     <p rend="justify">Dănuţ îşi luă chipiul. Adina îl urmărea cu ochii rătăciţi.</p>
                     <p rend="justify">— Dănuţ! Dănuţ! … Să păstrez casa pentru noi?</p>
                     <p rend="justify">— Nu.</p>
                     <p rend="justify">— Dănuţ… rămâi, Dănuţ drag…</p>
                     <p rend="justify">Îl apucă de pieptul tunicei, ghemuindu-se în el, cu ochii iluminaţi ca de un tremur de fulgere.</p>
                     <p rend="justify">Se auzeau paşi în curte şi voci.</p>
                     <p rend="justify">Dănuţ se scutură.</p>
                     <p rend="justify">— Scrisorile, Dănuţ…</p>
                     <p rend="justify">— Arde-le.</p>
                     <p rend="justify">Trecu în goană prin sofragerie. Aşteptă.</p>
                     <p rend="justify">Nu mai putea aştepta. Ieşi afară. Trecu hotărât prin curte, prin faţa şoferului blazat. Trecu înainte, înainte.</p>
                     <p rend="justify">Avea în nări parfumul Adinei, şi din haine parcă şi din mişcări i se pulveriza mereu.</p>
                     <p rend="justify">— Ce murdărie! Ce murdărie!</p>
                     <p rend="justify">Din toate părţile soarele, soarele curat subt cerul albastru. Zi limpede şi gravă de april.</p>
                     <p rend="justify">Monica! Monica!</p>
                     <p rend="justify">Unde erau marile aripi de lebădă cerească ale îngerului drăgostii lui? Unde? Se înăcriseră deodată, fleşcăite, ca o vulgară frişcă.</p>
                     <p rend="justify">— Ce murdărie! Doamne, Doamne!</p>
                     <p rend="justify">Mergea în goană, cu spinarea aplecată. Un clacson cirii aspru. Întoarse capul, se dădu în lături. Adina între Ioana Pallă şi Alexandru Pallă, ca o fetiţă adusă de la o înmormântare. Amândoi erau aplecaţi asupra ei. Limuzina trecu.</p>
                     <p rend="justify">— Ce murdărie!</p>
                     <p rend="justify">Se simţea netrebnic şi bătrân.</p>
                     <p rend="justify">O luă pe bulevard la deal, fără să vadă, fără s-audă mergând, mergând.</p>
                     <p rend="justify">— Hei, tinere! Băieţaş! Numărul 432!</p>
                     <p rend="justify">Întoarse capul.</p>
                     <p rend="justify">— În ce clasă?</p>
                     <p rend="justify">Se apropie, ducând instinctiv mina la chipiu.</p>
                     <p rend="justify">— A! Dumneata eşti, Deleanu! Bine, Deleanu, ce Dumnezeu, nu eşti încă student!</p>
                     <p rend="justify">— Mă iertaţi, domnule director, eram preocupat…</p>
                     <p rend="justify">— Bine, bine! Tot elev bun?</p>
                     <p rend="justify">— Dă!</p>
                     <p rend="justify">— Bună ziua, Deleanu.</p>
                     <p rend="justify">— Vă salut, domnule director.</p>
                     <p rend="justify">Făcu vreo câţiva paşi. Se opri. Un zâmbet i se închega pe faţă. Bine că nu-l prinsese fumând pe stradă!</p>
                     <p rend="justify">Şi zâmbi, un zâmbet la care participau şi plămânii.</p>
                     <p rend="justify">Slavă Domnului! Era încă elevul Dan Deleanu dintr-a opta modernă.</p>
                     <p rend="justify">SFÂRŞIT</p>
                     <p rend="justify">1 Sărut mâinile, doamnă (fr.).</p>
                     <p rend="justify">2 Cum? Nu intraţi, dragă domnule? (Fr.)</p>
                     <p rend="justify">3 Mi-e teamă, doamnă, să nu-l deranjez pe soţul dumneavoastră! (Fr.)</p>
                     <p rend="justify">4 Dar sunt singură, micuţul meu paj… El este în străinătate (fr.).</p>
                     <p rend="justify">5 …care era mereu în străinătate (fr.)</p>
                     <p rend="justify">6 „Satelit”, în argoul pensionatelor de fete, înseamnă: o jună elevă care gravitează liric în jurul alteia Ż dintr-o clasă superioară Ż numită „flamă”. Satelitul se roşeşte graţios şi pudic de câte ori îşi vede flama; îi aşază pupitrul; îi scoate petele de pe şorţ şi rochie; îi trimite cărţi poştale ilustrate în timpul vacanţelor… Într-un cuvânt, satelitul e un fel de ordonanţă pasionată a flamei (n.a.).</p>
                     <p rend="justify">7 A îmbina utilul cu agreabilul (fr.).</p>
                     <p rend="justify">81 Un vis visez adesea, ciudat, răscolitor, / Despre-o necunoscută Ż o iubesc, mă iubeşte, / Mereu e alta, totuşi mereu doar ea, fireşte, / Şi care mă iubeşte şi-mi ştie orice dor (fr.).</p>
                     <p rend="justify">9 Am băut nişte molan, / Totul se-nvârteşte totul se-n-vârteşte. / Am băut nişte molan, / Totul se-nvârteşte-n han (fr.)</p>
                     <p rend="justify">10 Era foarte necăjit/ Bietul cer de ambră-albastră, / Că era îndrăgostit/ De marea verde, de marea albastră (fr.).</p>
                     <p rend="justify">11 Durere-a mea, o, de ce oare, / Dulce-adiere, blândă-adiere, / Vânt rece, vânt lin ca o legănare, / Rupi frunzele din meri, din merii inimii-n candoare? / De ce alungi aceste sonatine în floare, / Sub privirea triumfătoare, sub privirea batjocoritoare/ A celei ce-mi cunoaşte şi sufletul, şi iubirea, şi dorul care doare? (Fr.)</p>
                     <p rend="justify">12 Melizanda, fereşte-te de Peleas! (Fr.)</p>
                     <p rend="justify">13 Era un merişor cândva/ Grav ca o gingaşă Infantă; / Avea o rochie bufantă/ De frunze verzi şi-un obrăjor/ Alb-roz ca al păpuşilor/ Când primăvara-i surâdea. // Şi fredona cu voce-naltă. // Era un dulce băieţel, / Ca o cireaşă gras şi roz, / Cu buclele frumoase coz. / Şi rău de loc nefiind el/ Vedea prin ierburi mulţi pitici, / Şi cu mânuţele lui mici// Se închina-n altar frumos. II Şi merişorul de-altădată/ Crescu într-una, după dată, / Şi băieţelul de-altădată/ Făcu şi el la fel îndată. // O, dulce soră-a merilor, / Mai ştii acel copil frumos/ Ca palma mâinii tale roz? / Că mie, draga mea, mi-e dor/ Mereu de dragul merişor (fr.).</p>
                     <p rend="justify">14 Pe fluviu, trandafirii amurgului sunt lavă, / Iar pala-n-fiorare a serii ce se lasă/ Evocă-un parc de toamnă cu-o bancă-n cari visează I De-acuma tinereţa-mi ca o vădană gravă (fr.).</p>
                     <p rend="justify">15 Pe corpul vazei (fr.).</p>
                     <p rend="justify">16 Cornul de aur (f r.).</p>
                     <p rend="justify">17 Povestiri (fr.).</p>
                     <p rend="justify">18 În grădina Infantei (fr.).</p>
                     <p rend="justify">19 Se-mbată seara cu oţel/ Şi capul zilei curajoase-l taie. / Un vis stăruitor, mereu la fel, / Mi-ncercuieşte fruntea de văpaie. // Cum să te pot tăgădui/ Când inima-ţi haină/ Pe-a mea adânc se altoi, / O cruntă, vie rădăcină…// De tine cum să mă dezleg/ Când platoşa mea sfânta/ E numai crezu-acesta-ntreg/ Ce te binecuvânta…// Când voi pierde-acest crez frumos, / O spadă fulgerând grăbită, / Ca ţipătul de groază scos, / Va reteza inima mea zdrobită. // Seara care cu oţel se îmbată/</p>
                     <p rend="justify">Trage din teacă arma ei fină: / Subţirea sabie încovoiată/ De lună adamantină (fr.)</p>
                     <p rend="justify">20 O, dulce soră-a merilor, / Mai ştii acel copil frumos/ Ca palma minii tare roz? / Că mie, draga mea, mi-e dor/ Mereu de dragul merişor (fr.).</p>
                     <p rend="justify">21 Atins! (Fr.)</p>
                     <p rend="justify">22 În gardă! (Fr.)</p>
                     <p rend="justify">23 Mii de scuze, colonele! (Fr.)</p>
                     <p rend="justify">24 Mii de mulţumiri, copila mea, am onoarea să vă aştept (fr.).</p>
                     <p rend="justify">25 Scriitor francez (1863Ż1944), autor de romane istorice</p>
                     <p rend="justify">26 Ia te uită! Uitasem. Ce amabil din partea dumneavoastră, dragă domnule, că mi-aţi adus aminte! (Fr.)</p>
                     <p rend="justify">27 O! Nu, mulţumesc! Nu am nevoie de asta ca să exist Ż nu-i aşa, scumpul meu coleg? (Fr.)</p>
                     <p rend="justify">28 De fapt, îmi dau seama că familia mea de unchi se măreşte în chip amuzant! Însă, în schimb, am plăcerea de a primi o nepoată foarte simpatică, pe această cale neplăcută! (Fr.)</p>
                     <p rend="justify">29 Taci, Barbaroza! (…) nu-i aşa, d' Artagnanette? Abia m-am despărţit de unul (fr.).</p>
                     <p rend="justify">30 Cine e, domnule La Fontaine? (Fr.)</p>
                     <p rend="justify">31 E un politician Ż desigur (fr.).</p>
                     <p rend="justify">32 A! Asta e! Da, Costea Babic! Iată-l, d'Artagnanette! Are o manieră pomădată de a fi tachist; cu totul un produs Tache. Mă umple de bucurie! (Fr.)</p>
                     <p rend="justify">33 Cum dezvoltă politica spiritul de observaţie! (Fr.)</p>
                     <p rend="justify">34 …Spiritul, în general</p>
                     <p rend="justify">35 Hm, e surprinzător! Şi cu toate astea, seamănă câteodată cu mătuşă-sa, Elencu Dumşa, care era oribil de urâtă şi înfiorător de inteligentă. Da, înfiorător de in-te-li-gentă, domnule tachist! Ai cunoscut-o, Barbaroza? (Fr.)</p>
                     <p rend="justify">36 Dimpotrivă! Însă îi seamănă, mai ales când spune adevăruri. E straniu! (Fr.)</p>
                     <p rend="justify">37 Cu inima răpitoare (fr.)</p>
                     <p rend="justify">38 Dă ca să-ţi dau (lat.)</p>
                     <p rend="justify">39 Sărută-mă, Ninette, sărută-mă (fr.).</p>
                     <p rend="justify">40 Nu te jena! (Fr.</p>
                     <p rend="justify">41 Duc tot ce am cu mine (lat.).</p>
                     <p rend="justify">42 Şi roză, şi crin, şi columbă, şi soare (germ.).</p>
                     <p rend="justify">43 Ea singură-i toată-a iubirii licoare, / E roză, şi crin, şi columbă, şi soare (germ.).</p>
                     <p rend="justify">44 Stăpâne! Stăpâne/ Pe tâmpla-mi fierbinte/ Dulce umbră-mi pune/ De mintă s-alinte. // Inima mea, spune/ Cine-acest stăpân e? / Că iată cum plângi, / Iată-ţi doru-anume…// Unde-i bucuria? / Unde-i senioria? / Primăvara-i grea, / Tristă, vai, pustia! / Anii, mii, iubirea mea, / Albesc primăvara ta (fr.).</p>
                     <p rend="justify">45 Şi roză, şi crin, şi columbă, şi soare, / Pe toate le-am iubit eu cu dragoste mare. / Nu le mai iubesc, doar pe una, altceva nimica: / Micuţa, Drăguţa, Regina, Unica. Ea singură-i toată-a iubirii lucoare, / E roză, şi crin, şl columbă, şi soare (germ.).</p>
                     <p rend="justify">46 E o femeie autoritară (fr.).</p>
                     <p rend="justify">47 Dramă istorică în versuri de Edmond Rostand (1868Ż 1918). L' Aiglon este ducele de Reichstadt, fiul lui Napoleon I şi al Mariei-Luiza de Austria.</p>
                     <p rend="justify">48 Morcoveaţă, opera cea mai cunoscută a lui Jules Renard (1864Ż1910), publicată în anul 1394</p>
                     <p rend="justify">49 Frumoasa Dunăre albastră (germ.).</p>
                     <p rend="justify">50 Urăsc mişcarea care liniile mişcă; / Şi nu plâng niciodată (fr.).</p>
                     <p rend="justify">51 Bot-de-lup, Bot-de-lup, / Bot-de-lup e omuleţul Bot-de-lup, Bot-de-lup (fr.),</p>
                     <p rend="justify">52 Ce-ai făcut, o, tu, care-acum/ Îţi plângi tristeţea, Ce-ai făcut, zi, tu, cel de-acum, / Cu tinereţea? (Fr.)</p>
                     <p rend="justify">53 Frumos de tot! (Fr.)</p>
                     <p rend="justify">54 Voinice elefant, de ce râzi? (Germ.)</p>
                     <p rend="justify">55 Afară (germ.).</p>
                     <p rend="justify">56 Bucatele pământului, roman al scriitorului francez André Gâde (1869Ż1951).</p>
                     <p rend="justify">57 Deci hoinăream, cu ochii-n pavajul vechi ţintiţi, / Când tu, cu soare-n plete, mi-ai apărut în stradă, / Şi-n seară atunci, râzându-mi, am zis că pot s-o vadă/ Privirile-mi pe zâna cu coiful de lumină, / Ce, cândva, peste somnu-mi de ţinc fără hodină, / Trecea, lăsând apururi din mâinile-i bogate/ Să ningă roiuri albe de stele-nmiresmate (fr.).</p>
                     <p rend="justify">58 Dacă vrei să mă deplângi (lat.)</p>
                     <p rend="justify">59 Jocul mâinilor, jocul răufăcătorului! Piei, răule! (Fr.)</p>
                     <p rend="justify">60 Jupân Corbul, pe-o ramură sus, / ţinea nişte brânză în cioc (fr.) (La Fontaine).</p>
                     <p rend="justify">61 Jupân Vulpoi, de mireasmă adus, / cam aşa-i trăncăneşte cu foc (fr.) (La Fontaine).</p>
                     <p>62 Cei absenţi n-au niciodată dreptate (fr.).</p>
                  </div>
               </div>
            </div>
            <div type="div2">
               <head>
                  <label>Vol.4</label>
                  <lb/>Între vânturi</head>
               <div type="div3">
                  <head>
                     <label>Partea întâia</label>
                     <lb/>Sfârşitul unui an şcolar</head>
                  <p rend="justify">Ardeau numai luminile utile, depărtate cu preciziune unele de altele, aerian izolate, cu spaţii de noapte marină între licăririle lor fragile. Întuneric prin umbra onctuos spintecată – spuma elicei fumega alb pe vântul lins al apei – fără de trup, tăcut; vaporul nu era decât procesiunea somnambulă a unei constelaţii grupată geometric, subt tremurul captiv al constelaţiilor fixe.</p>
                  <p rend="justify">Nu răsuna nici un tunet spumos de talaz – salt solitar sfărmat în larguri – nici pas desculţ de val nu s-auzea, împiedicându-se în trena lungă. Tăcere fără cadenţă de frunză, iarbă, vânt sau undă: tăcerea cosmic destinsă în fluida boltire a celor patru zări. Cosite, vastele întinderi abureau seva salină a mării. Amar, amar parfum de toamnă, de parcă Zeul apelor adânci strivise-n palme sucul pământean al frunzelor de nuc şi, cu o singură mişcare, îl imensificase umed pân' la stele.</p>
                  <p rend="justify">Toţi pasagerii dormeau în cabinele alb şi jilav mirositoare a odaie de baie, cu ferestruicile închise, înfăşuraţi în pături groase, căci după suavele nopţi mediteraneene, cu dulcea lor privire de un albastru marin subt vălurile de cadână ale lunii, şi cu suflarea lor de floare de lămâi, migdal şi portocal – aspra noapte a Mării Negre înfricoşa ca ochii de corsar.</p>
                  <p rend="justify">De aceea, coverta cabinelor de clasa I era pustie; chaises-longues-urile, goale. În curba molatecă a unora, câte o batistă uitată amintea viteazul strănut care alungase în cabină pe călătoarea hotărâtă, în principiu, să aştepte răsăritul lunii.</p>
                  <p rend="justify">Două chaises-longues-uri numai erau ocupate. Unul adăpostea o umbră, somnul unei umbre; celălalt, o lumină, o iluminare căpşunie cu intermitenţe de întuneric: ritmul luminos al pipelor pufăite. Aceasta împrăştia mirosul franc al maryland-ului. Fumătorul era un fanatic al maryland-ului, tutun a cărui aromă pornea elegiac din adolescenţa-i depărtată, cu bereta de catifea a pictorilor înclinată pe-o ureche în care viaţa din Montmartre răsuna cu zvon de sărutări, pahare sparte sau ciocnite şi argot de midinete.</p>
                  <p rend="justify">         „La royne Blanche comme lis Qui chantait à voix de seraine Berte augrant pié, Bietris, Alis, Haremburgis qui tient la Maine, Et Johanne la bonne Lorraine Que Englois brûlèrent à Rouan Où sont-ilz, où Vierge souvraine?</p>
                  <p rend="justify">Mais où sont les neiges d'antan?”</p>
                  <p rend="justify">Unde era Parisul de altădată? Alt sunet aveau cafenelele, alt miros. Monedele yankee şi britanice ricanau cinic, ca şi răsfrângerea lor în ochii midinetelor de astăzi.</p>
                  <p rend="justify">Odinioară, moneda franceză aruncată pe zincul bistro-ului era râsul boemei calice. Nu mai răsuna. Calicia de după război se numea mizerie, şi era.</p>
                  <p rend="justify">Fumul pipelor engleze şi americane, adevărat cocktail tabagic, fiertură de tutun cu miere, santal, smochine şi opiu, dulceag ca sarailiile orientale, echivoc, trândav şi cu cleioasă ceaţă, izgonise simplul şi bărbătescul fum de maryland; ori poate acesta pierise deasupra tranşeelor galice o dată cu o întreagă generaţie al cărei parfum fusese.</p>
                  <p rend="justify">Jazul antropofag, urlat, scuipat, scrâşnit, orăcăit şi hârâit de gura cacofonică a negrilor buzaţi, destrăbălase zâmbetul francez, copil al şansonetei melancolice şi maliţioase. Vechiul Paris ardea pe rugul valutar, încălzind obrajii congestionaţi ai celor care arseseră odinioară pe Ioana d'Arc, şi ai fraţilor lor transoceanici.</p>
                  <p rend="justify">Alexandru Pallă, moldovean cu străbuni de pe vremea lui vodă Ştefan, nu se mai simţea contimporan cu viaţa Parisului. Îmbătrânise?</p>
                  <p rend="justify">Când nu mai eşti contimporanul epocii în care-ţi porţi declinul vârstei, ci numai al pietrelor amintitoare a epocii apuse, te-ai sihăstrit în trecut, ca înserarea în apa brumărie a unei vechi oglinzi, printre tăceri uscate de mătăsuri.</p>
                  <p rend="justify">Alexandru Pallă nu mai trăia viaţa Parisului, şi cum pentru el a trăi însemna a picta, nu mai picta viaţa Parisului, dar nici viaţa demodată a amintirilor. Pe pânzele lui de după război, curgeau apele Senei cu cenuşiuri lung ostenite spre funduri turburi de argint, dar nici o vâslă nu le turbură visarea, nici un catarg, nici un braţ de om, şi curgerea lor ca şi a timpului era parcă solemn împovărată de imensa trenă a propriului trecut; visau cheiurile Senei cu parapete triste şi pustii, c-un uuit de vânt parcă amuţit prin golul lor şi un vârtej de frunze moarte, dus; câte un pod trecea de la un mal la altul cu paşii tăcerii prin rugina lui; se năruia un zid de casă veche cu varul măcinat ca faţa de os a leproşilor.</p>
                  <p rend="justify">Domina albul în toate pânzele, dar un alb a cărui fragedă lumină se stinsese, un alb colbăit ca surul fior al aţelor de păianjeni în casele părăsite.</p>
                  <p rend="justify">Într-un singur peisaj, tot un parapet pe cheiul Senei, viaţa lăsase un semn. Sena curgea cu gestul halucinat al braţelor de oarbă bătrână, călăuzind trupul prin locurile tinereţii. Pe parapet atârna o păreche de mănuşi mici de femeie, albe. Se înecase femeia care le purtase? Poate că le uitase acolo după ce strânsese în mânile goale mânile iubitului ei. Plecase poate fericită, cu dragostea alături. Dar ani trecuseră de atunci, desigur. Mănuşile erau veştede. Parfumul delicat al mânilor care le purtase, pierise. Melancolia dezumflată a albului lor mort pecetluia gestul ostenit al anilor.</p>
                  <p rend="justify">Toate tablourile puteau fi intitulate: Tăceri. Tăceri ca în unele case ale epilogului romanelor lui Turghenief. Întipărirea elegiacă a timpului pe decoruri ale tinereţii. Prin zgomotul barbar al epocii, „tăcerile” lui Alexandru Pallă erau un anacronism.</p>
                  <p rend="justify">În apartamentul din rue de l'Observatoire, două „tăceri” trecuseră de-a dreptul în odaia Monicăi, deşi fuseseră dăruite Olguţei, şi deşi Alexandru Pallă socotea că mai nimerit le-ar fi fost locul în odaia pianului negru unde asculta nocturnele lui Chopin privind corbul pletelor Olguţei desfăşurându-şi aripile pe profilul solitar deasupra muzicei ca figurile săpate-n prora triremelor – decât în odaia unde Monica îşi lucra teza de doctorat – <hi rend="italic">Baladele lui François Villon</hi>  – cu o gravitate blajină de bunică şi c-un zâmbet blond de miere şi de tei în cozile medievale.</p>
                  <p rend="justify">         *</p>
                  <p rend="justify">Brusc, noaptea fu neagră.</p>
                  <p rend="justify">Enorm răsărită în enorma încruntare, plată, grea, fără lumină, de un roş otoman – luna. Orizontul era straniu ca un zid care deodată ai simţi că te pândeşte c-un ochi de ciclop; ca un uriaş zid de marmură neagră care ar deveni deodată un ochi roş, fără trup, fără cap, fără pleoape, fără gene, fără pupilă, ochi opac, orb, care totuşi te vede, vine, creşte, se dilată, te cuprinde, te soarbe umplându-se de sângele inimii tale<hi rend="color(#000000)">…</hi>
                  </p>
                  <p rend="justify">Coşmarul se ridică de pe pieptul mării. Desprinsă de pe tăiuşul zării luna pluti masiv. Deasupra şi în jurul ei pe cer se aprinse ca într-o mohorâre de fum gros, sanghinul nimb al vulcanilor.</p>
                  <p rend="justify">Vroiau parcă să înflorească maci din truda şi mocnirea sângerie.</p>
                  <p rend="justify">Înfloriră, roşi, rubinii, profirii<hi rend="color(#000000)">…</hi>  se topiră în largă dâră. Îngălbeniră.</p>
                  <p rend="justify">Palid, nuferi galbeni tremurară.</p>
                  <p rend="justify">În noaptea limpede, cu abur aiurit plutea paloarea pură a lunii, alungată tot mai sus de groaza roşie, căzută în adâncuri, a monstruosului ochi tentacular din încleştarea căruia scăpase. Şi marea era acoperită de sudoare rece.</p>
                  <p rend="justify">—  Nu dormi, Olguţa?</p>
                  <p rend="justify">Trupul din chaise-longue nu se mişcase. Ochii nu clipeau; mari deschişi, priveau pironiţi, fără să vadă în afară, ostenind faţa, fruntea; privire din acelea care lasă cearcăne subt ochi şi o dungă pe frunte.</p>
                  <p rend="justify">—  Olguţa!</p>
                  <p rend="justify">Alarma exagerată a glasului care-o chema, o deşteptă.</p>
                  <p rend="justify">—  Am visat, Paşa<hi rend="color(#000000)">…</hi>  şi dumneata ai visat? urmă glasul şovăitor, cu o ironie automată.</p>
                  <p rend="justify">Întoarse capul pe o parte. Vroia să fie singură.</p>
                  <p rend="justify">—  A răsărit luna!</p>
                  <p rend="justify">—  Da.</p>
                  <p rend="justify">Se răsuci pe o coastă. Pledul îi lunecă de pe picioare. Paşa se ridică, se aplecă acoperind la loc trupul suplu. Răsufla greu, ca după un efort. Scutură cenuşa pipei, o umplu, o aprinse.</p>
                  <p rend="justify">Zorii lunii se ridicau pe mare de pretutindeni, ca şi cum luna n-ar fi fost izvorul, ci numai semnul deşteptărei lor. Albe denii în miez de noapte.</p>
                  <p rend="justify">Unii oameni trăiesc în pat. Deopotrivă pentru somn şi lenevirea trează, patul îi cheamă când iubesc, când cetesc, când visează. Viaţa lor e un lent şi cotidian înec în pat.</p>
                  <p rend="justify">Dacă şi-ar face bilanţul plastic al orelor de pat şi-al celorlalte, viaţa lor ar putea fi reprezentată printr-o vastă suprafaţă orizontală, într-un colţ al căreia, prizărit, un mănunchi de verticale s-ar ivi ca o caravană în deşert.</p>
                  <p rend="justify">Pentru Olguţa, patul însemnase întotdeauna spaţiul strict al somnului şi nimic mai mult. În copilărie, când deschidea ochii dimineaţa, spontan sărea din pat, resortul săriturii fiind parcă în ridicarea pleoapelor. Această elasticitate a copilăriei o păstrase agresiv de-a lungul anilor şcolari şi al celor următori.</p>
                  <p rend="justify">Acum şedea întinsă în chaise-longue, trează, cu ochii deschişi. Înfrângere de corabie cu pânzele întinse, răsturnată pe ape.</p>
                  <p rend="justify">Mari, gravi, neclintiţi ca fluturii de noapte în lumină, ochii priveau.</p>
                  <p rend="justify">Îi era frig. Dar răceala venea mai ales dinlăuntru.</p>
                  <p rend="justify">Trecuse iarăşi prin vis gândul acela, ca un gheţar plutitor. „Voilà, il est parti le petit bobo<hi rend="color(#000000)">…</hi>  mais s'il venait a se répéter, il faudra l'enlever tout de suite”<hi rend="color(#000000)">…</hi>
                  </p>
                  <p rend="justify">Fraza păstra încă, intact, parfumul farmaceutic, iodat şi fenicat, al hirurgilor. Când o auzise întâia oară, o înregistrase superficial urechea şi profund sufletul. Profesorul Mass, meridional sonor ca o peşteră cu ecouri şi hirsut, albise cum se zahariseşte un gavanos cu dulceaţă de nuci: tumultul cârlionţat al părului, musteţilor, sprâncenelor şi bărbii era o cristalizare zaharoasă din care două nucuşoare verzui râdeau: ochii. Intonată de buzele lui, fraza se impregnase de bonomie jovială. Nu putea ieşi o profeţie lugubră dintr-un astfel de om ilar. După câteva luni însă, procesul de dezagregare al cuvintelor de buzele care le rostise şi de accentul cu care răsunaseră atunci, se împlinise. Fraza răsunase din nou, aton, cu miros hirurgical, impersonală ca şi cum cuvintele care-o alcătuiau s-ar fi format de la sine din tăceri de spital.</p>
                  <p rend="justify">         „.mais s'il venait à se répéter”<hi rend="color(#000000)">…</hi>
                  </p>
                  <p rend="justify">Olguţa cânta. Monica lucra în odaia ei. Paşa îşi fuma pipa. Rupt, un acord răsunase ca un candelabru răsturnat.</p>
                  <p rend="justify">O tăcere cu sângele zvâcnind în tâmple.</p>
                  <p rend="justify">Obrajii Olguţei albiseră.</p>
                  <p rend="justify">Apoi, capacul închis brusc răsunase lung. Pianul amuţise negru.</p>
                  <p rend="justify">—  Noapte bună, Paşa!</p>
                  <p rend="justify">Congediat mult mai devreme ca de obicei, Paşa strânse o mână îngheţată.</p>
                  <p rend="justify">A  doua zi, însă, şi în toate zilele care urmară până la îmbarcarea din Marsilia, pentru Monica, Paşa, pentru profesorul ei de pian şi pentru toate camaradele ei şi ale Monicăi, Olguţa fu aceeaşi Olguţă de până atunci.</p>
                  <quote>         „.mais s'il venait”<hi rend="color(#000000)">…</hi>
                  </quote>
                  <p rend="justify">Când îţi aminteşti cuvintele cuiva, e o mişcare în suflet, un murmur mut, o vorbire a gândurilor. În sufletul Olguţei, însă, nici o silabisire nu răsuna. Şi totuşi, fraza era. O vedea deodată, după ce o fixase lung fără s-o vadă, ca bolnavii pironiţi în ghips pe spate, desemnul sau crăpătura păretelui din faţă, mereu privit, absorbit de ochi, orizont identic al câmpului vizual.</p>
                  <p rend="justify">Începutul era un coşmar. Simţise răceala viperii şi înţepătura colţilor în sânul drept. Se deşteptase cu tâmplele reci şi inima-n galop. Lucidă, imediat îşi dăduse seama că, în timpul somnului, cruciuliţa cu lemn sfânt, pe care o purta din copilărie la gât, atârnată de un lănţujel lung, îi încrustase, ostil parcă, un colţ în sânul drept.</p>
                  <p rend="justify">Atât. Adormise iar, pe cealaltă coastă.</p>
                  <p rend="justify">Peste câteva luni, dimineaţa, în odaia de baie, cu o mişcare familiară din copilărie, îşi apăsa părul cu palmele, de o parte şi de alta a cărării. Abia ieşise de subt duşul rece. Simţise o jenă, ca o haină nouă greşit tăiată, care te strânge subţioară. Făcuse mişcări cu braţele. Jena dispăruse. Reapărea însă atunci când ridica braţele deasupra capului. Parcă se strâmtase pielea. Descoperise cauza: o mică duritate rotundă, superficial ascunsă în sânul drept.</p>
                  <p rend="justify">Ridicase din umeri şi se îmbrăcase. Câteva zile scena matinală se repetase, fără ecou diurn. Între timp, Monica plecase în Pirinei, pentru câteva zile, la prietena lor comună Andrée Bertrand. Se dusese la profesorul Mass, din cochetărie, ca să-i extragă „cette énervante boule de graisse” „Extracţia” luase proporţii de operaţie, din cauza decorului şi a cloroformului numai, căci prezenţa profesorului Mass, în uniforma hirurgicală, transforma lugubrul doliu alb al sălii de operaţie într-un alb culinar, un alb de cofetărie în care fierbe ciocolata cu dulce clocot, aşteptată de mormanele de frişcă decorativă. Olguţa se aşezase pe masa de operaţie, în lunga cămaşă de noapte al cărei miros de sulfină aducea parfum de Medeleni, îndepărtată solicitudine a doamnei Deleanu.</p>
                  <p rend="justify">Un gest neprevăzut al Olguţei dăduse un ritm alegru şi zâmbitor tăcerii preliminare în timpul căreia se pregăteşte cloroformul. Fusese invitată să-şi scoată cămaşa care nu avea deschizătură în faţă. Îşi scuturase pletele şi cu o singură mişcare găsise soluţia oportună. Trasă brusc, din două părţi, de degetele lungi şi impetuoase, c-un fâşâit metalic olanda se rupse net până subt sâni. În această atmosferă de ea creată, Olguţa îşi părăsise trupul de o puritate egipţiană, pe masa de operaţie.</p>
                  <p rend="justify">După opt zile, abia, îşi revăzuse sânul, bandajat până atunci, când profesorul Mass îi scosese firele. Puţin bosumflat, ca un obraz de copil deşteptat noaptea din somn, purta o fină semilună roză.</p>
                  <quote>         „.voilà, il est parti le petit bobo<hi rend="color(#000000)">…</hi>, mais s'il venait a se répéter, il faudra l'enlever tout de suite”<hi rend="color(#000000)">…</hi>
                  </quote>
                  <p rend="justify">Era frig şi umed pe mare. O săgeta iar cicatricea, intimidându-i respiraţia. Închise ochii ghemuindu-şi bărbia în piept. Sufletul ostenit de trup avea descurajarea luptătorului călit în lupte glorioase, când îşi dă seama că lama lungă, tăioasa prelungire a braţului, care-l purtase până atunci ca o firească aripă bărbată, i-a devenit deodată grea în mână şi străină, biruindu-l şi pe el.</p>
                  <div type="div4">
                     <head>         *</head>
                     <p rend="justify">Amiaza lunii ardea atât de intens încât pleoapele somnului, opace, deveneau translucide ca boabele de poamă.</p>
                     <p rend="justify">Nici albul mat al varului mânăstiresc, nici cerul sur al perlei în care un zbor de îngeri s-a împăienjenit şi agonia unei lebede a fulguit; nici dura marmură în spuma căreia pluteşte alba nuditate a statuilor; nici îngheţatul crin şi nici fosforescenţa albă a zăpezii – şi niciuna din înfloririle, mâniile, gânguririle, curgerile, plutirile şi suavităţile albului pământesc, nu putea fi asemuită cu neclintita dezlănţuire a luminii de lună.</p>
                     <p rend="justify">Fuseseră parcă păduri pe mare, păduri masive. Nu mai erau. Vibrau străvezii în golul luminii care le străbătuse mistuindu-le.</p>
                     <p rend="justify">Neagră, densă ca încleştarea pământului, marea devenise adâncă, şi clarul ei afund era al lunii: în cer ca şi în mare. Fusese pământ, era apă haotică după somnul metamorfozei. Dar mai era pe undeva pământ? Mai erau munţi, dealuri, stânci, mari reliefuri aspre pe care pasul sună, şi prin care cuvântul fâlfâie-n ecouri? Dar mai erau paşi? Mai răsunau cuvinte?</p>
                     <p rend="justify">Trecea un zbor halucinat prin toate cele, pulberea unei viteze albe. Tot ce era parcă fusese numai.</p>
                     <p rend="justify">Din orizont în orizont, stea, apă şi noapte, sufletul era un gol în golul fără piedică şi fără de hotar al lunii.</p>
                  </div>
                  <div type="div4">
                     <head>         *</head>
                     <p rend="justify">Minutarele cronometrului arătau două jumătate. „A stat”, gândi precipitat Monica, sărind din pat. Şi încă zăpăcită de somnul întrerupt de lună ca de un pumn de apă proaspătă-n obraz, puse mâna pe beretă, reveni, smunci cămeşa de zi şi ciorapii, scutură capul alungându-şi cozile pe spate, clipi<hi rend="color(#000000)">…</hi>
                     </p>
                     <p rend="justify">Tic-tacul ceasornicului o trase de ureche. Deschise ferestruica, scoase capul, văzu ziua mare, găsi luna, o privi incredulă ca pe-o farsă de-a Olguţei, zâmbi stelelor – era luna – şi respiră adânc, punându-şi mânile pe inimă.</p>
                     <p rend="justify">Cu capul înclinat pe o parte, părea că ţine-n braţe un buchet prea greu.</p>
                     <p rend="justify">Prin fereastra căscată, frigul pătrunsese, rărind căldura, cutremurând trupul Monicăi.</p>
                     <p rend="justify">Închise fereastra şi se aşeză pe pat bucuroasă că erau numai două jumătate, întristată că erau abia două jumătate, fericită că va ajunge la Constanţa în zori, tristă că Iaşul nu era port la Marea Neagră în locul Constanţei, bucuroasă şi tristă de toate cele, căci bucuriile Monicăi, ca şi genele ei grele, se-nvecinau cu lacrimile.</p>
                     <p rend="justify">Atâta aur îi îmbrăca părul, încât părea luminat de soare ca acele cupole ale bisericilor avântate care mai strălucesc încă atunci când tot oraşul e-n amurg. Poate de asta trupul părea mai nalt decât era, culminând în aurul aerian.</p>
                     <p rend="justify">Era frumoasă? naltă? zveltă? Nu-i erau palizi obrajii, turburi ochii? Naltă, ar fi vrut să fie, zveltă, dulce, limpede ca dragostea pe care i-o aducea lui Dănuţ după trei ani de despărţire. Să-i fie trupul conturul şi iluminarea dragostei, cum pare cupa de cristal conturul şi iluminarea pură a apei care-o umple.</p>
                     <p rend="justify">Dănuţ! Topit în buzele ei, numele drag nu era strigăt, ci tăcere îmbrăţişată. Îl iubea atât de mult încât numai de la el primea impresia multiplă a vieţii, zvâcnirea ei caldă. Când se gândea la Dănuţ, o dulce greutate i se cufunda în suflet, şi sub bătaia inimii, ultim inel deasupra unei cufundări adânci, ardeau comorile-ngropate în fluida imensitate a amintirii.</p>
                     <p rend="justify">Era atât de real Dănuţ, depărtatul Dănuţ, încât toţi ceilalţi oameni pe care-i cunoştea, cu care trăia zilnic, păreau pictaţi pe pânze moarte, cu încremenită lor mişcare desuetă, cetiţi în cărţi prăfuite, cu voce tare; pentru Monica, tinereţea celorlalţi părea situată în istorie, ca tinereţea străbunilor, căci singurul contemporan al inimii ei era solitarul Dănuţ. Uşă al cărei mâner păstra întipărirea caldă a mânii lui Dănuţ, uşă prin care năvălea copilul mare cu vestea dragostei în ochi; fereastră la care privea Dănuţ, cu bărbia în mâni, cum fâlfâiau albastre dealurile Iaşului, spre depărtata Monica; pernă, în care se îngropa capul lui Dănuţ, bucle şi parfum călduţ, ca un mănunchi de flori uitat de Monica pe divanul ei; carte în care ochii lui Dănuţ descopereau ca-ntr-o oglindă fumurie de-nserare, zâmbetul Monicăi aplecat spre el – sufletul Monicăi era tot ce putea fi în jurul lui Dănuţ cu duioşie şi cu bunătate.</p>
                     <p rend="justify">Şi totuşi se ducea spre Dănuţ, venind de departe; vaporul mergea încet şi erau<hi rend="color(#000000)">…</hi>
                     </p>
                     <p rend="justify">         „A stat!” se încruntă Monica.</p>
                     <p rend="justify">Nu stătuse. Tic-tacul bătea regulat. Cu domoală hărnicie de furnici urnind uriaşe greutăţi, clipele mişcau trupul de lăcustă moartă a minutarului.</p>
                     <p rend="justify">Erau trei fără douăzeci<hi rend="color(#000000)">…</hi>  şi aproape cinci minute.</p>
                     <p rend="justify">Minutare! Minutare!</p>
                     <p rend="justify">Ochii Monicăi se opriră pe toate minutarele familiare ei. Mergeau toate? Nu se oprise niciunul? N-a rămas niciunul în urmă?</p>
                     <p rend="justify">Minutarele ceasului din bucătăria de la Iaşi mergeau. Ceas nichelat, cu pântece de darabană, proptit gimnastic pe patru picioare, cu casca de alarmă a clopoţelului deasupra. Rămânea totdeauna în urmă.</p>
                     <p rend="justify">—  De ce nu-s gata puii?</p>
                     <p rend="justify">—  Da i-aţi poruncit pi la opt!</p>
                     <p rend="justify">—  Sigur. Îs opt şi un sfert, invoca doamna Deleanu sfertul academic.</p>
                     <p rend="justify">—  Di unde, duduie, numai şăpti jumatati-i la „riveiu” nostru, pi ochii mei, parcă ci-s chioară?</p>
                     <p rend="justify">—  Uf! Am să-l dau pe foc „riveiu” vostru.</p>
                     <p rend="justify">—  Nichelu-i incombustibil, mamă dragă, intervenea Olguţa.</p>
                     <p rend="justify">Era nemuritor ceasul din bucătărie, „riveiu”, cum i se spunea de servitori, „crăcănel”, cum îl poreclise Olguţa din pricina atitudinei de călăreţ cu patru picioare, „blindatul”, cum îi spunea nu mai puţin nemuritorul Neculai, inventatorul cuvintelor nobile.</p>
                     <p rend="justify">Trei fără douăzeci şi trei de minute.</p>
                     <p rend="justify">În bucătărie, focul stins, călduţ încă. Bâzâie somnul natal al muştelor. Subt cuptor cloceşte găina preferată a „babii”. Baba<hi rend="color(#000000)">…</hi>  Le scrisese doamna Deleanu că baba se-mbată des, că slugile nu mai pot sta de răul ei şi că „dacă mai continuă, îi dau drumul”<hi rend="color(#000000)">…</hi>
                     </p>
                     <p rend="justify">Inima Monicăi se strânse. Dacă nu mai era baba, în bucătărie nu mai era piuit de puişori rotunzi şi aurii, nu mai erau pisici, câni… Dacă nu mai era baba, amintirile cu foc de toamnă, măsuţa joasă, turtă-dulce, cucoşei şi mere coapte, din bucătăria de la Medeleni, rămâneau zvârlite-afară, ca mâţişorii lepădaţi.</p>
                  </div>
                  <div type="div4">
                     <head>         *</head>
                     <p rend="justify">Trei fără douăzeci şi două de minute. Minuţioasa preciziune a cronometrelor! Lumina lunii, de o intensitate solară, răspica până şi genele minutelor.</p>
                     <p rend="justify">         „Cucul” din sofrageria de la Iaşi. Cadranul negru, orele albe, minutarele aurii, cutia ca o căsuţă elveţiană: şi timpul e fermier în Elveţia. Două fetiţe cu şorţuri de şcoală, una brună cu fulgere albe de râs şi fulgere negre de ochi, alta blondă, stând cuminte pe scaunul grav cu perniţă, roşind cu genele plecate de câte ori se aude cuvântul „Dănuţ” oftat de doamna Deleanu, învăpăindu-se cu genele ridicate de câte ori s-aude cuvântul „Buftea”, biciuit de Olguţa.</p>
                     <p rend="justify">Un zgomot de resorturi, o uşiţă se deschise ca pentru o minusculă scamatorie, şi apare un cucuşor de lemn făcând o reverenţă: „cu-cu” cântă cucul şi disparen clămpănitul uşiţei urgente.</p>
                     <p rend="justify">—  Unu! exclamă domnul Deleanu, sorbindu-şi cafeaua şi consultându-şi agenda. Şi mi-i un somn!<hi rend="color(#000000)">…</hi>  Paa, copii!</p>
                     <p rend="justify">Şi, ca şi cucul, dispare domnul Deleanu.</p>
                     <p rend="justify">Cânta numai în trecut guşiţa cucului de lemn, căci numai amintiri veneau şi se sculau de la masa din sofragerie, scuturându-şi fărâmiturile, în cadenţa complimentului automat, în miros de pâne, de tutun şi de cafea prăjită.</p>
                     <p rend="justify">Lugubra pendulă antică din salon. De marmură neagră, masivă şi întunecată, ca insula mortuară a lui Bocklin în draperia rigidă a chiparoşilor. Toate orele sunate de ea aveau accentul cobitor al miezului de noapte. Sunet slab, stins, ca un vaiet de buhnă subtpământeană. Şi cadranul ei era livid în piatra sumbră, ca o fereastră de biserică pustie în lumina lunii, prin care minutarele săgetau un zbor negru.</p>
                     <p rend="justify">Trâmbiţile mobilizării în noaptea de august. Dănuţ venise în permisie de la Şcoala militară. Tuns, slăbit, timid şi taciturn, ca în copilărie, în uniforma grea de constrângeri.</p>
                     <p rend="justify">În anul acela nu plecaseră la Medeleni. Olguţa era la Govora cu domnul Deleanu, Dănuţ la Şcoala de artilerie din Bucureşti. Mai apăsător ar fi fost pustiul la Medeleni decât la Iaşi.</p>
                     <p rend="justify">Noaptea de august, cu privirea ei de căprioară gonită<hi rend="color(#000000)">…</hi>  Se plimbase cu Dănuţ pe străzi lăturalnice, unde nu erau agenţi de-ai comenduirei, nici coşmarul galonat, care-i dădea lui Dănuţ spasmul salutului.</p>
                     <p rend="justify">Rătăciseră amândoi în ţinutul de stele şi umbrare al Sărăriei, din care pornesc străduţe laterale spre vale, ca nişte vâsle putrezind în voia apei unui port părăsit. Erau îmbrăcaţi aşa cum se sculaseră de la masă: Monica cu capul gol, Dănuţ fără capelă şi fără sabie. Se coborâseră pe scări, trecuseră prin ogradă, ieşiseră pe stradă mână-n mână, ca îndrăgostiţii de la ţară, şi porniseră prin Iaşi ca printr-o odaie familiară, cu stelele pe cer ca o sulfină pe dulap, cu siluetele caselor întunecate ca nişte mobile de nuc şi de stejar, cu luminile potolite şi blajine ca luciri de candelă subt iconare.</p>
                     <p rend="justify">—  Dănuţ, să ne-ntoarcem, ne aşteaptă tante Alice<hi rend="color(#000000)">…</hi>
                     </p>
                     <p rend="justify">O lăsaseră cântând la pianul din salon.</p>
                     <p rend="justify">În preajma casei sub bolta unui castan<hi rend="color(#000000)">…</hi>  Cădeau şi acuma-n sufletul Monicăi stelele nopţii de august cu tot şiragul cerului desprins de cutremurul sărutării care-i răsturnase capul în imensitatea respirată cu gura şi bătută cu genele a cerului care-i lăsase pe frunte umezeala şi înălţimea.</p>
                     <p rend="justify">Doamna Deleanu cânta.</p>
                     <p rend="justify">—  V-aţi plimbat, copii?</p>
                     <p rend="justify">Se roşiseră cu gura pecetluită de aceeaşi sărutare, gravi.</p>
                     <p rend="justify">—  Hai să ne culcăm, e târziu!<hi rend="color(#000000)">…</hi>  Ce s-aude?</p>
                     <p rend="justify">Trâmbiţele. Sunetul lor spart în tăcerea Iaşului.</p>
                     <p rend="justify">Clopotele, grele, colosale, ca potcoavele unui cal apocaliptic pe lespezi de metal.</p>
                     <p rend="justify">Uralele mulţimii. Se aprindeau lumini pretutindeni. Pendula neagră bătuse de douăsprezece ori, şi se oprise, mută, fără tic-tac, cu minutarele drepte, ca şi cum moartea şi-ar fi ridicat degetul în faţa vieţii.</p>
                     <p rend="justify">Doamna Deleanu se rezemase de pian. Monica încremenise cu mâna pe tâmplă. Şi-n tăcerea rănită din care cad lacrimile, toată tinereţea lui Dănuţ îmbătrânise într-un zâmbet şi se prăbuşise în umerii plecaţi.</p>
                     <p rend="justify">—  S-a declarat războiul, mamă<hi rend="color(#000000)">…</hi>
                     </p>
                  </div>
                  <div type="div4">
                     <head>         *</head>
                     <p rend="justify">Toate luminile-s stinse, numai fereastra odăii lui Dănuţ e palidă, deşi storul e tras şi deşi lampa de la birou e cu abatjour.</p>
                     <p rend="justify">Dănuţ scrie. Iar a băut cafea neagră. Iar nu doarme. Iar lucrează cu fereastra închisă, în fum de tutun, cu mucurile de ţigări morman în scrumelniţa de lângă caiet. Nu bate la uşă. Intră de-a dreptul, în halat, papuci, cu cozile pe spate.</p>
                     <p rend="justify">N-o aude. Tresare. Obrajii lui sunt în mânile ei.</p>
                     <p rend="justify">Doamne! Tâmplele lui Dănuţ zvâcnind în mânile Monicăi, în mânile care de trei ani fac gestul rugăciunii atât de fierbinte că parcă n-ar fi lipite una de alta de vidul lor, ci ar cuprinde tâmplele vii ale lui Dănuţ.</p>
                     <p rend="justify">Doamne! Prăbuşita respiraţie de stele a fericirii! Trage storul, deschide fereastra şi intră-n odaie – noaptea, noaptea Iaşului, tăcerea Iaşului, parfumul Iaşului, respiraţia Iaşului, şi Dănuţ e alături, viu, în afară de Monica<hi rend="color(#000000)">…</hi>  şi-i târziu… Auzi cum bate, auzi, deasupra Iaşului, de patru ori, clopotul Mitropoliei, solemn, vast, cu bronzată cadenţă, în preajma zorilor.</p>
                     <p rend="justify">—  Dănuţ, Dănuţ, sunt patru! Eşti palid, Dănuţ. Ţi-s obrajii reci. Vezi<hi rend="color(#000000)">…</hi>!</p>
                     <p rend="justify">Zâmbesc, ochi în ochi, căci Monica e rumenă, obrajii ei sunt calzi.</p>
                     <p rend="justify">Şi se stinge, muzicală, ultima bătaie a clopotului Mitropoliei.</p>
                     <p rend="justify">—  Noapte bună, Dănuţ!</p>
                     <p rend="justify">Oftă adânc prin zâmbetul feţei în care se stingea ultima bătaie a clopotului ieşan.</p>
                     <p rend="justify">Minutarele cronometrului arătau abia trei jumătate. Şi iar zâmbi. Lumină de lună pe genunchii ei, sufletul Monicăi era lumină de zori la fereastra odăii lui Dănuţ, în care niciodată nu intrase decât casta ei închipuire.</p>
                  </div>
                  <div type="div4">
                     <head>         *</head>
                     <p rend="justify">Când luna-i plină, umbra marilor castele feudale se plimbă pe aleile parcurilor pustii, până departe, unde pasul turnurilor, în ascuţită încălţăminte de cavaler în armură, descălecat, se opreşte medieval, cu veacurile, printre lăncile plecate ale crenelelor.</p>
                     <p rend="justify">Pe vastele şi albele alei ale mării, nici banca de piatră goală, nici joc de ape amuţit, nici secate bazenuri şi nici umbră de castel pornită lung.</p>
                     <p rend="justify">Nimic decât aiurarea tăcerii şi, deasupra, braţul de marmură al lunii, rupt din umăr: purtase-n el o dezmierdare? o poruncă? un blestem?</p>
                     <p rend="justify">Plutea în înălţime gestul ciung al unei statui fără trup, şi nici o umbră nu cădea pe mare.</p>
                  </div>
                  <div type="div4">
                     <head>         *</head>
                     <p rend="justify">Genele Olguţei tremurară. Îşi ţinu respiraţia, ca să nu alunge, să nu distrame ceea ce urechile ascultaseră, în vis parcă, şi ascultau<hi rend="color(#000000)">…</hi>  Ascultau?</p>
                     <p rend="justify">Frigul se înăsprise.</p>
                     <p rend="justify">Deschise ochii asupra stelelor în abur de lună.</p>
                     <p rend="justify">Era trează. Asculta. Auzea. Aceeaşi amplă cadenţă. Aceeaşi întunecată asprime. Aceeaşi inflexiune mai pură decât a fluierelor, acelaşi sunet viu, dens, când ascuţit ca săgeata din arc pornită, când boltit în vibraţie gravă, bronzată cupolă a propriei sonorităţi<hi rend="color(#000000)">…</hi>
                     </p>
                     <p rend="justify">—  Nu!</p>
                     <p rend="justify">Vorbise singură, poruncitor. Îşi smulse cascheta de piele, îşi clătină pletele, se ridică de pe chaise-longue, dreaptă ca vibraţia unei lănci înfipte. Era o energie sălbatecă în gest şi-n trup.</p>
                     <p rend="justify">Şi totuşi, ochii plângeau. Plânseseră. Se deşteptase plângând. Îşi trecu mâna pe faţă, iute, ca să-şi limpezească ochii, ca să poată vedea trenul pornit prin întuneric, în prohodul armatelor ruseşti.</p>
                     <p rend="justify">Sunt întâlniri prin ani, cu acelaşi gest al mânii, al trupului şi al sufletului, atât de identice, încât ai impresia halucinantă că gestul început cu şase ani în urmă îl desăvârşeşti după şase ani, de pildă, că lacrimile pornite din ochi cu şase ani în urmă, acuma le ştergi, abia plânse…</p>
                     <p rend="justify">Ridicase mâna acum şase ani, pe un peron de gară, în urma unui tren pornit, să-şi şteargă lacrimile, aceleaşi lacrimi, întâlnite acum de mâna care, prin ani, făcea acelaşi gest.</p>
                     <p rend="justify">Sufletul bascula imens, cu tot trecutul<hi rend="color(#000000)">…</hi>
                     </p>
                     <p rend="justify">Îşi trecu mâna pe frunte; nu văzu, desigur, trenul demult pornit cu anii, văzu marea, vaporul, cerul<hi rend="color(#000000)">…</hi>
                     </p>
                     <p rend="justify">Şi totuşi<hi rend="color(#000000)">…</hi>  Ascultă. Nu se mai auzea nimic. Şi totuşi cineva fluierase o arie din Boris Godunov, pe care<hi rend="color(#000000)">…</hi>  Nu se mai auzea nimic, nimic. Se prăbuşise tot în trecut, cu bătăile inimii.</p>
                     <p rend="justify">Se aşeză din nou pe chaise-longue, singură, cu insomnia unei dureri care de şase ani, cu ochii deschişi, aştepta un zâmbet să-i usuce ochii sau o mână să-i închidă.</p>
                     <p rend="justify">Mort, îl iubea încă. Abia îl iubea. Dragoste grea, născută şi zidită în tăceri şi noapte, ca o bulină cu vaiet jalnic şi ochi de soare somnambul, deschişi în propria criptă de întuneric.</p>
                     <p rend="justify">Vania Dumşa: acesta era mortul ei.</p>
                     <p rend="justify">Îl văzuse în copilărie, înainte de plecarea în America. Îl uitase, cum uiţi o melodie închisă în tăcerea ta. Îl revăzuse în anul 1914. Plecase iar în Rusia. Căutase să-l uite. Îl regăsise în sufletul ei, în 1916. Şi pribeagul, mort, nu mai plecase.</p>
                     <p rend="justify">O  lună după decretarea mobilizării, doamna Deleanu şi Monica organizaseră o cantină aşezată lângă peronul gării Iaşi, popas cu ceai, pâne, entuziasm şi mâncări reci pentru convoiurile militare.</p>
                     <p rend="justify">Olguţa lucra la un spital, de unde o luau spre seară cantinierele de la gară.</p>
                     <p rend="justify">Într-o seară, întorcându-se acasă, văzuseră în antretul de din faţă un geamantan de muşama jupuită, mânjit, umflat în curelele care-l încercuiau. Peste el, un palton ros, decolorat, şi o caschetă englezească.</p>
                     <p rend="justify">Stăpânul lor nu ancora în nici o casă: trecea numai. Totuşi era la el acasă în orişice decor. Se instalase în salon descifrând cu o stângăcie de urs partitura lui Boris Godunov.</p>
                     <p rend="justify">—  Neculai, să mai pui un tacâm, poruncise doamna Deleanu suind scările şi trecând de-a dreptul în ietac, neglijând să mai spuie bun venit celui care nu purta uniforma militară într-o vreme când numai statuile, copacii, bătrânii, copiii şi ambuscaţii mai cutezau să fie civili.</p>
                     <p rend="justify">—  Treci tu dintâi, Monica, vorbise autoritar Olguţa în faţa uşii salonului, lăsând clanţa pe care-o apucase în prima bătaie a inimii.</p>
                     <p rend="justify">Monica intrase în salon, Olguţa în odaia ei.</p>
                     <p rend="justify">Călătorul ajuns pe vârful muntelui oftează: „Am ajuns?” şi se aşază pe o stâncă sau pe pământ, respiră şi priveşte roată împrejur. Nu s-a întâmplat nici un miracol. Nu i-au crescut aripi, nici n-a început brusc un spectacol unic. Un simplu fapt: stă pe vârful unui munte acelaşi trup care a stat pe scaunul de acasă, pe bancheta tramvaiului, sau perna trăsurii. N-are senzaţia perpendiculară, de înălţime clădită, pe care o ai de pe acoperişul unei case.</p>
                     <p rend="justify">Oare e înalt muntele? Între stânca pe care stă acum şi scaunul de acasă pe care-a stat până acum, se cască o mie, două de metri? Într-adevăr?</p>
                     <p rend="justify">Ce-i asta? Colb stârnit? Nu. Pe mâna întinsă lăcrimează un nour aburos, din aceia care sunt o noiţă pe albastrul cerului – văzuţi de pe fereastra casei, când stai la îndoială dacă trebuie să iei bastonul sau umbrela.</p>
                     <p rend="justify">E  împăiat? Nu. Arhanghelul bălan, cu cioc şi gheare, desface aripile şi pluteşte vast, cu familiaritate. E un vultur pe care-l urmăreşti cu mâna pe ochi, păianjen desprins din bolta cerului – văzut de jos, de acolo unde cotcodăcesc găinile.</p>
                     <p rend="justify">Aşa! Mâna deprinsă să ia ţigara sau jurnalul de pe măsuţa de noapte întâlneşte un nour, zborul unui vultur<hi rend="color(#000000)">…</hi>  poate şi mâna lui Dumnezeu, căci într-adevăr eşti printre stele, pe vârful unui munte, alături de cer, în limpedele miracol al singurătăţii înalte.</p>
                     <p rend="justify">Olguţa se aşezase pe patul din odaia ei.</p>
                     <p rend="justify">Venise Vania. Patul era pat, masa – masă, zidul – zid, fereastra – fereastră.</p>
                     <p rend="justify">Şi închise ochii. Şi-i deschise zâmbind. Iubea. Era aşa de simplu încât îşi pipăi mânile, îşi pipăi faţa, să vadă dacă într-adevăr exista ea, Olguţa – nu Vania.</p>
                  </div>
                  <div type="div4">
                     <head>         *</head>
                     <p rend="justify">Venea din Rusia. Pleca pe front. Războiul era pentru el o nouă călătorie, o inedită experienţă. Avea ochi verzi, mici, rotunzi, de un verde atât de tare uneori că părea sonor. Era îmbrăcat ca un trunchi de copac. Hainele păreau coaja lui robustă. Nu erau nici elegante, nici sărăcăcioase, nici clasă socială n-aveau. Îl vedeai pe el, nu hainele, care altminteri erau necălcate şi de lucrător mai degrabă, de muncitor manual.</p>
                     <p rend="justify">Făcuse, în treacăt, în anii din urmă, tâmplărie. Mai fusese profesor de matematică la un liceu din Petrograd şi deţinut „pentru idei prohibite” şi profesate din întâmplare tocmai în ora de matematică.</p>
                     <p rend="justify">Evadase şi venise cu geamandanul la Iaşi, să asculte puţină muzică înainte de a trece pe la cercul de recrutare să afle ce-i, unde-i şi itinerarul. Ascultase cu neclintită seriozitate – de om care respectă mâncarea – în timpul mesei, discuţiile curente asupra războiului. Mai erau invitaţi la masă. Mânuia furculiţa şi cuţitul cu delicateţa oamenilor puternici, pentru braţul cărora arma cea mai grea e uşoară. Obrajii celorlalţi purtau palori convalescente alături de obrajii lui, bătuţi de vânt şi arşi de soare. Nu era nici frumos, nici urât: puternic. Ca tăcerea unui clopot de bronz printre cristale, făptura lui făcea fragilă şi soprană făptura citadină a celorlalţi.</p>
                     <p rend="justify">Dintre toţi comesenii era singurul care pleca pe front. Părea totuşi singurul impermeabil pentru moarte. Metalic. Mâncase copios. Nu era congestionat.</p>
                     <p rend="justify">La liqueur-uri, discuţia alunecase peste Nistru, venind de la Verdun, via Ardeal. Invocarea „marei noastre aliate” stârni un entuziasm unanim.</p>
                     <p rend="justify">—  Blinî, zâmbi Vania, jovial, cu o voce gravă prin timbrul ei.</p>
                     <p rend="justify">Şi explicase că „blinî” e echivalentul slav al clătitelor moldoveneşti. Adică: o foaie de clătită, rotundă ca un talger de aluat, bine muiată în unt, pe care presori icre negre. Apoi îi pui capac o altă foaie, bine muiată în unt, pe care aşezi sardele. Apoi o acoperi cu o foaie identic tratată, pe care torni smântână; vine la rând alta, pe care o pavezi cu mezeluri. Şi tot aşa, foaie cu foaie, treaptă cu treaptă, suie toate categoriile de mâncări imaginabile: de preferinţă cele mai indigeste. În sfârşit, o ultimă foaie are rolul acoperişului pe o clădire. Peste ea torni unt proaspăt topit, mult, din belşug<hi rend="color(#000000)">…</hi>  Şi imediat înghiţi o felie, mori, bei un pahar de vutcă, învii, înghiţi alta, mori, reînvii cu vutca, şi mori iar cu blinî. [<hi rend="color(#000000)">…</hi>]</p>
                  </div>
                  <div type="div4">
                     <head>         *</head>
                     <p rend="justify">Obştescul oamenilor, când sunt acasă, se aşază comod pe scaun, canapea sau pe divanuri, rezemându-se de speteze ori de păreţi.</p>
                     <p rend="justify">Vania şedea mereu lângă ferestre. Se profila pe cer, ca stejarii solitari. Prezenţa lui nu era durabilă; într-o încăpere dădea impresia provizoratului, ca trupul paserilor de pradă când stau. Iminenţa pornirii parcă îi avânta masivitatea trupească, dându-i elasticitate, tăiuş şi vârf.</p>
                     <p rend="justify">Cioplit oarecum în substanţa puterii, ca pietrele şi trunchiurile, voinicia lui părea involuntară şi permanentă ca a corpurilor grele. Aveai impresia că o mână de-a lui lăsată pe umărul cuiva l-ar fi îndoit cu un gemăt; că pasul lui avea soclu, ca al statuilor. Aşa că zâmbetul acestui om era o delicată surpriză, ca prezenţa unei flori luminos întâmpinând de-a dreptul din stâncă.</p>
                     <p rend="justify">Zâmbea rar.</p>
                     <p rend="justify">Dar zâmbise Olguţei.</p>
                     <p rend="justify">Natural, Olguţa îi cântase din Boris Godunov. Adică i-l cântase în întregime. Partitura o căpătase de la Vania, în 1914.</p>
                     <p rend="justify">Trecuse miezul nopţii. Toţi se culcaseră. Nici Monica nu mai era în salon. Ea ştia bine preţul unei ultime nopţi, când unul dintre cei doi pleacă pe front. Şi mai ştia, tot atât de sigur, că Vania era „al doilea”.</p>
                     <p rend="justify">Vania şuiera. Nu şuiera aproximativ partitura, urmărind mai ales melodiile, cum fac în genere amatorii de şuierat, care de îndată ce un pian sau o orchestră începe, fixează o stea, un tablou sau plafonul, şi, cu aerul inspirat al unui robinet comunicând direct cu luna şi privighetorile, îşi dau drumul în sus. Şuiera ca unii şefi de orchestră pasionaţi şi afoni, care exprimă prin şuier toate glasurile pădurii instrumentale ai cărei animatori sunt. Apoi, şuieratul lui Vania nu era siropos, nici cu un singur registru. Dulceaţa glasului de femeie şi vârtoşenia glasului de bărbat, devenite şuier, supleţă şi vigoare, cum şarpele e deopotrivă braţ de titan lovind şi trup de Salomee ondulând – şuieratul lui Vania, izvorât din buzele cărnoase, avea intensitatea tăcerilor din catedrale, gravitatea orgei şi a violoncelului şi puritatea soprană de emisiune a guşelor cu aripi numite privighetori.</p>
                     <p rend="justify">Auzise la Petrograd, pe când se numea Petersburg, Boris Godunov cu Şaliapin, cântăreţul întunecat ca o grotă marină, în care vâjâitul vântului şi elegia undei ar fi cântecul gemut de glasul lui Satan.</p>
                     <p rend="justify">Îi vorbise de Şaliapin, pe care Olguţa nu-l auzise, situându-l faţă de Carusso, al cărui glas curgea prin toate pâlniile gramofoanelor, ca ploaia prin uluce. În Carusso vibra sensualitatea meridională, exprimată în literatură de d'Annunzio. Glasul lui Şaliapin, ca şi gândul lui Ibsen, era răzvrătire şi singurătate.</p>
                     <p rend="justify">Lumina electrică se stinsese la unu, înlocuită cu lumânări.</p>
                     <p rend="justify">Vania explica textul, traducând abrupt din ruseşte. Curgea parcă Nistrul între cuvintele celor două limbi, care-şi smulgeau una alteia asprimile, blestemele, durerile, ca o luptă călare, la lumini de torţi, prin aprigul hotar al apei.</p>
                     <p rend="justify">La începutul fiecărui act, evoca decorurile, sculptând cu mâna scorbura neagră a unei ferestre deschise pe noaptea ţarului, aruncând acolo spaima unui candelabru cu limbile vâlvoi, dincolo clădind fastul sinistru al tronului uzurpatorului împărat. Astfel decorurile aveau iluminarea fragmentară, dură, zvâcnitoare a luminilor de fulger.</p>
                     <p rend="justify">Lângă Vania nu puteai concepe somnul. Viaţa curgea prin el fluvial, ca o mulţime în mers, văzută noaptea, fragmentar în lumină, fragmentar în lumina cu mii de feţe, gesturi şi glasuri, îmbulzită la poarta unei cetăţi: era şi poarta, şi mulţimea.</p>
                     <p rend="justify">Salonul dispăruse, ca toate odăile în care trăia el, mistuit de decorul pe care-l impunea evocarea lui.</p>
                     <p rend="justify">Boris Godunov, în noaptea aceea de septembre, murise în palatul ţarilor, cu străji neclintite ca marile buhne, cu scări atât de vaste, că parcă aşteptau să le suie pasul refluxului oceanic, cu acoperişuri pe care fâlfâie înfipt destinul ca un steag mortuar, deasupra întregii împărăţii de coruri, de blesteme, de biserici şi de temniţe.</p>
                  </div>
                  <div type="div4">
                     <head>         *</head>
                     <p rend="justify">A  doua zi, dis-de-dimineaţă, dispăruse, lăsându-şi geamandanul şi paltonul.</p>
                     <p rend="justify">Olguţa nu se mişcase de acasă toată ziua, cu ochii la fereastra dinspre poartă. Spre seară se înapoiase, în haină de recrut care izbutea să fie ridicolă fără să-l facă şi pe el. Haină de postav verzui, rigidă ca un carton păros, cu mâneci scurte şi umeri normali de strâmţi faţă de amploarea celor care-o purtau; pantaloni lungi cu şireturi, corcitură de izmene cu şalvari; bocanci mopşi, care imprimă ritm de scafandru picioarelor, dându-le sunetul lat al potcoavei de cal normand; şi capelă holbată-n colţuri, deşălată-n mijloc, bleagă-n cozoroc: însăşi tichia tâmpeniei cu cap de ridiche de lună în unghiul salutului de răcan.</p>
                     <p rend="justify">Astfel intrase îmbrăcat de regiment împăratul inimii Olguţei.</p>
                     <p rend="justify">         * „Cina cea de pe urmă” fusese veselă: Courteline ar fi putut-o iscăli, cum ar fi putut iscăli întreaga activitate din acea vreme a Cercurilor de recrutare. Şi Cercul de recrutare Iaşi se mutase, cu şi prin Vania, în sofragerie.</p>
                     <p rend="justify">Aşteptase la Cerc de la şapte dimineaţa până la cinci seara; căci Cercul era atât de ocupat încât toată lumea aştepta, fără nici o excepţie, cauza preocupării fiind aglomerarea din ogradă, cauză care „sta drepţi” în ograda Cercului, efectul aglomeraţiei fiind inactivitatea înfrigurată a gradaţilor, efect care sta „în repaos” faţă în faţă cu cauza.</p>
                     <p rend="justify">—  Aşa se întâmplă când „cauza” e recrut şi „efectul” e gradat.</p>
                     <p rend="justify">Plutonierul Vulpe, de la „biroul mobilizărei”, era obligat să fie sever din pricina sprâncenelor – dens stufoase – şi spiritual, din pricina musteţilor cu şmecher şfichi. Acest dublu decor contradictoriu îl conciliase, recurgând la injuria naţională „cruci şi dumnezei”, pe care o murmura când nuanţa sprâncenelor, faraonic, când nuanţa musteţilor, diabolico-săltăreţ. Pe Vania îl cinstise cu ambele nuanţe, inver-sându-le ordinea, căci numele „Vania”:</p>
                     <p rend="justify">—  Ia taci! dezlănţuise, prin neverosimilitatea lui naţională şi ostăşească, un cutremur ilar al musteţilor locutorii, iar foaia matriculă a lui Vania, nesupus la încorporare, judecat şi achitat, apoi nesupus la toate concentrările, provocase o cavernoasă privire, şi – miracol – exprimarea la singular a pomenitei locuţiuni panteice.</p>
                     <p rend="justify">—  Umflă-l. Bagă-l la başcă! tunase plutonierul Vulpe.</p>
                     <p rend="justify">Nu se mişcase nimeni, căci toţi îl ştiau „dat dracului” pe plutonier, şi de asemenea cunoşteau toţi amnistia generală din 1916, pe care de altfel o dezaprobau. Aceasta aflase Vania din interjecţionala conferinţă pe care i-o ţinuse plutonierul Vulpe, despre amnistie şi închisoare. Frontul, faţă de închisoare, era socotit ca o vilegiatură glorioasă, nemeritată.</p>
                     <p rend="justify">—  Aşa-i, mă leat, românul: iertător<hi rend="color(#000000)">…</hi>
                     </p>
                     <p rend="justify">—  Bini, bini cu amnestie la timp di paci, da la război mai bini fără, insinuase un negustor usturoiat, care corespundea din ochi, cu ochiul, nara şi plămânii buzunarelor plutonierului.</p>
                     <p rend="justify">Negustorul prefera vilegiatura închisorii.</p>
                     <p rend="justify">Intervenţia neaşteptată a unui locotenent precipitase serviabil actele operetei militare. Locotenentul fusese elevul lui Vania. Teroarea pe care o inspira profesorul de matematică fostului elev nul, era atât de durabilă, încât îl salutase pe Vania cu gestul alarmat al ridicării din bancă şi cu un: „Vă salut, domnule profesor”, exotic în acel decor. Şi îl servise cu promptitudinea cu care odinioară ştergea de pe tabelă cu buretele nerozia lent cifrată, subt ochii verzi ai profesorului de pe catedră.</p>
                     <p rend="justify">Epilogul. La plecare, plutonierul Vulpe îi strânsese mâna.</p>
                     <p rend="justify">—  Îmi pare bine, domnule profesor<hi rend="color(#000000)">…</hi>  Cum aţi zis?</p>
                     <p rend="justify">—  Vania.</p>
                     <p rend="justify">—  Vania, oftase admirativ Vulpe. Frumos nume<hi rend="color(#000000)">…</hi>  Ei, bietu tatu-meu m-a botezat Ion, că m-a făcut mama de Sfântul Ion. Ştiţi, nevoile<hi rend="color(#000000)">…</hi>
                     </p>
                     <p rend="justify">—  Am onoarea, domnule plutonier.</p>
                     <p rend="justify">—  Zi-mi Ionică, că-i mai particoler.</p>
                  </div>
                  <div type="div4">
                     <head>         *</head>
                     <p rend="justify">După masă încredinţase Olguţei geamandanul în care-şi avea „biblioteca” şi „garderoba civilă”. Olguţa-i împrumutase un geamandan al ei, mai mic, în care-şi rânduise rufele: spălate şi cârpite de mână de bărbat. Răspândeau un miros tare de săpun în calup.</p>
                     <p rend="justify">—  Să ne vedem sănătoşi! se adresase tuturora din pragul salonului: cordiale în hotărâtul lor contur, vorbele tuturor plecărilor.</p>
                     <p rend="justify">Obrajii Olguţei erau foarte albi şi gura încleştată. Îl însoţise până la poartă, dimpreună cu Monica.</p>
                     <p rend="justify">Încă o dată:</p>
                     <p rend="justify">—  Să ne vedem sănătoşi!</p>
                     <p rend="justify">Şuierau locomotivele. Tremurau stelele cerului de septembre. Bocancii sunau metalic pe asfalt. Se îndepărta calm, masiv, drept, spătos. Păşind în răspărul unei ape repezi, tot aşa ar fi mers. Îl vedeai în noapte, ca printr-o mulţime care s-ar fi dat în lături în faţa lui. Trecuse pe subt lumina unui felinar. Cotise.</p>
                     <p rend="justify">Tremurau stelele cerului de septembre în sufletul Olguţei aplecat deasupra nopţii, căci de la nici o fereastră de-acum nu mai putea să-l vadă.</p>
                  </div>
                  <div type="div4">
                     <head>         *</head>
                     <p rend="justify">Totuşi, îl mai văzuse chiar în acea noapte.</p>
                     <p rend="justify">Curând după plecarea lui Vania, cu spontaneitatea impetuoasă pe care o regăsise de îndată ce fusese singură, se hotărâse să-l însoţească la gară.</p>
                     <p rend="justify">Plecase fără ştirea nimănui, prin starea de asediu a oraşului. Gara era o cazarmă revărsată. Acolo noaptea mirosea a toval ca o tăbăcărie; mai puternic decât mirosul cărbunelui, mirosul mobilizării stăpânea. Pretutindeni, pe cimentul sălii de intrare, îngrămădiţi ca sacii în antrepozite, prăbuşiţi ca trunchiurile în pădurile tăiate, soldaţii împachetaţi pentru front.</p>
                     <p rend="justify">Durerea cu palmele bătătorite fuma mahorcă şi scuipa amar.</p>
                     <p rend="justify">Peronul era pădure scundă, prin care sticleau roş ochii de lup ai locomotivelor.</p>
                     <p rend="justify">Treceau cu pieptul împletit în pielării galbene, cu scârţâit de geamandan nou, sublocotenenţi cu aer de liceeni deghizaţi. Unii aveau ochi de juncă şi fumau pentru întâia oară. Alţii înjurau cu miros de alcool. Ordonanţele duceau lăzi de lemn cu inscripţii albe, lunguieţe şi rigide ca raclele. La lumini fugare de chibrit vedeai o mână cu o bucată de mălai, o traistă vărgată, o raniţă, un obraz de femeie înmărmurit ca la căpătâiul unui mort.</p>
                     <p rend="justify">Răsunau numai ordinele militare, această brutală telegrafie verbală. Mulţimea tăcea: vorbele se înapoiaseră în sate, de la barieră, ca nişte mânji pe lângă carele şi căruţele care se întorceau goale, cu o femeie, cu un copil, cu un bătrân.</p>
                     <p rend="justify">Cineva cânta nazal şi tânguitor dintr-un fir de iarbă. Mai exista iarbă, primăvara?</p>
                     <p rend="justify">Olguţa trecuse dincolo de peron, dincolo de baraca ceaiurilor, spre un tren lung, împresurat de mişcările mulţimii.</p>
                     <p rend="justify">—  Tu eşti, Olguţa?<hi rend="color(#000000)">…</hi>  Pe cine cauţi? vibrase deodată noaptea, bărbăteşte.</p>
                     <p rend="justify">Îşi făcuse loc, înlăturând cu mânile două grupuri, şi răsărise în faţa ei.</p>
                     <p rend="justify">Olguţa plecase ochii şi capul. Vorbise fără lacrimi, dar în şoaptă răspicată:</p>
                     <p rend="justify">—  Am venit, Vania<hi rend="color(#000000)">…</hi>  am venit<hi rend="color(#000000)">…</hi>  să-ţi spun<hi rend="color(#000000)">…</hi>  să te întorci sănătos.</p>
                     <p rend="justify">O  clipă, mânile Olguţei fuseseră în mânile lui Vania: izvor în vad de fluviu.</p>
                     <p rend="justify">Plecase. Nici o vorbă. Nici faţa nu i-o văzuse, fiindcă nu îndrăznise să ridice ochii. Plecase, plecase. Apoi, ascunsă într-un ungher de gară, aşteptase, aşteptase, fereastră pustie cu noapte şi stele, până târziu, mult după miezul nopţii, când trenul pornise.</p>
                     <p rend="justify">Trecuse locomotiva, peşteră de iad, cu fum, flăcări, lopeţi şi negre zvâcniri, apoi vagoane, vagoane nenumărate, cu tăceri, coruri, glasuri, cai, furgoane, lumini<hi rend="color(#000000)">…</hi>
                     </p>
                     <p rend="justify">În urma trenului<hi rend="color(#000000)">…</hi>
                     </p>
                     <p rend="justify">Şi nu-i mai văzuse faţa.</p>
                  </div>
                  <div type="div4">
                     <head>         *</head>
                     <p rend="justify">Vania Dumşa era un simplu soldat printre sutele de mii. În tot timpul războiului, geamandanul, cascheta şi paltonul lui Vania îl aşteptaseră în odaia Olguţei.</p>
                     <p rend="justify">Abia în 1919, în ajunul plecării la Paris, Olguţa umblase în geamandan. În compartimentul „garderobă” erau hainele, cam sărăcăcioase fără de forma puterii stăpânului lor.</p>
                     <p rend="justify">În compartimentul bibliotecă, domneau cărţile de matematică. Puţină literatură rusească, Les opinions de Jérôme Coignard, un volum de Kipling, Kim, şi Baladele lui Villon.</p>
                     <p rend="justify">La fund tocmai găsise cele cinci caiete care-i cutremuraseră mânile. Cinci caiete de cifre, formule şi semne matematice. Singura urmă vie a celui dus era inaccesibilă şi enigmatică pentru Olguţa, ca aurul astronomic al constelaţiilor.</p>
                     <p rend="justify">Târziu, noaptea, Olguţa umpluse la loc geamandanul şi, după ce privise lung pe fereastră pustiul întregii lumi, aşezase în geamandan cascheta englezească şi paltonul, care până atunci, scuturate şi periate zilnic, stătuseră afară.</p>
                     <p rend="justify">Şi totuşi plecase, trăise. Viaţa ei din ultimii ani nu avea gestul crengilor rupte. Îşi pierduse poate exuberanţa de odinioară. Ca obrazul adolescenţei de pescar crescută pe mare, energia ei devenise mai gravă, mai concentrată, de o amploare sobră în mişcările ei. Apoi muncise.</p>
                     <p rend="justify">Ceas cu ceas, zi cu zi, ultimii trei ani petrecuţi la Paris erau ogor arat de mânile ei, cu toată puterea braţelor şi încordarea trupului. Muncise cu severitate, despuiată de orgoliu. Sângele de cal arab al mânilor ei se răzvrătise la început, constrâns de disciplina monotonă a gamelor şi a exerciţiilor zilnice. Îl stăpânise. Deget cu deget, muşchi cu muşchi, mişcare cu mişcare, îşi refăcuse mânile.</p>
                     <p rend="justify">Erau perfecte, dulci şi dure, suple şi fierbinţi, cu-ncheietura braţelor flexibilă, şi fiecare deget stăpân pe strălucirea lui distinctă în armonia celorlalte, ca stelele în constelaţii. Puteau scoate din claviatură sunetul pur, care-i lumină-n nopţile cu lună plină, şi armonie dominatoare în Beethoven; sunetul grav, care-i privire în ochiul lui Dumnezeu şi armonie solemnă în Bach; sunetul fraged, luceafăr în calea magilor din Bethleem şi radioasă armonie în Mozart; sunetul stins, care-i prelungul gol al oglinzilor istorice în muzeele pustii şi armonie mistuită în Chopin.</p>
                     <p rend="justify">Putea smulge gloria, cum smulsese împăratul corsican coroana împărătească din mânile papei. Îşi pregătise mânile în umbră, şi le călise în apa vie a sufletului.</p>
                     <p rend="justify">De ce?</p>
                     <p rend="justify">Pentru cine?</p>
                     <p rend="justify">Era singură ca perfecţiunea acalmică a mării pe care plutea. Moartea lui Vania îi cruţase viaţa, lăsându-i intactă energia elanurilor, răbdarea înfrumuseţării lor – dar îi luase dragostea.</p>
                     <p rend="justify">Monica îl iubea pe Dănuţ; toate camaradele ei iubeau. În toate vibra un clopot, trist sau vesel, dar vibra. În ea nimic. Îşi pierduse sonoritatea esenţială a vieţii. Nu mai putea iubi. Ş-abia acum îşi dădea seama că Vania murise. Nu crezuse până acum. Mintea ştia că Vania murise, cum ştii că Dumnezeu nu-i; totuşi, te închini, şi absenţa-i o prezenţă.</p>
                     <p rend="justify">Nu şi-l putuse închipui pe Vania mort. Un mort e galben, cu mânile inert încrucişate pe inima oprită. Sufletul ei nu-l putea răsturna în moarte. Ca un clopot, care la gestul răsturnării răspunde aprig, tot mai aprig din cerul lui de bronz, mai viu îl vedea pe Vania, pe măsură ce-l credea mort.</p>
                     <p rend="justify">Se pregătise pentru el, deşi îl ştia mort. Dar îl aştepta. Muncise, se adâncise, devenise frumoasă, aprig frumoasă, ca un acord fără pedală. Pentru cine?</p>
                     <p rend="justify">         „Mais s'il venait a se répéter, il faudra l'enlever tout de suite.”</p>
                     <p rend="justify">Ştia că murise Vania, fiindcă abia acum vorbele doctorului Mass, cu prevestirea lor lugubră, se prefăcuseră în cenuşă uşoară.</p>
                     <p rend="justify">Calmă, se ridică din chaise-longue. Alexandru Pallă adormise cu bărbia în piept. Învăluit în vasta pelerină neagră, cu barba luminoasă, părul alb în ondulată răscoală şi trăsăturile solemn frumoase, părea un mitropolit mort ascultând coruri.</p>
                     <p rend="justify">Umbra Olguţei trecu lângă el, spre marginea covertei. Îşi rezemă coatele pe ea. Înclină capul. Pletele-i alunecară pe tâmple, deschizând aripele lor de corb heraldic. Adânc, adânc privirile căzură ostenite în lumina apei.</p>
                     <p rend="justify">Luna se înclinase. Fără cută, cer senin de dimineaţă, marea aştepta obrazul lunei.</p>
                     <p rend="justify">—  Bietul papa<hi rend="color(#000000)">…</hi>
                     </p>
                     <p rend="justify">Îl vedea, acum trei ani, pe debarcaderul portului Constanţa, cu tâmplele acoperite uşor, mătăsos, de fumul alb al bătrâneţii, pe care degetele ei îl dezmierdau uneori. Plin de păcatele normale tuturor bărbaţilor, dar ţinându-le în vitrină, şi totuşi pur ca şi surâsul de copil pe care anii nu i-l izgoniseră; înecat în datorii de bacara, muncind de dimineaţă până seara ca să-şi sporească noaptea datoriile la club o dată cu nesomnul; devotat tuturora, înşelat de oricine vroia, zâmbind de toate, mai ales de el; cu fruntea lui bombată, ca o minge zvârlită de un copil pe-o margine de acoperiş, şi cu pasiunea lui total admirativă pentru Olguţa.</p>
                     <p rend="justify">Venise la Constanţa, smulgându-se de la un proces important, ca s-o mai vadă pe Olguţa. Sosise cu un sfert de oră înaintea plecării vaporului. Nu găsise trăsură. Venise pe jos: în goană. Era năduşit. Părea mai îmbătrânit în lumina crudă a soarelui marin. Venise încărcat de pachete. Bomboane de mintă, ca acele pe care în copilărie le oferea Olguţei din biuroul de la Medeleni, şocolată, un buchet de violete, un carton de prăjituri, o sticlă de colonie: tot ce putuse cumpăra în goana trăsurii care-l dusese de la Palatul Justiţiei din Bucureşti până la gară. Olguţa era mai naltă decât el. Îi dezmierdase tâmplele năduşite şi fruntea fără de astâmpăr. Ea era singurul lui camarad adevărat. Pleca.</p>
                     <p rend="justify">—  Fetiţa mea<hi rend="color(#000000)">…</hi>
                     </p>
                     <p rend="justify">Şi-l văzuse micşorat pe chei, din depărtare, fluturând batista subt soarele necruţător, cu braţul întins ca un copil care şi-a pierdut zmeul.</p>
                     <p rend="justify">Îi telegrafiase ziua sosirei la Bucureşti.</p>
                     <p rend="justify">Scutură capul deasupra apei cu umedă suflare. Ar fi vrut să puie mâna pe fruntea tatălui ei şi să-i spuie:</p>
                     <p rend="justify">—  Papa, să nu fii supărat pe mine. Tu eşti bun. Dac-ai şti, şi tu mi-ai da voie.</p>
                     <p rend="justify">Uită tot şi pe toţi<hi rend="color(#000000)">…</hi>
                     </p>
                     <p rend="justify">Respira liniştit. Şi trupul şi sufletul o ascultau.</p>
                     <p rend="justify">Va face un plonjon, va înota – apa era glacială – şi se va îneca. Imaginaţia îşi stinse luminile pe toate zările. O preocupau detaliile mărunte: să-şi scoată paltonul, pantofii şi rochia. Voia să fie suplă, cu mişcările libere în apă. Nu putea primi s-o înece, s-o asasineze greutatea hainelor. Vroia să înoate lung, frumos, tăind apa pe o coastă, cu avânturi ascuţite, până când, ostenit, îngheţat, la fel cu sufletul, trupul va consimţi frăţeşte să se odihnească definitiv în adâncimea aceluiaşi pat de lumină curată.</p>
                     <p rend="justify">În vârful picioarelor se îndreptă spre proră, depărtându-se de Alexandru Pallă. Îşi descheie unul câte unul nasturii paltonului.</p>
                     <p rend="justify">Toată marea era o aureolă uşoară între zări de argint umbrit.</p>
                     <p rend="justify">Fiecare mişcare, proiectată pe clarul deşert, era simplă ca în stampele biblice.</p>
                     <p rend="justify">Îşi deznodă fularul de la gât, fără grabă<hi rend="color(#000000)">…</hi>
                     </p>
                     <p rend="justify">—.?</p>
                     <p rend="justify">Îşi trecu mâna peste frunte, plecă urechea, ascultând.</p>
                     <p rend="justify">Limpede, şuierul răsuna din nou.</p>
                     <p rend="justify">Maşinal, îşi înnodă la loc fularul.</p>
                     <p rend="justify">Boris Godunov intră în sala tronului, îşi vede copiii. E nefericit. Stafia ţareviciului ucis e în inima lui<hi rend="color(#000000)">…</hi>
                     </p>
                     <p rend="justify">Cine şuiera?</p>
                     <p rend="justify">Se strânse în palton, încheindu-şi nasturii cu degetele-n friguri.</p>
                     <p rend="justify">Cine şuiera moartea lui Boris Godunov?</p>
                     <p rend="justify">—  Va<hi rend="color(#000000)">…</hi>
                     </p>
                     <p rend="justify">Numele frânt în întâia silabă se rostogolise ca o tidvă, nu din buzele Olguţei, ci din trecutul căscat.</p>
                     <p rend="justify">Era îngrozitor de straniu şuierul mortului, cântecul buzelor lui, suflarea lor, răsunând după şase ani, în singurătatea mării.</p>
                     <p rend="justify">Cine şuiera întocmai ca Vania?</p>
                     <p rend="justify">Cine cuteza?</p>
                     <p rend="justify">Sub fruntea Olguţei ochii se înăspriră, deasupra lor, sprâncenele îşi desfăcură aripele curbe.</p>
                     <p rend="justify">Şuierul venea de jos. Traversă puntea, coborî îngustimea scărilor repezi, cu şuierul în urechi, călăuzit de el, cu pumnii strânşi, cu dinţii strânşi. Vroia să-l vadă şi să-i spuie:</p>
                     <p rend="justify">—  Taci.</p>
                     <p rend="justify">Cui?</p>
                     <p rend="justify">Nu se mai auzea nimic.</p>
                     <p rend="justify">Coverta cabinelor de clasa III-a mirosea a gudron, a ulei şi a cauciuc încins. Mormane de parâme, clădite ca nişte buţi de frânghie. Lăzi. Buccele. Panere.</p>
                     <p rend="justify">S-auzeau maşinile duduind înfundat.</p>
                     <p rend="justify">Un marinar neverosimil, de tinichea parcă, în mărime naturală, proiectat pe cer.</p>
                     <p rend="justify">Şuierul<hi rend="color(#000000)">…</hi>
                     </p>
                     <p rend="justify">După un morman de parâme era şuierul, omul. Nu era. Marea, luna, frânghiile, tâmplele, maşinile vaporului îi băteau în tâmple.</p>
                     <p rend="justify">—  Vania.</p>
                     <p rend="justify">O  umbră culcată într-o barcă de salvare se ridică, mult mai înaltă decât Olguţa, crescu, crescu mult mai înaltă decât cerul, se aplecă<hi rend="color(#000000)">…</hi>  Un uriaş o culege în palmă, o ridică spre ochii lui verzi, minusculă în tremurul de libelulă al inimii, o lasă, o ridică, o lasă, o ridică<hi rend="color(#000000)">…</hi>  Ochii verzi, marea, înecul într-o privire verde<hi rend="color(#000000)">…</hi>  Şi o orgă, în catedrala lumii, cu toate vânturile mării, înălţă un singur acord:</p>
                     <p rend="justify">—  Olguţa!</p>
                     <p rend="justify">Şi amuţi secată.</p>
                     <p rend="justify">Tremura. Cu tot trupul şi cu dinţii. Se destrăma în ploaia unui tremur, care-i cernea mintea, gândurile, amintirile. Dinţii ciocniţi mărunt îi sunau ca o măzăriche de gheaţă pe sticlă. Nu putea vorbi. Nu putea zâmbi. Dezagregat în tremur ca o ninsoare, cu ondulări de vifor, sufletul îşi pierduse conturul.</p>
                     <p rend="justify">Mormanul de parâme de care-şi rezema spinarea avea o duritate vânjoasă de rădăcini seculare. O învelise cu paltonul lui peste paltonul ei. Pe podele, subt ea, aşternuse un pled cu o arsură neagră: de ţigară probabil.</p>
                     <p rend="justify">Ochii ei aveau intensitatea de întuneric şi mişcarea amplă a ochilor de paralitic. Îi urmărea toate mişcările.</p>
                     <p rend="justify">Întâiul gând se formă deodată şi răsună absurd, formidabil de, absurd în tăcerea de cataclism care-l născuse.</p>
                     <p rend="justify">—  Un „primus”.</p>
                     <p rend="justify">Vania fierbea apa într-un ceainic de metal, la flacăra unui „primus” aşezat pe o lădiţă.</p>
                     <p rend="justify">         „Un primus”, stărui gândul şi, după el, a doua absurditate răsări: Primum vivere, deinde philoso-phari. Cu această maximă îşi inaugurase cursul de filosofie, profesorul de la Humpel.</p>
                     <p rend="justify">Poate că întâiul om, Adamul biblic – deschizând ochii în care se năştea privirea omului cu mugurul luminii în ea, şi mişcând mâna cu care ridica lespedea veacurilor – şi-a frecat ochii, mahmur, ca orice om care se deşteaptă din somn. Dar strănepoţii au vrut ca ediţia princeps a omului, încă umedă de tiparul dumnezeirii, să fie sublimă, deşi în clipa aceea n-avea cine s-aplaude.</p>
                     <p rend="justify">De aceea deşteptarea întâiului om e reprezentată floral: crin pur al întâii mirări desfăcându-se gol, mireasmă şi petală, în mâna lui Dumnezeu.</p>
                     <p rend="justify">Din absurd în absurd, din glumă în glumă, din amănunt în amănunt, sufletul Olguţei se refăcea. Miliarde de păianjeni zideau din nou golul prin care statura unui uragan trecuse, lăsând portalul dimensiunii lui.</p>
                     <p rend="justify">Vania existase pentru ea din clipa când îşi auzise numele spus de el, dar existase astronomic, nebulos: cum o planetă-i pentru altă planetă. Apoi totalizat în contur geografic, ca un continent: Vania – ca un continent răsărit din ape – viaţa lui Vania. Exista viaţa lui Vania. Mai mult o certitudine decât o realitate.</p>
                     <p rend="justify">În vaste vârtejuri concentrice, sufletul se apropia de el. Până când uman, ultimul cerc încremeni în zâmbetul umed al privirii care-l cuprinse pe Vania, se topi şi, viu, căzu de pe gene de-a lungul obrajilor.</p>
                     <p rend="justify">—  Bea, Olguţa.</p>
                     <p rend="justify">Cu o mână îi sprijini capul, cu cealaltă îi duse ceaşca fierbinte la gură. Sorbi ceaiul, cu lacrima pe buze, şi abia atunci îşi dădu seamă că era trează.</p>
                  </div>
                  <div type="div4">
                     <head>         *</head>
                     <p rend="justify">Tremurul de frig se convertise în profundă vibraţie de căldură, cu unde repezi.</p>
                     <p rend="justify">Copiii, când intră vara pe uşa sofrageriei, prăpădiţi de murdari şi rupţi, după ce o după-amiază întreagă au bătut mingea au obrajii Olguţei. Aceşti obraji sunt gloria sângelui. Dar şi ochii, în negru, erau la fel cu obrajii. Şi buzele, în roş, erau la fel cu ochii. Numai capul i se vedea, aprins în aroma agerii tinereţe, deasupra mormanului de stofă care-i înghiţise trupul.</p>
                     <p rend="justify">Tăcea cu vioiciune. Tăcea cu absolută sinceritate a obrajilor, a ochilor şi a buzelor. Sufletul abdicase: culoare în obraji, privire în ochi, umezeală pe buze, era adânc avânt de sevă pentru faptul fraged al fericirii.</p>
                     <p rend="justify">—  Îmi pare bine că te văd, Olguţa.</p>
                     <p rend="justify">Un prietin îţi oferă la el acasă, ca aperitiv, o tartină cu icre negre. Crusta pâniţii e blondă şi sună sfărmicios ca o cojiţă de purcel fript; miezul e o spumă de aluat pufos; untul, pur ca privirea vacii; icrele, boabă cu boabă delectabile în gură cum sunt mărgăritarele în şirag.</p>
                     <p rend="justify">Minunea comestibilă e cumpărată, amănunt cu amănunt, de la brutărie, lăptărie, băcănie. La rândul tău, cu bani identici, vei oferi prietenului o identică sinteză de delicii. Te opreşti, din întâmplare, lângă un zidar care mănâncă pe o schelă. L-ai văzut din depărtare. Îl admiri. Apetitul său franc, în decorul muncii oprite – var, cărămidă şi căldări – dă seducţiuni imperioase pânii care râde lat, măslinii brune şi-ndrăcit sărate, şi slăninii vărgate cu cioric ardeiat. Te uiţi la schelă, te uiţi la zidar, înghiţi. Se întâmplă să te vadă şi, spontan, să-ţi taie cu cuţitul o felie de pâne, una de slănină şi să ţi le ofere cordial.</p>
                     <p rend="justify">Cele mai simple vorbe spuse de Vania dădeau impresia că şi le smulge dintr-o substanţă limitată, că-i împuţinează hrana lui; astfel căpătau semnificaţia preţioasă a unui dar rupt de la gură.</p>
                     <p rend="justify">—  Îmi pare bine că te văd, Olguţa.</p>
                     <p rend="justify">Să-i spuie:</p>
                     <p rend="justify">—  Şi mie, Vania.</p>
                     <p rend="justify">Nu. Era inutil.</p>
                     <p rend="justify">Dar când spui cuiva pe care nu l-ai văzut de şase ani, după o tăcere de şase ani, „îmi pare bine că te văd”, şi când vorbele sunt spuse sobru, cu seriozitatea unei bucurii prea adânci ca să fie exuberantă – înseamnă că cel care se bucură văzându-te, te-a ţinut minte, te-a regretat poate.</p>
                     <p rend="justify">—  Mi-e cald, Vania, ia-ţi paltonul.</p>
                     <p rend="justify">—  E frig. Păstrează-l.</p>
                     <p rend="justify">—  Tu?</p>
                     <p rend="justify">—  Eu beau ceai.</p>
                     <p rend="justify">Niciodată Olguţa nu acceptase privilegiul creat de bărbat femeii slabe, atunci când e frumoasă. Adică, bărbatul să tremure fiindcă paltonul său cavaleresc<hi rend="color(#000000)">…</hi>  Sau să primească duşul ploii torenţiale, fiindcă umbrela sa ocrotitoare<hi rend="color(#000000)">…</hi>  E penibil să vezi un bărbat răzbit de frig, livid, cu dinţi clănţănituri, zâmbindu-ţi protector – şi e şi mai penibil să-l vezi subt ploaie, permeabil, bleg, gutunărit, caricatură omenească a sifonului, contemplându-te cu ochi prometeici de pompier care-a stins focul.</p>
                     <p rend="justify">Acceptă totuşi paltonul lui Vania pe umerii ei, fiindcă Vania nu tremura, şi ea, fără paltonul lui, desigur c-ar fi tremurat. Numai lângă Vania accepta să fie femeie. Şi era într-atât, încât nu se miră nici de ea, nici de Vania.</p>
                     <p rend="justify">Îl vedea, ca întotdeauna, profilat pe cer. Îşi bea ceaiul, ruseşte, cu o bucată de zahăr în gură, sorbindu-l clocotit dintr-o farfurie albastră, scobită adânc. Aşezat pe o lădiţă, cu genunchii desfăcuţi, aplecat deasupra farfurioarei, avea atitudinea soldaţilor în tabără când îşi beau supa din gamelă.</p>
                     <p rend="justify">Nu se schimbase. Absorbea enorme cantităţi de ceai, la masă mânca întreit mai mult decât ceilalţi comeseni, dar fără lacomă pripire, grav şi concentrat ca cei care-şi fac semnul crucii înainte de a se aşeza la masă – şi isprăvea o dată cu toţi.</p>
                     <p rend="justify">Într-un muzeu cu armuri medievale, statura lui n-ar fi părut confecţionată în atelierele de croitorie ale unui veac debil. Văzându-l pentru întâia oară, cuvântul „bărbat” îţi venea pe buze cu intonaţia amplă cu care exclamai: „un munte” – când ochii şi gestul mânii ridicate îl văd şi îl salută.</p>
                     <p rend="justify">Rasă, dură ochiului, faţa lui nu părea luminată de brici, britanic, ci rebelă părului ca stânca toridă.</p>
                     <p rend="justify">Rotunzi şi foarte mici, după criteriul spaţial, ochii lui Vania erau obositori de intenşi. Două puncte verzi dilatate într-atât, încât vibraţia culorii devenea lumină. Păreau concentrarea altor ochi mai mari, ca soarele trecut prin lupă. Văzându-l de profil, te frapa nasul.</p>
                     <p rend="justify">Un nas straşnic, cu nări groase, curb arcuite deasupra buzelor cărnoase. Însă după ce exclamai în faţa nasului – comic în sine ca toate nasurile mari – vedeai împlântarea masivă a frunţii scunde, late, bombată deasupra arcadei, ca metalele, nu ca petalele, vedeai agerimea netă a bărbiei scăpărând, şi-ţi dădeai seama că linia întregului profil, cu proeminenţa dominantă, întrecea linia profilului normal nu după ritmul deformant al caricaturii, ci în măsura în care capul calului din frunte, suprem distins în plină viteză, întrece la potou nările calului de alături. Vedeai profilul avântului spre viaţă, întrecându-l pe-al celorlalţi – şi deveneai simplu spectator.</p>
                     <p rend="justify">Acest profil – pe atunci descărnat şi famelic – în primăvara anului 1917, pornise din lagărul de prizonieri români, târând prin noapte un trup vărgat de bătăi, se ridicase ca fumul negru şi se aplecase deasupra unei sentinele cu cască prusacă, gâtuită cum storci un burete – trecuse prin toate nopţile Germaniei, ca printr-un tunel, săpat pe brânci, cu fruntea şi cu mânile, şi se înălţase subt cerul atât de suav comercial al Elveţiei, hirsut, pământiu şi enorm. Nu se oprise. Pornise din nou spre Germania cu armatele franceze, la pas, pe brânci, tranşee cu tranşee, în uniforma albastră; apoi, sergent în corpul expediţionar francez, plecase în Rusia. În 1921 era la Geneva, improvizat librar. Cel mai ciudat librar al Genevei. Nu accepta în librărie decât preferinţele sale, pe care le impunea clienţilor.</p>
                     <p rend="justify">De pildă, clientul intra cerându-i Sous les yeux d'Occident de Joseph Conrad. Braţele amplului librar se ridicau şi cădeau vast dezolate.</p>
                     <p rend="justify">Stimate domn, e o carte slabă. Acest Conrad e polonez şi scrie englezeşte. Această carte, scrisă în englezeşte de un polonez expatriat, descrie sufletul rusesc văzut de mintea unui englez. Vedeţi ce amestec înfiorător! Dacă vi se oferă un voiaj gratuit în Japonia sau o carte de Loti despre Japonia, cred că n-o să ezitaţi şi o să alegeţi vaporul. Ei bine, stimate domn, eu vă ofer o călătorie gratuită în sufletul rusesc: toate volumele Dostoievski, Fedor Dostoievski. Nu ezitaţi. Sous les yeux d'Occident! Dumneavoastră aveţi ochi de occidental, eu vă ofer autentica dramă slavă. Cumpăraţi un volum de Dostoïevski, iată: Fraţii Karamazov. Costă şi mai ieftin pe deasupra.</p>
                     <p rend="justify">Clientul şovăia.</p>
                     <p rend="justify">—  Stimate domn, vă rog acceptaţi această carte. V-o împrumut, v-o dăruiesc. Permiteţi-mi să adaug şi Les possédés.</p>
                     <p rend="justify">Clientul, uluit, ieşea cu două cărţi subt braţ, pentru care fantasticul librar nu acceptase bani.</p>
                     <p rend="justify">Alt client cerea o carte de Paul Bourget. Se pomenea cu o carte de Mirbeau, în care fadul Bourget se topea ca un elegant borcan de briliantină la dogoarea unui foc haiducesc, la care se pârjolesc în frigare berbeci întregi.</p>
                     <p rend="justify">—  V-am cerut Bourget, răspica lectorul.</p>
                     <p rend="justify">—  Mi-aţi cerut, stimate domn, o otravă cu care desigur v-aţi intoxicat. V-am oferit antidotul.</p>
                     <p rend="justify">—  Dar<hi rend="color(#000000)">…</hi>
                     </p>
                     <p rend="justify">—  Vă rog, acceptaţi-l.</p>
                     <p rend="justify">—  Domnule<hi rend="color(#000000)">…</hi>
                     </p>
                     <p rend="justify">—  Îmi veţi fi recunoscător.</p>
                     <p rend="justify">O  domnişoară cerea Toi et moi de Paul Géraldy.</p>
                     <p rend="justify">—  Ariane, ma soeur, de quelles amours blessée, vous mourûtes, aux bords où vous futes laisséel” recita Vania, îndulcind metalica octavă a glasului său, dându-i, pentru Racine, timbrul de oboi. E frumos acest suspin, nu, domnişoară? Cumpăraţi Racine, domnişoară. E miere curată, vă asigură un urs adevărat. Géraldy e un manechin de modă. Îl vedeţi în toate vitrinele, gratuit. E păcat să daţi bani<hi rend="color(#000000)">…</hi>
                     </p>
                     <p rend="justify">Uneori, oferea ceai clientului incredul, şi făcea lungi lecturi irezistibile. Glasul gros exalta luminozitatea netedă a frazei lui Anatole France, care apărea cărnoasă, goală, albă şi rotundă ca o nimfă ondulând printre trunchiuri de pădure seculară. Tragedia în lumini de zâmbete şi de legume a lui Crainquebille, când ridică din greşeală vălul Justiţiei care-i dă lipsă la cântar, lui, negustorul ambulant, cu umilă şi onestă balanţă; duhul doctului şi sfântului abate Jérôme Coignard, măsluitor la joc de cărţi, fur, asasin şi linge-blide, în cugetul căruia zâmbetul, ca şi lumina soarelui, e veşnic şi se formează din fuziunea corpurilor solide ale seriozităţii; Bergeret, savantul dascăl universitar, încornorat de nevastă subt ochii lui, şi care în loc să facă moarte de om, îşi ia coarnele de pe frunte, coborându-şi-le în cugetare ca un emoţionant motiv decorativ săpat pe zidul unei peştere primitive de întâii oameni; Paphnuce, cel care-şi servea trupul de o murdărie îndârjită, cerului, în vârful unui stâlp, ca un aperitiv în vârf de scobitoare, oferit lui Dumnezeu; şi toate făpturile născute din lumina păgână şi zâmbetul lui France ieşeau din rafturile şi din paginile dughenei acestui librar care vindea viaţă sau o dăruia.</p>
                     <p rend="justify">Refugiaţilor ruşi le semnala şi împrumuta recenta literatură rusească. Lirismul fioros al poemului Celor doisprezece de Alexandru Blok, prin glasul lui Vania, năvălise în sufletul refugiaţilor ca un vânt siberian, fosforescent de alburi şi imensităţi.</p>
                     <p rend="justify">Evident, dăduse faliment.</p>
                     <p rend="justify">—  Comerţul nu e o instituţie filantropică, epilogase Vania.</p>
                     <p rend="justify">Aflase de la nişte refugiaţi basarabeni că de curând murise un alt Dumşa, fără urmaşi direcţi, lăsându-i o moşie în Basarabia, dar că Vania era considerat ca mort, şi că, pe deasupra, fusese condamnat la moarte în contumacie, de militari, pentru dezertare la inamic.</p>
                     <p rend="justify">Se instalase la Marsilia, hamal în port, ca să-şi agonisească banii pentru repatriere. Directorul unui circ îi propusese să devie „şampionul Siberiei” la lupte franceze. Refuzase. Avea o profundă aversiune pentru aspectul sportiv al puterii, mai ales comercializat. Întârziase mult la Marsilia, deşi era bine plătit pentru excepţionalele sale merite musculare, din cauza câtorva concerte interesante ascultate de sus la galerie, unde spatele, care încărca şi descărca sacii în port, se înălţase ca o colonadă înfiptă-n vârf de munte, spre cerul de vânturi, fulgere şi luceferi, al muzicei.</p>
                     <p rend="justify">Pe coverta clasei a treia, adevărată mahala de naţionalităţi, curând după îmbarcare, Vania devenise un personaj respectat cu teroare la început, cu simpatie mai apoi. Pe acelaşi vapor, se îmbarcaseră la Marsilia, cu destinaţia Constantinopol, doi boxeuri negri poids-lourds, expulzaţi de boxul francez pentru grave abateri de la loialitatea pugilatului în ring: Sam şi Jimmy [<hi rend="color(#000000)">…</hi>]. Erau formidabili şi puerili. Teşită, fruntea matahalelor conţinea naivităţi de buratec şi zburdălnicii de limonada gazoasă. Ca munţii acefali din poveste, se băteau cap în cap, glumeţi. Prindeau muşte ca dulăii şi le mestecau c-un zâmbet gâdilit în fălcile blindate. Dimineaţa se antrenau, cu iuţeli săltăreţe de purici în gambele de smoală statuară, luându-şi fiecare duşul bolohănos de pumni reciproci, c-un zâmbet de săpun.</p>
                     <p rend="justify">După amiază jucau cărţi, în doi, trântiţi la pământ, ca nişte malaci miopi cu botul într-o cutie de bomboane colorate. Se furau unul pe altul, trişând necontenit, cu o enormă evidenţă, ceea ce egaliza jocul. Râsul le venea ca un strănut săltat în trombă. Câştigătorul jubila astfel.</p>
                     <p rend="justify">Spre seară înghiţeau alcool, cu sticla, umăr lângă umăr, cu braţele încrucişate, sticla lui Sam vărsându-se în gâtlejul lui Jimmy, sticla lui Jimmy gâlgâind în botul fără botniţă al lui Sam. Apoi, turtiţi de beţie, ca o baltă africană subt soarele harapilor, cântau pe două glasuri.</p>
                     <p rend="justify">Sam bolborosea ca o broască devenită tobă mare, milos şi fleşcăit de duioşii subite; Jimmy horcăia nazal şi bas ca un trombon devenit contrabas prin răguşeală şi mugetul tâmpeniei prin metempsicoză. Apoi dormeau laţi, ca vărsaţi din butoaie cu nămol, şi somnul lor buzat avea nări sforăitoare de harmăsar între iepe.</p>
                     <p rend="justify">Într-o zi, un glumeţ îi înfierbântase cu alcool înainte de a-şi fi isprăvit jocul de cărţi. Alcoolul devenise geniu în craniul lui Sam, care observase că Jimmy trişează.</p>
                     <p rend="justify">Bătaia se învârtejise subit ca un simun, fără mănuşi de box. Marinarii cercaseră să intervie. Zburaseră ca pleava, frânţi. Atunci se întâmplase miracolul vieţii lui Sam şi a lui Jimmy, fenomen cardinal în mintea lor, cum ar fi căderea Romei pentru antichitate.</p>
                     <p rend="justify">Bătaia lor era un mod vertiginos cu dimensiuni de par. Două braţe îl deznodase subit, dublând unicatul. Un pumn alb în ochii lui Sam, un pumn alb în ochii lui Jimmy, cu scânteile de rigoare. Aşa se prezenta fenomenul. Sam în stânga, Jimmy în dreapta; braţele lui Vania între ei. Se îmbulzeau capetele înfricoşate ale rasei albe, de jur împrejur.</p>
                     <p rend="justify">Jimmy se ridicase. Sam la fel. Vania între ei, nemişcat. Ritmul vertiginos al bătăii părea suspendat o clipă, pe culmea unei îndoite prăbuşiri a negrilor spre albul impostor.</p>
                     <p rend="justify">Miracol! Reacţia celor doi negri fusese aceeaşi. Ca maimuţele avântate după o insectă, care în plin elan, întâlnind o nucă de cocos, uită de insectă şi apucă nuca, Sam şi Jimmy, de o parte şi de alta a lui Vania, îi contemplau pumnii, ca pe un aerolit sfărmat în două de capetele lor. Un idol pentru Sam, altul pentru Jimmy. O porţie pentru Sam, alta pentru Jimmy.</p>
                     <p rend="justify">—  A-ooh! se hlizi Jimmy, cu fetişism de negru şi accent englezesc.</p>
                     <p rend="justify">—  A-ooh! se hlizi Sam întocmai.</p>
                     <p rend="justify">Reputaţia lui Vania era stabilită. Era tratat cu deferenţa datorită unui zeu, cu braţele însufleţite de mari motoare. Până şi bucătarul înţelegea să-i aducă ofrande, amplificându-i porţiile, omagiu la care Vania era foarte sensibil, căci, după cum spunea el, arătându-şi cu dezolare întinderea trupească, avea de hrănit o familie numeroasă. Accepta totul până la nas. Trupul călătorea în clasa treia, dar nasul nu accepta mirosul promiscuităţii dormitorului comun. De aceea îşi alesese drept culcuş o barcă de salvare suspendată pe punte. Nimeni nu-i spunea nimic. Noaptea îşi fierbea apă pentru ceai. Nimeni nu observa. Toată noaptea, şuiera. Nimeni nu auzea. Capriciile lui erau încorporate în peisajul uman al clasei a treia, ca ale unui munte, cu norii şi zăpezile lui, în scobitura cu sate din vale.</p>
                     <p rend="justify">E  drept că devenise simpatic tuturora. Pentru copiii mici care plângeau, Vania era o jucărie cu proporţii de monument şi agilităţi de paiaţă. Râdeau şi oamenii mari, copilăreşte, când mai pe franţuzeşte, mai pe nemţeşte, mai pe româneşte, Vania deforma o povestire de Cehov, pe înţelesul bucuriei acestor oameni veşnic trişti fără să ştie.</p>
                     <p rend="justify">—  Vania, de atâtea zile călătorim împreună! răsună dezolat glasul Olguţei.</p>
                     <p rend="justify">—  Tu sus, eu jos, zâmbi Vania, gesticulând cu un deget în sus şi în jos.</p>
                     <p rend="justify">—  Dacă ştiam<hi rend="color(#000000)">…</hi>îţi ţineam tovărăşie, urmă Olguţa cu o uşoară încordare a sprâncenelor.</p>
                     <p rend="justify">—  Nu se poate! Tu sus, eu jos, reluă Vania, cu acelaşi gest, refrenul.</p>
                     <p rend="justify">Sprâncenele Olguţei se îmbinară deasupra agerimei ochilor. Nimeni, absolut nimeni şi nimic n-ar fi putut-o opri să-i ţie tovărăşie lui Vania „jos”, cum spunea el. Era atât de evidentă răzvrătirea ei, încât Vania zâmbi.</p>
                     <p rend="justify">Serioasă o clipă, subt zâmbetul lui, dojenitor de serioasă, faţa i se dărui toată în culorile obrajilor şi zâmbetul ochilor. Cuvântul „jos” îşi pierdea vertiginos semnificaţia pe care i-o dădea Vania, în glumă de altfel – „sus” căpăta o semnificaţie de surghiun, umilitoare pentru Olguţa, şi „jos' devenea inaccesibil, încântător, cum e fereastra casei sărăcăcioase la care răsare, acolo şi numai acolo, obrazul fericirii.</p>
                     <p rend="justify">Vania nu mai călătorea în clasa treia. Clasa treia era locul care-l adăpostea pe Vania; clasa întâia, decorul fad şi mort prin care Vania nici nu trecuse. Vaporul îşi schimbase configuraţia obiectivă, căpătând una lirică, aşa cum se întâmplă în oraşele în care deodată te-ai îndrăgostit de cineva. Cartierele cele mai frumoase, pe care le preferai, devin sarbede; cartierul prin care trece, sau în apropierea căruia locuieşte iubirea – cartier pe care-l ocoleai până atunci – îţi pare atât de inaccesibil, chiar dacă e foarte sărăcăcios, încât cea mai modestă casă de acolo te intimidează ca o rudă a fiinţei iubite. Şi dacă nu-s grădini pe acolo, grădina-i pentru tine-ndrăgostitul, presimţirea micei respiraţii călătoare.</p>
                     <p rend="justify">         *</p>
                     <p rend="justify">Când ai trăit o viaţă întreagă printre lucruri şi fapte aspre, purtându-ţi colţii condensatei tale singurătăţi, când ai trăit războiul, dându-ţi seamă că civilizaţia e o pictură nu un organism viu, tenul unui fard, nu al sângelui, când ai simţit mereu că fiecare om, prieten ori duşman, e un copac vasal al codrului primordial, la umbra căruia, în loc de bancă, un lup aşteaptă, în crengile căruia, privighetoare, o gorilă clipeşte lubric; când te-ai deprins să nu mai socoti viaţa ca un mănunchi de flori, idilic, cules de îngeri şi prefirat din poala lui Dumnezeu, ci ca o absurdă îndârjire milenară într-o vastă indiferenţă spaţială; şi când şuieri melodiile muzicei ca să nu scuipi, şi-ţi apleci ochii pe file ca să-i speli de viaţă, nu ca s-o găseşti acolo – e ciudat, foarte ciudat, să simţi deodată frăgezimea unui zâmbet omenesc, hărăzit ţie!</p>
                     <p rend="justify">Faţă în faţă cu zâmbetul Olguţei, Vania întoarse capul, încet de tot, ca o enormă lacată cu cheia demult pierdută, deschisă de o floare, ca o lacată dată în lături cu poarta de fier pe care o cetluise până atunci.</p>
                     <p rend="justify">Sufletul pierduse curajul – sau nepăsarea – unei mişcări. În faţa zâmbetului Olguţei, sufletul lui Vania şedea de profil. Ciudat!<hi rend="color(#000000)">…</hi>  Ca şi cum în cerul pe care-l ştii deasupra capului, cu indiferenţa absolută a miliardelor de stele, s-ar întâmpla deodată ceva nu în legătură cu astronomia, ci cu tine.</p>
                     <p rend="justify">Să simţi deodată că o stea – răzvrătindu-se, rupându-se din legile constelaţiilor, desprinzându-se din algebra lumilor strălucitoare – te priveşte, se uită la tine, şi ceea ce până atunci era lumina ei devine un zâmbet pentru tine, s-o simţi a inimii tale, nu a cerului, şi să-ţi fie frică nu de un trăsnet, ci de o stea care te-a ales.</p>
                     <p rend="justify">De şase ani sufletul pierduse libertatea unei mişcări. Un glas lăuntric edictase o lege: „Acolo n-ai să te uiţi”.</p>
                     <p rend="justify">         „Acolo” era Olguţa. „Acolo” era o scenă pe un peron de gară: o fetiţă – nu? – venise în goană la gară, trecând printr-un oraş întunecat, plin de soldaţi, casă-i spuie: „Să te întorci sănătos”, cu ochii plecaţi şi mânile ei – mânile de o suverană energie deasupra clapelor pianului – subţiri, uşoare şi timide în mânile lui<hi rend="color(#000000)">…</hi>
                     </p>
                     <p rend="justify">Fără voie, Vania îşi privi mânile – trecuse tot războiul asasin prin ele, cu baionete, puşti, evadare, gâtuire, granate, glod, sânge – şi găsi, neşterse, mânile subţiri, uşoare şi timide.</p>
                     <p rend="justify">Oare venea într-adevăr în ţară pentru o moştenire?</p>
                     <p rend="justify">         „Acolo n-ai să te uiţi.” „De ce?”</p>
                     <p rend="justify">Respiră adânc şi nu se uită.</p>
                     <p rend="justify">Dar îi era sufletul ca un munte învăluit în violete.</p>
                     <p rend="justify">Se stinsese zâmbetul şi culoarea pe obrajii Olguţei. Abia acum îşi dădea seama că Vania se schimbase: nu mai vorbea cu ea. Şedea singur, privind marea, cu capul întors. Profilul i-l vedea numai luna.</p>
                     <p rend="justify">         *</p>
                     <p rend="justify">Cu douăzeci de ani în urmă, Vania Dumşa, văr de al doilea după tată cu doamna Deleanu, sosise – sau, mai exact, căzuse la Iaşi, refugiindu-se din Rusia, unde tânărul student revoluţionar avea de ispăşit o pedeapsă de 10 ani în frigoriferul politic al Siberiei. Cu păr ceva mai lung – curând retezase scurt acest romantism aparent – cu bluză rusească, geamandan pirpiriu, palton, şapcă şi pungă plată. De pe atunci cu geamandanul, ca Don Quichotte cu Rosinanta pe căile-lactee ale morilor de vânt.</p>
                     <p rend="justify">Devenise imediat gloria facultăţii de matematici. Dar o glorie neagră, ca Lucifer printre îngerii fondanţi ai paradisului. Inaugurase ironia şi chiar sarcasmul în dialogul matematic dintre bancă şi catedră. Nivelul cugetării celorlalţi era al hârtiei cu cifre, clădite în volum prin suprapunere, pe când cifrele palpitau înalt în cugetarea lui, ca stelele vii ale cerului. Pentru ceilalţi matematica era o profesie, pentru el, o aspiraţie sufletească, acelaşi elan care pe unii îi duce spre Dumnezeu, pe alţii spre pământ.</p>
                     <p rend="justify">Dar concomitent cu activitatea matematică, neîndestulat, întreprinsese diverse activităţi publice, în genul celora din Rusia, care-l făcuseră să devie scandalul universităţii şi al benignului oraş moldovenesc.</p>
                     <p rend="justify">Vroia, de pildă, pământ pentru ţărani, el, un Dumşa, fecior de boieri adevăraţi, student pe deasupra. Vroia pământ pentru ei, fiindcă socotea că numai pământul posedat pe veci va fi generatorul de civilizaţie al acestei clase formidabile numeric, deci al ţării întregi, căci, spunea el, civilizaţia oraşelor nu însemna civilizarea ţării, după cum tratamentul estetic al obrazului plin de coşuri, cu pudră şi sulimeneli locale, nu înseamnă purificarea infecţiei sângelui. Concepea de asemenea exproprierea nu ca o gratificaţie de acordat ţăranilor, ci ca o restituire.</p>
                     <p rend="justify">Reacţiona în acest fel faţă de toate realităţile sociale soluţionate agreabil, pe atunci, pentru clasele dominante.</p>
                     <p rend="justify">Vroiau şi alţii ceea ce vroia Vania, dar vroiau moldoveneşte, decorativ, blajin, aşa cum aspiră spre cer timidele şi molaticele dealuri ale Moldovei: gesturi de fum mai mult decât de pământ. Aducea puţin Nistru în Moldova Prutului şi-n Iaşul Bahluiului.</p>
                     <p rend="justify">Animator, găsise aderenţi, mai mult, fanatici între camarazii săi. Înjghebase o revistă intitulată scurt Nu, care opunea un veşnic veto „da”-urilor obşteşti. Evident, nici profesorii nu erau cruţaţi de acest „nu”, erga omnes, cum spuneau colegii de la Drept. Revistele universitare, îndeobşte, au un public limitat, căci, în genere, n-aduc altceva decât entuziasmul tineresc de care buzunarele părinţilor sunt blazate. Revista lui Vania însă aducea în oraşul lui Panu acel pelin al sarcasmului, pe care mulţi bătrâni îl apreciaseră în tinereţe. Aşa că Nu în Iaşi era preţuit esteticeşte. Ciudat: ceea ce era destinat acţiunii sociale, destructive pentru doctrina reacţionară, era aplaudat în saloanele Iaşului. În sfârşit! revista era discutată, apreciată, hulită, criticată, detestată: într-un cuvânt avea lectori. Directorul ei avea duşmani. Colaboratorii ei, prestigiu. Revista pamflet e un edificiu cu un singur paratrăsnet. Nu îl avea pe Vania.</p>
                     <p rend="justify">Trăsnetul solicitat apăru din senin, o femeie: Ioana Pallă. Femeile mai îndrăzneţ curioase sufăr o străveche atracţie pentru oamenii reputaţi „răi”: aceeaşi impulsiune, în ordinea intelectuală, ca cea care le face să prefere alimentele pipărate, muştarurile, sosurile englezeşti, în ordinea alimentară. Răutatea e „picantă”. În salonul „închis” al Ioanei Pallă, intrase tânărul revoluţionar transnistrian.</p>
                     <p rend="justify">Cast trupeşte şi sufleteşte, cum numai palizii ruşi nu englezii cu sânge şi ten de tomată, ştiu uneori să fie, Vania reacţiona agresiv, cinic, brutal – în idei, evident, căci, profund iniţiat de propria-i delicateţă nu confunda, româneşte, vulgaritatea cu puterea – în faţa Ioanei Pallă, prerafaelită pe atunci, în discuţii, ca un vitraliu cu suavităţi de crin lunari şi stânjenei vesperali.</p>
                     <p rend="justify">Vorbele lui Vania consumau dinamita şi vitriolul tuturor atitudinilor explozive în revoltă şi corosive în judecăţi. Brutalizată, Ioana admira în el fastul barbar al puterii bărbăteşti, şi-l stimula pe tărâmul discuţiilor.</p>
                     <p rend="justify">Majuscula iniţială a atitudinei lui Vania – iarăşi în discuţii – faţă de fenomenul „femeie”, alături de părerile curente, era acelaşi „nu” prometeic al tinereţei universitare în jurul lui grupate.</p>
                     <p rend="justify">Nu! Femeia nu poate fi o proprietate individuală, cât timp Adam e un plural şi Eva la fel, de când cu gramatica paradisului pierdut. Căsătoria monogamă: invenţia creştinismului, utilă preoţilor prin virtualitatea de noi căsătorii, şi avocaţilor prin divorţurile prealabile. Poligamia natural că e anatemizată de preoţi şi condamnată de legişti, de vreme ce le expropriază latifundiile profesionale.</p>
                     <p rend="justify">Nu. Fidelitatea e crimă de les-biologie. Viaţa este proces de experienţe cât mai variate, nu de monotonii reiterate. Toţi oamenii de geniu, toate formulele proeminente ale vieţii sunt rezultatul unui adulter proxim sau depărtat. În pomicultură adulterul moralei e sfânta instituţie a altoiului. Şi însuşi pământul e fructul unui adulter cosmic.</p>
                     <p rend="justify">Nu. Femeia să fie nesinceră, perfidă, diversă, conglomerat de sincerităţi autonome; să poată iubi mai mulţi bărbaţi deodată, cum marea primeşte în acelaşi culcuş de apă suplă, în care trupul ei e veşnic altă lumină cu alte unde, revărsarea, felurit ritmată şi colorată, a fluviilor care-i dau viaţă şi vigoare.</p>
                     <p rend="justify">Iubirea platonică? Nu. Nu există. Există glande şi există frumuseţea. Varsă cincizeci de ani pe dragostea eternă a lui Romeo şi Julietei; Julieta va închide fereastra ca să nu răcească, trăgând storul pe splendoarea lunii, care incomodează somnul; Romeo, numai la gândul că există scări – de lemn comod, nu de mătase elegantă – va binecuvânta eternitatea plană, cu perne moi, a patului. Reia-le cei cincizeci de ani, şi fiziologic vor fi lirici în poemul lui Shakespeare.</p>
                     <p rend="justify">Nu! Nu! Nu!<hi rend="color(#000000)">…</hi>  Corsar negru în faţa flotelor imense ale da-urilor, distrugea.</p>
                     <p rend="justify">Într-o zi, Ioana Pallă, campioana suavităţilor în discuţii, spusese da. Şi Vania. Adică „da”-ul căzuse între ei ca un măr copt; vorba devenise fapt trupesc.</p>
                     <p rend="justify">Ioana gustase cu o profundă jubilare savoarea decepţiei. Era întâia femeie a acestui padişah al haremurilor verbale. Trupul Ioanei, ca întâiul steag înfipt în Polul Nord, fâlfâia pe o împărăţie de zăpezi intacte, fără urme de galoşi, în bătaia unor vânturi nealterate de nici un iz omenesc. Epilogul întâiului dialog trupesc fusese neaşteptat pentru Ioana. Vania îi ceruse să plece cu el! Unde? Oriunde. În Africa, în America, în Australia; de pe atunci avea aptitudini continentale. De ce? Nu putea să accepte ignobilul gest de a saluta şi surâde omului bătrân care era soţul amantei sale. De ce? Prefera să bea apă din pumni sau să moară de sete, decât să-şi moaie buzele după altul. De ce? Fiindcă o iubea. Ei şi?</p>
                     <p rend="justify">—  Cum?</p>
                     <p rend="justify">Aşa cum ar striga profetul tânăr în faţa cerului crăpat deodată, gol, fără Dumnezeu: „Cum?” cu sufletul spart ca şi cerul.</p>
                     <p rend="justify">—  Bună seara.</p>
                     <p rend="justify">—  Ne vedem mâne, Vania, zâmbise Ioana Pallă, care cunoştea perfect legile gravitaţiei.</p>
                     <p rend="justify">Dar nu-l cunoştea pe Vania. A doua zi, tânărul revoluţionar plecase în America. Îi era scârbă nu numai de Iaşi, de Moldova, de România, ci de întreaga Europă. Oceanul despărţitor era de rigoare: atlantică batistă dusă la nas.</p>
                     <p rend="justify">Desigur că şi Ioana Pallă ar fi plecat după el în America – gestul lui Vania bătea recordul picantului – dar între timp sosise din Franţa Alexandru Pallă, dând o inedită savoare Europei.</p>
                     <p rend="justify">De atunci – douăzeci de ani – Vania cunoscuse femeia, aşa cum mănânci din picioare, aşa cum bei din fântâni, mereu altele, la drum lung, în scurtele popasuri.</p>
                     <p rend="justify">Dincolo de trup nici o femeie nu trecuse în mânăstirile dragostei zăvorite de blestem.</p>
                     <p rend="justify">         *</p>
                     <p rend="justify">Se înclina mereu obrazul de palori al lunii pe umărul ei gol.</p>
                     <p rend="justify">Pe tipsia mării, un parfum de trandafiri galbeni – era vag apusul lunii.</p>
                     <p rend="justify">Pe toate zările, sălciile tăcerii, oglindindu-se în ape. Simţeai, în noapte, clipa de cufundare lăuntrică a toamnei, când singură îşi spune cu cea dintâi frunză căzută: Du-te.</p>
                     <p rend="justify">         *</p>
                     <p rend="justify">Pe unii oameni în momentele grele ale vieţii îi persecută acelaşi motiv exterior. Un stor de pildă, pe care l-au văzut legănându-se în vânt, în clipa când au aflat o moarte, îl văd în faţa ochilor de câte ori durerea, îndoiala sau melancolia îi apasă. Pe alţii o melodie de gramofon. Pe alţii, unghia stupidă a degetului lor arătător. Pe alţii o caterincă şi un papagal verde ca harta Irlandei.</p>
                     <p rend="justify">Pe Vania, gândul Americei. La aceeaşi fereastră sufletească, din acelaşi vârf de turn în care rareori se suia, vedea exact acelaşi contur: America. Continentul era acolo lipit de fereastră, ca un păianjen în aţa lui. Numele noului continent avea în sufletul lui un răsunet psihologic, nu geografic. America nu era dincolo de Atlantic, ci în creierul lui, ca un centru autonom, determinând anumite reacţii particulare, anumite ticuri. America, un fel de epilepsie a libertăţii.</p>
                     <p rend="justify">Rupse tăcerea, întorcând capul spre Olguţa.</p>
                     <p rend="justify">—  Ştii că plec în America<hi rend="color(#000000)">…</hi>
                     </p>
                     <p rend="justify">         „Iarăşi”, dădu să îngâne Olguţa, dar tăcu fiindcă spaima îi împrejmuise vorbele.</p>
                     <p rend="justify">Glasul lui Vania era liniştit şi informativ. Dar vibraţia lui aşternea pe obrajii Olguţei, ca gerul pe fereastră, abur peste abur, paloare peste paloare, alb peste alb. Şi iarăşi o impresie nouă, de o noutate stranie, pentru Vania. Dacă pământul pe care mergi, pe care-l calci, fără să te gândeşti la el – duritate încorporată în paşi ca cerul în ochi – ai simţi deodată că sufere din pricina ta, fiindcă paşii tăi sunt grei, dacă ai simţi înlăuntrul lui ca o durere fără de expresie aparentă, fiindcă îl calci – ce-ai face: ai merge înainte, sau te-ai opri?</p>
                     <p rend="justify">Zeflemeaua, ironia, sarcasmul, duritatea le înfipsese în oameni, când trebuia, ca să înainteze prin indiferenţa lor masată: prora nu despică val sau linişte, când pânzele-s desfăşurate?</p>
                     <p rend="justify">Şi iată că, deodată, mişcările lui, capriciile libertăţii lui, pornirile nevoilor lui – limitate la trupul şi sufletul lui – porunceau durere sau bucurie în altcineva.</p>
                     <p rend="justify">Îşi pierdu echilibrul firii lui, ca un om educat de presiunea atmosferică a pământului, deşteptându-se într-o planetă nouă, în care pasul devine salt, braţul – aripă. Vrei să te pipăi, şi te loveşti îngrozitor cu propria ta mişcare, detractată. Lacrima-i glonţ; şoapta – bubuit.</p>
                     <p rend="justify">—  Am moştenit o moşie în Basarabia. O vând şi plec<hi rend="color(#000000)">…</hi>  Mă vezi tu pe mine proprietar în România?</p>
                     <p rend="justify">Să cauţi fraze, oarecum hazlii, în faţa unor ochi negri care te privesc cu un fel de mirare amară<hi rend="color(#000000)">…</hi>
                     </p>
                     <p rend="justify">         „Mă vezi tu proprietar în România”; un ecou răspicat îi repetă vorbele în craniu. Ce însemna asta? Motivarea acţiunilor lui! De ce? Pentru cine? Niciodată nu dăduse socoteală nimănui. Niciodată nu-şi anunţase, nici explicase intenţiile, necum faptele.</p>
                     <p rend="justify">Era jenat, intimidat. Tot ce făcea devenise deodată forţat, nenatural. Actele lui cele mai simple aveau spontaneitatea tunetului. Stârpise din el umbra cabotină pe care analiza o pune în jurul faptelor, concomitent cu formarea lor, atenuându-le vigoarea sigură. Acum le culegea şi le dădea drumul, ca unor foşti vulturi deveniţi muşte cu pretenţii.</p>
                     <p rend="justify">Perseveră totuşi, fiindcă prefera să fie ridicol decât să existe istovitoarea transparenţă a tăcerii între sufletul lui şi ochii negri.</p>
                     <p rend="justify">—  Mi-a revenit fobia Europei. Aş fi plecat în Rusia, dar s-a schimbat.</p>
                     <p rend="justify">Capul căuta cuvinte. Nici construcţia frazelor, banal gramaticale nu mai avea abruptul frazei lui. Culegea cuvintele din dicţionare. Nu mai aveau sânge, necum sângele lui.</p>
                     <p rend="justify">—  Plec în America. Mă fac fermier.</p>
                     <p rend="justify">America devenise un carton de jucării, în care era o fermă de lemn, cu iarbă artificială, animale cu miros de clei şi etichetă.</p>
                     <p rend="justify">Căuta cuvinte cu febrilitate. Era în sufletul lui mişcarea dezordonată a picioarelor de cărăbuş întors pe dos.</p>
                     <p rend="justify">Tăcerea începea.</p>
                     <p rend="justify">—  America<hi rend="color(#000000)">…</hi>
                     </p>
                     <p rend="justify">Tăcerea se forma, limpede, de cristal dur.</p>
                     <p rend="justify">Tăcu, prins în gheţar, ca un gol de aer.</p>
                     <p rend="justify">—  Vania<hi rend="color(#000000)">…</hi>
                     </p>
                     <p rend="justify">Ce se întâmpla?</p>
                     <p rend="justify">Buzele Olguţei se chinuiau în neastâmpăr. Ştia să vorbească. Orice gând găsea conturul sunetului precis în buzele ei, care nici în copilărie nu bâlbâiseră. Întotdeauna viaţa îi dăduse cuvintele care devin faptă, călcând pe buză ca pe un hotar de luptă.</p>
                     <p rend="justify">Dar acum?</p>
                     <p rend="justify">Era în sufletul ei o îngenunchiere, cu mânile împreunate, care cerea cerului cuvintele.</p>
                     <p rend="justify">—.eşti hotărât să pleci în America?</p>
                     <p rend="justify">Îşi înclină capul, prezentând fruntea ca un scut.</p>
                     <p rend="justify">—  Da.</p>
                     <p rend="justify">Fruntea Olguţei se plecă mai tare, şi genele.</p>
                     <p rend="justify">—  Vania<hi rend="color(#000000)">…</hi>
                     </p>
                     <p rend="justify">Şoptise numele desprins din bătăile inimei.</p>
                     <p rend="justify">—.mă iei şi pe mine?</p>
                     <p rend="justify">Îşi aplecase capul de tot, cu fruntea pe lespedea destinului.</p>
                     <p rend="justify">—  De ce?</p>
                     <p rend="justify">Aspre, cuvintele porniseră cu pumnii strânşi din gura lui Vania spre fruntea lui, nu spre Olguţa. O loviră. Îl privi cu ochi în care nici o stea nu răsărise: Noaptea începutului.</p>
                     <p rend="justify">—  Fiindcă te iubesc.</p>
                     <p rend="justify">Azvârlise un soare în braţele unui om.</p>
                     <p rend="justify">—  Şi eu te iubesc.</p>
                     <p rend="justify">Cine vorbise?</p>
                     <p rend="justify">Olguţa ştia, fiindcă ascultase: Vania nu, fiindcă vorbise.</p>
                     <p rend="justify">Din nou plecată, Olguţa îşi răcorea buzele pe lespedea destinului.</p>
                     <p rend="justify">—  Când plecăm?</p>
                     <p rend="justify">Glasul Olguţei trecea pe subt umbrare cu mult soare printre frunze. Sunetele erau grave de fericire, obosite de belşugul lor.</p>
                     <p rend="justify">Dacă şi-ar fi întors faţa spre Olguţa, i-ar fi răspuns: „Când vrei”.</p>
                     <p rend="justify">Dar şi-o ţinea în palme, grea. „E un copil, e un copil”, cântau coruri de glasuri în el. „Cruţ-o<hi rend="color(#000000)">…</hi>  las-o, e un copil”, porunceau glasurile în el.</p>
                     <p rend="justify">Vorbi, ţinându-şi capul aplecat:</p>
                     <p rend="justify">—  Sunt un vagabond<hi rend="color(#000000)">…</hi>
                     </p>
                     <p rend="justify">—  Ştiu.</p>
                     <p rend="justify">—  Sunt. unchiul tău<hi rend="color(#000000)">…</hi>
                     </p>
                     <p rend="justify">Glasul se înăsprise.</p>
                     <p rend="justify">—  Ştiu.</p>
                     <p rend="justify">—  Sunt cu douăzeci de ani mai mare decât tine<hi rend="color(#000000)">…</hi>
                     </p>
                     <p rend="justify">Cum ar spune vântul: vin de departe, am pornit cu gheţarii, am fost amar prin brazi, crâncen pe mări, am scuturat floarea livezilor de portocali şi am venit cu rândunelele. Sunt bătrân.</p>
                     <p rend="justify">Olguţa zâmbea. Se rumenea omătul piscurilor pe obrajii ei.</p>
                     <p rend="justify">—  Am iubit o femeie<hi rend="color(#000000)">…</hi>
                     </p>
                     <p rend="justify">Ochii Olguţei se micşorară şi, fără să vrea, scutură pletele care-i cădeau în ochi, descoperindu-şi fruntea.</p>
                     <p rend="justify">—  Acum douăzeci de ani, urmă Vania, sfărâmând cu inima tăcerea buzelor.</p>
                     <p rend="justify">Olguţa regăsi un zâmbet care clipise.</p>
                     <p rend="justify">—  Viaţa<hi rend="color(#000000)">…</hi>  viaţa<hi rend="color(#000000)">…</hi>
                     </p>
                     <p rend="justify">Pieptul larg al lui Vania se umflă. Călca în sfârşit pe pământul lui.</p>
                     <p rend="justify">—  Viaţa<hi rend="color(#000000)">…</hi>
                     </p>
                     <p rend="justify">O  privi pe Olguţa cu ochii care priviseră mereu viaţa în faţă, dominând-o cu trupul bătut de toate vânturile, de toate nevoile, de toate greutăţile<hi rend="color(#000000)">…</hi>
                     </p>
                     <p rend="justify">Şi întâlni un zâmbet, cu duioşie ireverenţios.</p>
                     <p rend="justify">—  Viaţa<hi rend="color(#000000)">…</hi>  e grea.</p>
                     <p rend="justify">Atât găsise ca să bată medalia Infernului al cărui miros ars îi palpita în nări.</p>
                     <p rend="justify">—  Ştiu.</p>
                     <p rend="justify">Un „ştiu” de râs topit.</p>
                     <p rend="justify">Şi pe aceeaşi faţă zâmbetul se stinse, trăsăturile se ascuţiră, fruntea se ivi, copleşind şi dominând rotunjimea copilăroasă a obrajilor.</p>
                     <p rend="justify">—  Ştiu, Vania<hi rend="color(#000000)">…</hi>
                     </p>
                     <p rend="justify">Mânile lui Vania, pe genunchii lui încleştate, se umplură parcă de conturul obrajilor Olguţei, rămânând tot pe genunchii lui.</p>
                     <p rend="justify">—  Te iubesc, şopti Olguţa.</p>
                     <p rend="justify">Obrazul Olguţei se înclinase fraged pe viola prăfuită a vorbei vechi.</p>
                     <p rend="justify">Şi iarăşi zâmbetul aprinse feerii de ger subt lună.</p>
                     <p rend="justify">—  Când plecăm?</p>
                     <p rend="justify">Şedea în faţa Olguţei, aplecat spre ea, cu mirare şi fără mirare, ca o mare statuie de granit, care deodată ar vedea cu ochii ei de piatră macul privit de ochii orbi până atunci, în zeci de primăveri.</p>
                     <p rend="justify">Înlătură cu o mişcare a mânii grămezile de ani din jurul lui, şi cu un zâmbet care se resemna să fie fericit vorbi încet, cu glasul lui adânc:</p>
                     <p rend="justify">—  Plecăm, Olguţa.</p>
                     <p rend="justify">         *</p>
                     <p rend="justify">Prin somn îi simţise toate mişcările, cum simte fundul mării umbra unui nour din cer, călătorind altfel decât umbra vietăţilor adâncului mut.</p>
                     <p rend="justify">Alexandru Pallă se deşteptă neliniştit, ca şi cum ar fi pierdut ceva. Întoarse capul: chaise-longue-ul Olguţei era gol.</p>
                     <p rend="justify">Îl privi totuşi, şi după ce ochii constatară absenţa, nu cum te uiţi la un scaun de curând gol, ci cum măsori conturul precis al singurătăţii.</p>
                     <p rend="justify">Spumoasele crengi ale lunii în declin atârnau frânte de propriul lor belşug.</p>
                     <p rend="justify">Îşi umplu pipa, o aprinse. Un căscat alungă întâiul fum înainte de-a fi intrat în piept. Privirile-i alunecară pe punte, pe mare, pe cer, pe zare.</p>
                     <p rend="justify">Trase un fum mai îndesat şi-i dădu drumul cu putere, oftând.</p>
                     <p rend="justify">         „S-a dus în cabină.”</p>
                     <p rend="justify">Niciodată gândul lui n-o desemna pe Olguţa, nominal. Însă pronumele care-o cuprindea avea un timbru şi o inflexiune specială. Într-o carte religioasă, tipărită negru, ar fi fost majusculă cu roş chenar, pe care un fir de busuioc şi-ar fi lăsat piperul: dar o carte pe care nimeni n-ar îndrăzni s-o deschidă, închisă între scoarţe pentru vecie.</p>
                     <p rend="justify">Fetele lui<hi rend="color(#000000)">…</hi>  Le iubea deopotrivă, adică voia să le iubească deopotrivă… Când se gândea la Monica, o vedea lumină de soare uitată de trecut într-o fereastră ogivală, vestind senin cu rândunele – şi zâmbea. Deasupra Monicăi se boltea cerul Florenţei. Presimţita şi fireasca vecinătate a acelui cer o făcea parcă atât de surâzător blondă – dimpreună cu teii – şi atât de pur înaltă, deasupra spicului bogat. Când se gândea la Olguţa<hi rend="color(#000000)">…</hi>  prefera să fie alături şi Monica: astfel, numai emoţia lui îndrăznea să zâmbească.</p>
                     <p rend="justify">De trei ani era tovarăşul lor, camaradul lor sur, într-o măsură bunicul lor. Cuvântul „bunic” îi inspirase statornic aversiunea pe care ţi-o dau cuvintele împăiate de literatură: lună, dor, Veneţia<hi rend="color(#000000)">…</hi>  Acum îl înspăimânta, mai puţin alături de Monica – faţă de care toţi oamenii vârstnici aveau atitudini de bunici măguliţi – imperios, însă, alături de Olguţa.</p>
                     <p rend="justify">De acum înainte<hi rend="color(#000000)">…</hi>
                     </p>
                     <p rend="justify">Îl aruncase viaţa între ele, cum ar arunca vântul o pelerină asupra unui zbor de cocori.</p>
                     <p rend="justify">Dar fără miracolul tovărăşiei unui cârd de cocori cu o pelerină, aceasta e o sumbră bucată de postav bleg cu fald romantic şi miros de maryland. Şi atât.</p>
                     <p rend="justify">Bună de pus în cuier, nu în colivie.</p>
                     <p rend="justify">Se întorcea în ţară, fiindcă se întorceau fetele. Le însoţea până la capăt, cu toate că acum trei ani plecase hotărât să nu se mai întoarcă.</p>
                     <p rend="justify">Plecarea de atunci!</p>
                     <p rend="justify">Oroarea de atunci, în stare să răstoarne un munte, nu o inimă!</p>
                     <p rend="justify">O  muscă veninos şi gras lucioasă, înşurubându-se într-un hoit, e un spectacol hidos, firesc însă, care te dezgustă de moarte şi de heruvimii ei verzi.</p>
                     <p rend="justify">Dar un frag rumen, fraged, aromat, mărgean de rouă, răsărind pur ca luceafărul dimineţelor biblice pe buzele unui hoit, te-ar dezgusta de fragi pe vecie. Aşa era înfiorătoarea copilărie a frumuseţii Adiei, pe sufletul ei: frag pe buzele unui hoit.</p>
                     <p rend="justify">După cinci ani de căsătorie, când se deştepta dimineaţa cu Adia alături, o privea cu zâmbetul nou al celui care a dormit în iarbă de primăvară şi s-a trezit în zori om, între viorele şi rouă.</p>
                     <p rend="justify">Anii treceau pe alături de ea, ca o armată în marş, care s-ar despica de la sine, călcând flori tinere, şi-ar merge în vârfuri, strivind miresme, ca să nu turbure somnul unei ciobăniţe frumoase, adormită în luncă.</p>
                     <p rend="justify">El îmbătrânea, Adia rămânea tânără. Îi sacrificase pictura, adică i-o hărăzise ei. Din 1914, de când se căsătorise cu ea, până în 1919, pânzele lui erau ferestrele unui mare palat, prin care se juca o infantă cu păr roşcat ca ruginile soarelui şi ochi verzi de răcoare vegetală; răsărind la o fereastră, la alta, cu alt neastâmpăr, alt zâmbet şi altă mirare răsturnată în visteria luminilor şi a culorilor.</p>
                     <p rend="justify">Sufletul lui o iubea fără pauzele care sunt clipirea ochilor drăgostii, o iubea cu ochii veşnic deschişi, ca ai apelor.</p>
                     <p rend="justify">Cele mai mari iubiri au clipe, ore şi zile moarte – au osteneli, au saţ trecător, au reculegeri în singurătate, au discontinuităţi, intermitenţe; au, într-un cuvânt, ca şi pământul, anotimpuri care, după exuberanţe în afară, poruncesc tăceri şi înviorări subterane. El o iubise pe Adia mereu. Miliardele de clipe ale celor cinci ani fuseseră toate iubire, adorare, uriaş policandru cu toate luminile aprinse pentru ea, pentru cele mai mărunte şi neînsemnate mişcări ale ei.</p>
                     <p rend="justify">Alţi oameni când iubesc, nu orbesc pentru priveliştea mulţimii celorlalte femei. O iubire pentru ei e o virtualitate împlinită, dar celelalte virtualităţi rămân disponibile şi agere. Parfumul părului altei femei decât cea iubită, rămâne în nara lor lung palpitând; râsul unor buze mai tinere decât cele pe care le sărută, le dă uneori vigoarea, alteori nostalgia muşcăturilor umede: şi şerpuirea unei coapse, dacă nu le fulgeră sângele în braţ, le lasă spirala unei istovitoare visări.</p>
                     <p rend="justify">El o iubise total. Un fluviu duce mării toate ploile şi toate apele unui vast ţinut mărginit de munţi. Acolo sunt şipote, izvoare, şi cerul oglindit de ele, şi florile, şi brazii, şi plopii, şi stejarii, şi căprioarele care s-au adăpat, şi zig-zagul trăsnetului solitar în creier de munte, şi freamătul pădurilor, şi aripa cu zimţ a diavolului în miez de noapte, şi inelul de argint care s-a înfiorat pe miezul pulpei de ţărancă, şi piscul zborurilor, vulturul, şi nufărul de-o clipă al pântecului rândunelei, şi tăcerea zăpezilor, şi parfumul toamnei. Un fluviu aduce mării care e o adâncă oglindă a constelaţiilor, tot misterul lumii topit în oglinzile lui curgătoare.</p>
                     <p rend="justify">Astfel o iubise: cu toată simplicitatea sufletului şi cu întreg fastul talentului.</p>
                     <p rend="justify">Natural, dorinţele şi capriciile cele mai absurde ale Adiei erau primite nu de voinţa lui, ci de dragostea lui, cu porţi împărăteşti deschise pentru ea.</p>
                     <p rend="justify">Astfel, în timpul războiului, când hotarele pribegiilor frumoase îi erau închise, cumpărase casă mare la Iaşi, unde nopţi de-a rândul ofiţerii aliaţi, mai ales medicii armatelor aliate, cunoscuseră ospitalitatea unui boier moldovean trăit la Paris, biblioteca unui român poliglot şi artist, şi candoarea unui mare pictor ale cărui coarne aveau dimensiunile şi paleta unui curcubeu interaliat.</p>
                     <p rend="justify">În timpul zilei, Adia era soră de caritate întru Cythera şi Lesbos, dimpreună cu nedespărţita sa cumnată Ioana Pallă. El se închidea în atelierul de pictură cu pipa, trudind şi chinuind culorile cum Dumnezeu le-a chinuit înainte de a face lumile.</p>
                     <p rend="justify">Verzi erau ochii Adiei; el pribegea cu soarele în braţe prin luncile, crângurile şi codrii verdelui, ca să găsească ochii Adiei.</p>
                     <p rend="justify">Roşii erau buzele Adiei: inima lui era rană în piersici şi însângerare în rodii ca să le presimtă.</p>
                     <p rend="justify">Roz era chipul Adiei şi trupul cu obrajii sânilor: sufletul lui era nisip printre scoici şi vânt printre caişi ca să-l atingă.</p>
                     <p rend="justify">El trăia în atelierul de pictură cu Adia, ca livezile cufundate în meditaţia primăverei. Cu Adia rareori era singur. Se întorcea de la spital seara târziu, împreună cu Ioana Pallă, purtând pe frunte crucea sanitară, însoţite de un alai întreg de uniforme albastre, verzui etc<hi rend="color(#000000)">…</hi>  Mesele aveau înbelşugare şi cadenţă de chef deghizat în banchet.</p>
                     <p rend="justify">După masă oaspeţii dansau cu cele două amfitrioane.</p>
                     <p rend="justify">El privea zâmbind, nu cum priveşte un bărbat îndrăgostit pe femeia lui frământată de alţii, ci cum priveşte un părinte îndrăgostit pe fetiţa lui zburdând printre păpuşi şi jucării.</p>
                     <p rend="justify">Se culcau foarte târziu. Adia adormea cu o spontaneitate copilărească, răsturnând pe pernă părul şi obrajii la care paleta şi penelul râvniseră. O privea la lumina mică a lămpii de noapte, îi auzea respiraţia care-i punea un abur pe inimă, îi privea mişcările somnului înmugurind încă, o creangă înflorită – şi era fericit.</p>
                     <p rend="justify">Între timp, scandalul luase proporţii de monument public. Spitalul la care lucrau Adia şi Ioana Pallă, adăpostea mulţi soldaţi. Foştii ţărani. Întorşi de pe front mutilaţi, aduceau o resemnare încruntată pe masa de operaţie, şi-n noua viaţă, pe lângă picioarele sau braţele de lemn, acea mirare a sutelor de mii, în faţa căreia reformele sociale trebuiau să răsară nu ca un act de generozitate, ci ca un act de prudenţă. Aceşti ţărani din moşi strămoşi cunoscuseră desfrâul turcilor, al fanarioţilor şi al boierilor corciţi sau băştinaşi – şi-l socotiseră ca un drept boieresc. Dar acum de când mâna lor mânuise prea multă vreme puşca şi sabia ca să nu uite toată resemnarea coarnelor de plug din urma coarnelor de bou – nu mai puteau accepta ceea ce până atunci nici nu cutezaseră să judece. Verdictul invalizilor vârstnici fusese drastic: izgonirea celor două infirmiere care confundau crucea roşie cu felinarul roş. Aceasta, după ce răniţii mai tineri priviseră săptămâni de-a rândul, de pe ferestruica unui closet al etajului de sus, cum într-o odăiţă albă cu sofa, dosită tuturor privirilor şi ferestrelor, „două muieri scârnăveau pământul lui Dumnezeu”. Într-o zi ferestruica closetului care făcea victorioasă concurenţă vorbelor şi gravurilor obscene de pe ziduri, se purificase. Spartă cu cârjele şi braţele valide, uşa se prăvălise. Adina şi Ioana Pallă, goale, cu blănile pe ele şi desculţe în pantofi neîncheiaţi, trecuseră prin „huideo”-ul unor oameni prea scârbiţi ca să-şi spurce cârjele lovind ceea ce se loveşte cu scuipatul numai.</p>
                     <p rend="justify">Scena făcuse înconjurul întregii societăţi ieşene înainte ca să ajungă la urechile lui Alexandru Pallă, abia atunci când devenise amintire picantă din vremea războiului. Lovise pe cel care-l informase, somat să explice o glumă echivocă. Nu credea. Nu putea crede. Intrase totuşi neanunţat, pe furiş, în casa fratelui său, unde Adina îşi petrecea după-amiezele, şi văzuse tabloul familiar ferestruicii closetului de la spital. În acea clipă nu-l îngrozise atât palpitarea nudă a celor două femei, cât zâmbetul candid de copil deşteptat din somn cu care Adia-l privise prin fagurii revărsaţi ai părului.</p>
                     <p rend="justify">Frag răsărit pe buzele unui hoit.</p>
                     <p rend="justify">Soluţia divorţului îi apăruse atunci în toată trivialitatea ei. Să pui în vitrină viaţa nupţială! Nu.</p>
                     <p rend="justify">Părăsise tot. Nu luase nimic din casa în care ruşinea şi scârba urlau a pustiu. Însărcinase pe prietenul său de club, avocatul Iorgu Deleanu, să-i administreze averea înjumătăţindu-i venitul între el şi femeia care-i purta numele. Numai formalităţile paşaportului îl mai reţineau. Pleca la Paris, în oraşul tinereţii.</p>
                     <p rend="justify">Acceptase cu distrată indiferenţă la început, apoi cu surdă enervare, apoi cu lehamete resemnată, rugămintea domnului Deleanu, de a fi însoţitorul Monicăi şi Olguţei, care plecau în Franţa pentru studii. În schimb, nu cedase de loc stăruinţelor de-a renunţa la itinerarul pe apă, alegând trenul în locul vaporului. Şi Olguţa prefera vaporul, aşa că plecaseră pe mare, fără ştirea doamnei Deleanu, cu consimţimântul smuls domnului Deleanu şi complicitatea lui.</p>
                     <p rend="justify">Acum trei ani<hi rend="color(#000000)">…</hi>  Aceeaşi noapte rece subt stele, ca un dar de înălţimi al munţilor, coborât pe mare. Aceeaşi punte goală. Aceleaşi chaises-longues-uri părăsite pe rând. Acelaşi Alexandru Pallă, învăluit în amplă pelerină, cu pipa, cu barba sură, părul alb ondulat, aceeaşi faţă palidă cu trăsături de o înaltă frumuseţi, dar scurmată, devastată. Schimbase cu fetele încredinţate lui formulele de strictă politeţă, şi atât. Monica se retrăsese îndată după masă în cabină, Olguţa se instalase pe punte într-un chaise-longue.</p>
                     <p rend="justify">Plecaseră unul câte unul, toţi admiratorii nopţilor, afară de Olguţa. Alexandru Pallă aşteptă mult, şi din ce în ce mai ostil, plecarea ei. Îl sâcâia şi tăcerea, pe care o presupunea febrilă, guralivă, şi futilă, a tinerei lui tovarăşe. Şi pe deasupra, tinereţea femeiască nu-i mai părea ca o răcoare înviorătoare pentru ochi şi suflet, ci ca o pândă veninoasă.</p>
                     <p rend="justify">Olguţa nu pleca. El n-o privea. Avea impresia că se îndărătniceşte lângă el, lângă celebritatea lui, aşteptând exclamaţia, vorba, conversaţia: dezvelirea monumentului ilustru.</p>
                     <p rend="justify">Olguţa nu pleca. El fuma pipă după pipă. De la o vreme o uitase. Suferea atât de mult că uneori îi venea să ofteze şi să geamă ca ţăranii, când bolesc pe prispă. Miliardele de clipe în care ardea o iubire de cinci ani fumegau înecăcios ca lumânările de său stinse. Îngreţoşarea era vastă şi profundă, ca acele crăpături care despart continente, dar o iubea încă pe Adina. O iubea, fiindcă simţea nevoia de a o lovi cu pumnii: impulsiune care tot spre trupul ei îl mâna.</p>
                     <p rend="justify">Dacă marea, în loc să fie cuprins de apă sărată ar fi groapă de putrefacţii, fluviul tot acolo s-ar vărsa. Dar Alexandru Pallă era ora, nu fluviu, şi sufletul său alungat de aceeaşi mişcare prin acelaşi vad se încreţea de scârbă în preajma trupului nopţi de-a rândul vegheat şi adorat, zile de-a rândul cântat şi împodobit.</p>
                     <p rend="justify">Cum? Tot nu plecase? Întâlnise profilul Olguţei proiectat pe stele, cu ochii deschişi. Tânăra lui tovarăşă, nici nu dormea, nici nu vorbea, nici nu-l iscodea.</p>
                     <p rend="justify">O  privise de câteva ori de-a lungul nopţii îngheţate, regăsind-o cufundată în acelaşi gest spre stele.</p>
                     <p rend="justify">Zorii, răsăritul soarelui. Nu exclamase nimic. Nu-i notificase priveliştea. În argint de dimineaţă, profilul tovarăşei lui era sever şi închis în semnificaţia lui, ca o literă chinezească de tuş.</p>
                     <p rend="justify">—  Bună dimineaţa, aţi dormit bine, domnişoară?</p>
                     <p rend="justify">—  Mulţumesc. Am dormit bine.</p>
                     <p rend="justify">Plecase. De ce minţise tovarăşa lui tânără, care o noapte întreagă veghease cu ochii deschişi? Iubire? La vârsta ei iubirile au insomnii cu scurt circuit. Durere? La vârsta ei durerile plâng şi adorm în culcuş comod, nu pe scaune, fie ele şi chaises-longues-uri.</p>
                     <p rend="justify">Atunci?</p>
                     <p rend="justify">Câteva nopţi, tăcerea lui Alexandru Pallă se mirase alături de tăcerea Olguţei. Apoi o stimase. Tăcerea unei fete frumoase şi tinere, care nu dormea, alături de veghea unui bărbat, e o perlă neagră mai preţioasă decât lumina, fumul şi sclipirea celor albe.</p>
                     <p rend="justify">Astfel descoperise Alexandru Pallă tăcerea Olguţei, înainte de a o descoperi pe Olguţa. Se mirase din nou. Taciturna lui tovarăşă de nesomn, nu era nici timidă, nici tăcută. Vorbele spuse de ea aveau îndoitul aspect al chipului ei: hotărâte şi agere, ca trăsăturile şi ochii, copilăros vesele, ca plinul obrajilor. Cu aceeaşi siguranţă vorbea, glumea, tăcea şi se mişca. Nu căuta nici să placă, nici să se impuie celorlalţi. În atmosfera de înfrăţire specială călătoriilor pe vapor, cu fizionomia ei unanimă, datorită unor cauze identice acţionând asupra unei grupări omologate de identitatea decorului în care se mişca, Olguţa trăia izolat, fără să fie ursuză, singură, fără să fie retrasă. Spre deosebire de ceilalţi, care erau veseli, visători sau preocupaţi numai când şi fiindcă şi ceilalţi oameni erau la fel, cum ai îmbrăca smochingul, fracul sau sacoul – după cum te duci la un ceai, la un banchet sau pe stradă – Olguţa avea tăceri, veselii şi umbre ale ei, numai ale ei, de propriile-i legi ordonate, distincte de-ale celorlalţi, dar intense ca ale tuturora la un loc.</p>
                     <p rend="justify">Uneori toamna are nevoie de o pădure întreagă ca să-şi desfăşure şalul persan cu arabesc de crengi, colorit de frunze, căderi de franjuri. Dar sunt copaci solitari, cedrii de pildă, pe al căror trunchi nu cresc coroanele de crengi ale copacilor în turmă, ci păduri. Umbra lor e un cer aşternut la picioare. Toamna e toamna lor, păunul de aur hrănit, crescut şi desfăcut în palma imensităţii lor. Prin crengile lor, nici luna, nici soarele nu trec – popas fugar pe o banca – ci călătoresc.</p>
                     <p rend="justify">Sufletul lui Alexandru Pallă cunoştea îmbelşugarea acestor singurătăţi, tumultul acestor tăceri. Înainte de a cunoaşte sufletul Olguţei, îi bănuise dimensiunile.</p>
                     <p rend="justify">Fetele tinere când nu glumesc, au deseori cochetăria să-şi valorifice puerilitatea buzelor cărnoase şi candoarea ochilor limpezi, vorbind lucruri serioase. Nici haina de doliu, din acest punct de vedere, nu le displace: frăgezeşte tenul şi întinereşte tinereţea mai bine decât fardul.</p>
                     <p rend="justify">Şi femeile bătrâne au uneori predilecţie verbală pentru lucrurile serioase, îndeobşte rezervate bărbaţilor. E lugubru. Atunci seriozitatea nu mai e un aspect dur, unghiular al vieţii, ci o pulbere înecăcioasă a morţii.</p>
                     <p rend="justify">Olguţa nu vorbea niciodată lucruri serioase. Le ocolea poate. Dar seriozitatea era subt vorbele şi glumele ei, ca pământul subt pasul copiilor şi oamenilor mari deopotrivă.</p>
                     <p rend="justify">Existenţa statornică a acestei seriozităţi – din care se desprindeau toate mişcările ei, vorbe mici, fapte mici, gesturi zilnice, îi purifica vioiciunea de acea futilitate gazoasă, apreciată uneori ca un atribut exuberant al feminităţii, care dă valută-fleac şi greutatea-fulg comportării femeilor în genere. De aceea, alături de ea un bărbat putea să rămâie bărbat, fără instantaneul „tuns, ras şi frezat”, după care bărbatul ridică ochii spre femeie ca spre o oglindă menită să-l satisfacă. Cuvântul „camaraderie” suna cinstit şi plin alături de Olguţa.</p>
                     <p rend="justify">Debarcând la Marsilia, Olguţa îi spunea lui Alexandru Pallă: „Paşa”; Alexandru Pallă îi spunea tovarăşei lui „Olguţa”. Nici Olguţa nu se înălţa, nici Alexandru Pallă nu se cobora.</p>
                     <p rend="justify">Când doi oameni s-au cunoscut, în faţa morţii de pildă, se cunosc perfect. Dar rareori oamenii au prilejul să se cunoască aşa de bine. Unii oameni însă, foarte loaiali, despuiaţi complect de cabotinism, se pot cunoaşte foarte bine în condiţii de o banală normalitate. Mai târziu, se vor sătura poate unul de altul, dar decepţii nu pot avea niciodată.</p>
                     <p rend="justify">Alexandru Pallă se împrietenise în aşa chip cu Olguţa, şi în aşa măsură preţuia prietenia Monicăi – când de lampă intimă, când de candelă subt icoane, când de fereastră spre lanuri de grâu – încât devenise, în tot timpul şederei la Paris, oaspete familiar mesei de seară, în apartamentul din Rue de l'Observatoire. El locuia în ostrovul Senei, numit La Cité în preajma Catedralei Notre Dame. Acolo avea şi atelierul cu pânze înnourate de cenuşiu şi alb. O dată cu Adia aruncase şi paleta culorilor ei. O regăsise însă, şi-o reluase.</p>
                     <p rend="justify">Prietenele lui, Olguţa şi Monica lucrau: Monica la Sorbona şi la Bibliothèque Naţionale, Olguţa, la profesorul ei de pian şi acasă. Atmosfera de muncă tânără a casei lor dăduse lui Alexandru Pallă voinţa de-a ridica sceptrul culorilor, aruncat. Paleta de la Iaşi arzătoare şi fragedă de tinereţea culorilor tari.</p>
                     <p rend="justify">Îmbătrânise ca un om: pălise, surâse, albise, în împăienjeniri de zâmbet stins.</p>
                     <p rend="justify">Mult alb, dar pierise soarele, şi stinse erau stelele pentru acel alb, şi doar o lună subterană ca ocnele de sare îl cărunţea cu veacurile ei.</p>
                     <p rend="justify">Şi cheiurile Senei pe care le picta erau amare şi pustii, ca sufletul celui care-şi aşternea singurătatea chinuită pe pânze, izgonind-o treptat din el, creată.</p>
                     <p rend="justify">Zilele treceau. Artistul copleşea încet cu încetul pe omul de până atunci, încorporând în actul creator toate experienţele care devastaseră sufletul şi trupul omului. Alexandru Pallă se echilibra în noua viaţă. Adia, mistuită în alburi de scrum, de fum şi de cenuşă, nu mai era o amintire tragică, ci profundul ferment al unei noi configuraţii picturale. Pe cheiurile Senei îmbătrânise o dragoste; apele Senei pro-hodeau un trecut.</p>
                     <p rend="justify">Spre seară, pe la şapte, Alexandru Pallă privea ceasornicul, cu ochi de lucrător pentru care seara e o răsplată, o vacanţă. De la el până la apartamentul fetelor erau vreo doi alegri kilometri parizieni, împestriţaţi de tinereţă universitară până la Jardin du Luxembourg, de unde Boulevard-ul Saint-Michel, oprit o clipă, bătrâneşte, în dreptul grădinii pline de copii şi de baloane colorate, pleca pacificat, se întâlnea cu amintirile de vals din faţa Balului Bulier şi, întinerit, se bifurca împrejmuind grădina Observatorului, ca un buchet cuprins în braţe, în faţa căreia Alexandru Pallă, pieton greoi, se oprea să răsufle.</p>
                     <p rend="justify">—  Vos nièces sont à la maison, îl anunţa inutil, cu o regularitate cronometrică, conseioza imobilului, un fel de chioşc de ziare devenit femeie, cu obraji puponi, sprâncene şi mustăcioară de pâslă şi glas de tenor sopranizat în gramofon.</p>
                     <p rend="justify">Urca scările pe care coborau gamele pianului de sus, suna, şi intra. Gamele încetau. Monica venea, blondă, cu tâmplele zburlite şi mânile studioase pătate de cerneală; Olguţa, brună, scuturându-şi pletele până atunci aplecate pe game. În clipa aceea, toţi trei intrau „în recreaţie” ca şcolarii. La Paris, Alexandru Pallă înlocuia pe domnul Deleanu. Ca şi el sosea cu surprize: uneori stridii proaspete, alteori brânzeturi picante, faimosul saucisson de Lyon, o langustă, un pâté, sau baclavale, cataif, bunătăţi cu gust de-acasă, exotic la Paris, fabricate numai într-o cofetărie din Boulevard Saint-Michel la întretăierea cu Rue des Écoles, în drumul lui Alexandru Pallă.</p>
                     <p rend="justify">Acolo, în sofrageria solidului apartament de burghez francez, Alexandru Pallă cunoscuse un aspect întinerit al vieţii de familie, al vieţii de la Medeleni. Căci Olguţa, când se înveselea, era şi copilăria Olguţei, dar şi domnul Deleanu, iar Monica, rămânând Monica, era şi doamna Deleanu. Ea conducea redusa gospodărie, urmând dogmele de acasă, dar cu graţia tinereţii ei blânde. Monica făcea menu-ul, dezorganizat de surprizele, previzibile de altfel, ale lui Alexandru Pallă. Tot ea, aşezată în capul mesei, servea, veghind cu gravitate ca Olguţa să mănânce, dojenind-o la nevoie, ceea ce stabilea de îndată între ele raporturile dintre Olguţa şi doamna Deleanu.</p>
                     <p rend="justify">Olguţa întinerea sclipitor în acele clipe, iar Monica se maturiza în felul fetiţelor îmbrăcate cu rochii de femeie. Tot Monica prepara, în ibric adus de acasă, cafeaua turcească: raritate la Paris. Cafeaua era destinată lui Paşa, dar Olguţa nu accepta acest privilegiu, după cum nici Monica nu accepta ca Olguţa să-şi strice somnul bând cafea. Ceea ce însemna o acceptare, după luptă, din partea Monicăi. Luau masa într-o atmosferă de cordialitate neumbrită.</p>
                     <p rend="justify">La aceste mese participau uneori, prin vorba Olguţei, cei de acasă. Olguţa reconstituia c-un vârf de zâmbet, scenete de la Iaşi şi Medeleni. Printr-un tacit acord, războiul era eliminat din discuţie, de toţi trei. Războiul aparţinea tăcerilor izolate: vorbele îl ocoleau, ca să poată respira şi zâmbi. După masă, Monica îşi relua lucrul în odaia ei, Olguţa cânta, Paşa fuma.</p>
                     <p rend="justify">Uneori plecau împreună la concerte, la operă sau la teatru, ca trei buni camarazi; apoi supau împreună.</p>
                     <p rend="justify">Duminica, Paşa prezida un dejun de fete: prietene de ale Olguţei şi Monicăi. Unele frumoase, altele sluticele, dar toate tinere, toate gătite şi copilăroase în veselie, fiindcă era duminică după o săptămână de intensă muncă. Intimidate la început de maiestatea frumuseţii lui Alexandru Pallă – mitropolit într-un pensionat de fete – şi de celebritatea lui – de mult pariziană – se familiarizaseră cu el ca hulubii Veneţiei cu statuile glorioase. Mâncau lucruri bune, preferau dulciurile – de care se îngrijea mai ales Paşa – fumau cu o ignoranţă încântătoare ţigarete obligatorii fiindcă băuseră cafea turcească, susţineau controverse literare în complicarea cărora Olguţa excela drăceşte, beau şi câte un deget de curaçao sau o „fină” cu proporţii de degetar, având convingerea că au făcut o adevărată orgie, râdeau fiindcă se credeau ameţite – în realitate erau numai îmbujorate – dansau, privind cu impertinenţă de şcolăriţă care joacă pe catedră când profesoara e în fundul clasei portretul domnului decorat şi demodat: bunicul proprietarului apartamentului mobilat, dansau, dansau, şi plecau tropăind ostentativ pe scări, gata să cânte Marseillesa şi să dărâme Bastilia; lăsând în urma lor o dezordine atât de irezistibilă încât Monica, în loc să se încrunte ca doamna Deleanu, râdea ca Monica şi ca Olguţa, privindu-l pe Paşa, care, furat şi el de revoluţie, scutura scrumul pipei pe covorul proprietarului.</p>
                     <p rend="justify">Din ce în ce, Paşa participa mai adânc şi mai amănunţit la viaţa lor. Teza de doctorat a Monicăi, Baladele lui François Villon, crescuse subt ochii lui, foaie cu foaie, capitol cu capitol. Subiectul tezei era datorit într-o măsură Olguţei. Ea i-l sugerase. Vagabondul slut, poltron, uscăţiv şi nemernic, care-şi ducea sufletul printre tâlhari, beţivi şi dezmăţaţi, ca o desagă de heruvimi, intrase demult în sufletul Olguţei prin glasul lui Vania, celălalt vagabond, dispărut, ca şi Villon, în fluviul pribegiilor, nu în căminul mormântului. Paşa, la fel cu profesorul Monicăi, se îndoise ca Monica va putea duce la bun sfârşit o lucrare care în afară de cunoştinţe istorice şi lingvistice, cerea o adâncă experienţă a vieţii, a unei vieţi care nu accepta raftul bibliotecii, ci numai arşiţa sau viscolul drumului şi popasul crâşmei. Dar acea viaţă rebelă literaturii există totuşi în baladele vagabondului. Exploda în ritmul biografic al baladelor; cetindu-l pe Villon trăiai viaţa lui Villon. Aşa că experienţa necesară priceperii lui nu era nevoie numaidecât să fie prealabilă lecturii, căci o căpătai cetindu-l.</p>
                     <p rend="justify">         „En ce temps que j'ay dit devant, Sur le Noël, morte saison, Que les loups se vivent de vent Et qu'on se tient en sa maison, Pour le frimas, près du tison;</p>
                     <p rend="justify">Me vingt ung vouloir de brisier La très amoureuse prison Qui souloit mon citer debrisier<hi rend="color(#000000)">…</hi>”</p>
                     <p rend="justify">Olguţa se dilata cetind aceste versuri, care-i umflau pieptul cu nostalgii de crivăţ.</p>
                     <p rend="justify">—  Poezia lui Villon decolorează întreg lirismul sedentar al Franţei, spunea drastic Olguţa, şi Monica împărtăşea blând această judecată.</p>
                     <p rend="justify">Îmbărbătată, aparent numai de Olguţa, Monica îşi aplecase sufletul asupra odiseei villoniene. În năframa Veronicăi, abur delicat ţesut, nu se întipărise mai viu decât în piatră, lemn şi marmură, chipul lui Isus?</p>
                     <p rend="justify">Monica lucra cu simplicitatea pietăţii. Uitase că scrie o teză de doctorat, deşi munca informaţiunii biografice şi bibliografice şi scrupulozitatea ei studioasă îi aduceau mereu aminte de caracterul lucrării. Scria despre baladele lui Villon cu aceeaşi sinceritate cu care îi vorbea lui Dănuţ despre literatura lui. Nu râvnea nici să fie originală – obsesie juvenilă a lucrărilor de doctorat – nici să scrie frumos – pacoste a debutanţilor.</p>
                     <p rend="justify">Pentru ea, Villon nu era un subiect sau un pretext, ci un om. Un om atât de om, încât în el erau mai mulţi oameni – unii răi, alţii buni, alţii şi mai răi. Din pricina asta era poet. Monica ştia că ea e o simplă fată îndrăgostită din copilărie pentru totdeauna de un Dănuţ nestatornic, felurit, uneori făţarnic, care-i ascundea multe lucruri urâte subt căldura vorbelor frumoase, dar că Dănuţ o iubea şi că poate iubirea lui Dănuţ era mai preţioasă decât a ei, fiindcă Dănuţ, feluritul Dănuţ era un cor de oameni, pe câtă vreme ea, Monica, era un singur glas ştiind un singur cântec. De câte ori îl iertase pe Dănuţ; de câte ori îl va ierta<hi rend="color(#000000)">…</hi>
                     </p>
                     <p rend="justify">         „Vous portastes, digne Vierge, princesse, Jésus régnant qui n'a ne fin ne cesse.</p>
                     <p rend="justify">Le Tout Puissant, prenant nostre foiblesse, Laissa les cieulx et nous vint secourir, Offrit à mort sa très chère jeunesse;</p>
                     <p rend="justify">Notre Seigneur, tel este, tel le confesse, En ceste foy je vueil vivre et mourir.”1</p>
                     <p rend="justify">Şi înţelegea foarte bine tânăra îndrăgostită că dacă pământul n-ar plămădi ticăloşi ca Villon, Fecioara Maria n-ar mai avea pe cine să primească în cer, având pe buze zâmbetul mamei vagabondului când îl vedea sosind rupt, murdar, urmărit de legi şi totuşi dulcele ei copil.</p>
                     <p rend="justify">Astfel Monica se prinsese tovarăşă cu steaua zidită într-un păcătos trup de om, mânat de vânturi.</p>
                     <p rend="justify">Cu tâlharii, cu popii derbedei, cu femeile care se vând, prin temniţe, prin taverne, prin gropi, pretutindeni, drumul lui Villon era pur printre păcate, şi dureros printre cântece. Viaţa lui era viaţa unui fluier căzut din cer, apropiat de toate buzele, zvârlit din toate mânile, şi cules din nou, de mâna care-i scăpase prin somn, mânjit, dar cu acelaşi sunet.</p>
                     <p rend="justify">Aplecată pe biografia vagabondului, Monica niciodată nu se încruntase, niciodată nu roşise. Cu drept cuvânt Olguţa poreclise pe foasta Melizandă la mère de Villon. Stilul Monicăi avea delicată siguranţă şi meditativul calm, care călăuzesc copita calului de munte prin cele mai anevoioase poteci.</p>
                     <p rend="justify">Alexandru Pallă, zi cu zi urmărind lucrarea Monicăi, era uimit de maturitatea judecăţii, de lipsa totală de pedantism scolastic, de independenţa unei gândiri nealterate de învăţătură, şi de bunătatea înţelegătoare, care se desprindeau din rândurile aşternute de o mână hărăzită parcă dezmierdării pe frunte. Lucrarea Monicăi era vie. Semăna cu ea. Contemporană cu Villon, aceeaşi Monică, desigur că dacă l-ar fi întâlnit i-ar fi întins mânile cu bunătate, fără nici un dezgust. În filigranul lucrării de doctorat, Alexandru Pallă vedea acesată scenă.</p>
                     <p rend="justify">Totuşi, cu o zi înainte de susţinerea lucrării, Paşa nu-şi găsea astâmpăr. Avea obsesia „tracului”. Reacţiona cum ar fi trebuit să reacţioneze Monica. Dar Monica era calmă.</p>
                     <p rend="justify">Şi Paşa şi Olguţa asistaseră la examen. Olguţa încruntată, măsurând cu ochi caricaturizanţi, soborul învăţaţilor examinatori. Paşa, fără pipă, căutând-o mereu, frământându-şi mânile şi răscolindu-şi barba. Sala plină de publicul parizian specializat în astfel de spectacole. De altfel, vânătoarea de gazele are un deosebit farmec pentru amatorii de emoţii crude şi fragede totodată.</p>
                     <p rend="justify">Ceea ce izbise mai întâi sala, fusese sluţenia – normală de altminteri – a examinatorilor, de îndată ce Monica se izolase de public pe scaun, înaintea lor.</p>
                     <p rend="justify">Ochii tuturora întâlniseră, însorit ca vitraliile cu tâmplele iluminate de cer, un profil desprins de pe vitraliul unei catedrale franceze. Cu mânile încrucişate paşnic pe genunchi, Monica aştepta, sala o privea – o priveau şi savanţii dascăli, înainte de-a-i examina ştiinţa. Plutea un început de zâmbet – istoric, nu ironic – în sala Sorbonei.</p>
                     <p rend="justify">Desigur că cei care-o examinau, cunoşteau altfel alhimia limbei franceze, şi alt orizont aveau pentru situarea în priveliştea franceză a operei lui Villon.</p>
                     <p rend="justify">Era mică învăţătura candidatei, în faţa specialiştilor coalizaţi, din faţa ei.</p>
                     <p rend="justify">Dar Monica, în colocviu cu sluţii învăţaţi, părea tânăra contemporană a lui Villon, şi ei – posteritatea lui bătrână. Le vorbea despre Villon, răspunzându-le la întrebări, cu gestul recules pe care-l are cel ce pomeneşte de un mort în preajma căruia a trăit odinioară.</p>
                     <p rend="justify">Era într-o măsură, prin felul cum le vorbea, o bunică informând cu siguranţă blajină pe savanţii ei strănepoţi, despre un om pe care ei l-au studiat, pe când ea l-a cunoscut.</p>
                     <p rend="justify">         „Femme je suis povrette et ancienne, Qui riens ne sçay: oncques lettres ne leus.”</p>
                     <p rend="justify">Parcă pluteau deasupra ei versurile baladei în care mama vagabondului vorbeşte cerului, adunând îngerii spre ea, cum vin copiii la fereastră când ninge alb.</p>
                     <p rend="justify">Se forma un zâmbet desuet pe toate buzele. Întrebările prea filologice se sfiiseră. Colocviul se-ndepărta de bibliotecă, apropiindu-se de viaţă.</p>
                     <p rend="justify">Le răspundea cu un bun simţ care dezarma dogmele ştiinţifice şi severitatea fizionomiilor interogative. Astfel, Ioana d'Arc, ţărăncuţa, avea un zâmbet rumen şi o vorbă sănătoasă, care câştigau victorii, comandând ştiinţei războinice a căpeteniilor militare.</p>
                     <p rend="justify">Olguţa zâmbea, un zâmbet care săruta obrajii Monicăi şi chiar pe-ai dascălilor.</p>
                     <p rend="justify">Rumoarea sălii, după examen, aducea vorbe insolite în acel decor rigid şi doct.</p>
                     <p rend="justify">—  Elle est charmante!</p>
                     <p rend="justify">—  Délicieuse, la petit roumaine.</p>
                     <p rend="justify">—  Quelle grâce<hi rend="color(#000000)">…</hi>!</p>
                     <p rend="justify">—  Parcă ieşim de la Operă, după o reprezentaţie de-a Pavlovei, râdea Olguţa, braţ la braţ cu Paşa şi cu îmbujoratul doctor în litere, îndreptându-se spre poştă de unde succesul trebuia să treacă în România.</p>
                     <p rend="justify">La Paris, festivitatea succesului fusese organizată de Paşa. Participase şi profesorul de litere al Monicăi, bătrân cu ochelari maliţioşi, indicat comesean al Olguţei care găsise momentul să-şi răzbune emoţiile încercate în timpul examenului. Zece fete şi doi bărbaţi. O veselie de douăsprezece persoane, cu şampanie şi trei sticle de Bourgogne-Musigny, de mult pregătite de Paşa. Profesorul Monicăi nu ştia dansuri moderne, pe cele vechi le uitase, şi avea reumatism.</p>
                     <p rend="justify">Dar răzbunarea Olguţei prelungise diabolic valsul, început cu Monica şi reluat de alte nouă fete vindicativ tinere, până când, profesorul de literatură clipind miop, suflând precipitat, cu gulerul moale şi trupul la fel, fusese purtat de fete spre divan ca un simplu candidat cuprins de leşinul celor respinşi la examene.</p>
                     <p rend="justify">Astfel trecuseră trei ani. În ajunul plecării, Paşa printre cufere şi pachete, în dezordinea absorbită sistematic de lăzi, avea aerul nedumerit al unui obiect familiar, pe care nici un geamandan nu-l accepta.</p>
                     <p rend="justify">—  Paşa, adică de ce n-ai veni cu noi în ţară? exclamase Olguţa, rezumând situaţia.</p>
                     <p rend="justify">—  Adică de ce să nu vin? meditase Paşa.</p>
                     <p rend="justify">Şi venise cu fetele îndărăt, spre ţara pe care o lepădase la plecare.</p>
                     <p rend="justify">         *</p>
                     <p rend="justify">Când ai adormit noaptea târziu, cu fereastra deschisă pe o livadă neagră, şi când dimineaţa o vezi deodată, izbucnitor de albă, dimineaţă-n dimineaţă, hohot de flori pe obrazul luminii – exclami ca un nerod:</p>
                     <p rend="justify">—  Primăvara!</p>
                     <p rend="justify">Şi eşti ca un voievod atunci încoronat, în zalele primăverii. Te-a surprins, dar o aşteptai de cu noapte. Strigătul cu buzele deschise în adâncul inimii pândea.</p>
                     <p rend="justify">Dar când, călătorind pe aspră mare, cu luna şi cu noaptea, cu apa şi tăcerea, ai uitat că-n acea clipă pământurile-s verzi de pasul ierbii, şi zorii zărilor, argint şi rumen, sunt floare în livezi – şi când deodată primăvara e asupra ta, îţi cade în braţe cu mii de trupuri calde, cu mii de aripi vii, cu mii de glasuri picurate – eşti în miracol, taci şi priveşti cerul deschis deodată ca un fluier cântat.</p>
                     <p rend="justify">Aşa căzu primăvara asupra vaporului plutind pe unda Mării Negre. Venea din cer, aripă lângă aripă, pană sprintenă, guşă albă, zbor ascuţit, subţire glas. Ca mii de frunze revărsate-n poala vântului de mii de crengi, ca mii de aplauze din cer venind şi ca un nebunesc veştmânt de umbre şi de ciucuri, căzut deodată la picioarele dansatoarei dezgolite în spirala opririi în vârfuri – brunul stol de rândunele învălui cu vânt, cu ciripit, cu freamăt şi cu inimioare, vaporul de lemn şi fier.</p>
                     <p rend="justify">Le vezi pe sârmele de telegraf, albe şi brune de neastâmpăr ca ochii gitanelor când te privesc; le vezi dând streşinei blajine, mişcare de arcaş; le vezi subt cer zig-zagul negru – dar niciodată braţul omenesc nu poate fi creangă acestor muguri de noapte şi de trăsnet, nici tovarăş.</p>
                     <p rend="justify">Dar acum, domniţele cerului se-nvecinau cu palma bătătorită a omului şi cu tot ce această palmă grosolan clădise şi-mpletise.</p>
                     <p rend="justify">Veneau de departe, din Africa toridă a palmierilor şi a nisipurilor iuţi. Degetul tânăr al primăverii, întorcea o foaie de poveste din Africa, peste mări, cu cerul zugrăvit albastru şi literele risipite-n vers.</p>
                     <p rend="justify">Primăvara! Simţeai alături tâmplele primăverii aplecată asupra rândunelelor ei.</p>
                     <p rend="justify">Şi viaţa omenească a vaporului deodată se sfii, greoaie, zâmbind captiv, ţesută-n rândunele.</p>
                     <p rend="justify">         *</p>
                     <p rend="justify">Sunetul mării îl găseşti simplificat în câteva litere ale alfabetului, dacă îl cauţi acolo în loc să-l cauţi în coardele şi în gâtlejurile instrumentelor muzicale. Îl găseşti în s, în f, în ş şi în v.</p>
                     <p rend="justify">S. Un s, ascultat pe o imensitate. Marea e liniştită. Nici un relief de val, nici o frunză de apă nu-ţi vădeşte pădurea de adâncuri. Calm. Totuşi urechea ascultă marea pe care ochiul o vede mută. Ce răsună? De unde? Ce fior catifelat dezmiardă auzul? Şşşşşş. Astfel şampania după ce s-a potolit în clara cupă de cristal, musează încă pe margini. Acelaşi s, nezimţat de nici un z, acelaşi s şoptit de buza aerului – dar s-ul mării musează delicat într-o cupă atât de vastă că zările abia îi pot cuprinde claritatea în mâni. E oftatul aburit al imensităţii calme.</p>
                     <p rend="justify">F. Foşnet, dar ca de fum. Nimic nu se clatină pe mare.</p>
                     <p rend="justify">Pe albastrul cu afunduri verzi, un sul de spumă râde alb. Fffff<hi rend="color(#000000)">…</hi>  E lenea moale a mării. E spuma plină ca o guşă de hulub. E zborul onctuos, ca al buhnelor albe în lumină de lună.</p>
                     <p rend="justify">Ffffff<hi rend="color(#000000)">…</hi>  Se desprind fulgi de pe aripa uriaşă a pământului.</p>
                     <p rend="justify">Ş. Fierbe spuma în clocote mari, şuierând. Şşşş. E ca o gară din care toate locomotivele lumii, în aburi şi în fum, ar porni, clătinând temeliile pământului, cu uraganul lor de fier înspumat.</p>
                     <p rend="justify">V. Ochii se închid ca să nu vadă. E gura de leu a pământului, cu colţii împlântaţi în urlet. E vâjâitul vânturilor sfărâmat în colţii altei imensităţi. Pe nici o coardă n-a cântat.</p>
                     <p rend="justify">Dar uneori marea tace. Lângă ea urechea e ca lângă un zid de care trupul e lipit. Atunci, de pe ţărmuri se aud numai glasurile pământului venind pe mare. Stai pe malul mării şi auzi greierii ca în livadă. Eşti lângă undă, şi-ţi auzi inima cu urechea pe ea. E straniu ca şi cum marea ar fi devenit spaţiul împovărat dintre gândurile tale. Şi-n locul mării apăsate, oftezi, uşurând-o.</p>
                     <p rend="justify">         *</p>
                     <p rend="justify">De mult nu mai exista pentru ureche. Plecase. Tăcea ca o bancă de curând goală, dar o bancă de pe care zece munţi s-ar fi ridicat, lăsând mirarea absenţei lor formidabile.</p>
                     <p rend="justify">Lin, ca în lunecare unsă de arcuşuri, lumina se ivi pe zare.</p>
                     <p rend="justify">Şi marea, dispărută din urechi, începu să existe pentru ochi atât de suav încât îţi venea să o respiri ca pe o floare atunci deschisă. Fără cută, abia înălbăstrită, avea petala de înserare a stânjeneilor viorii, pe care o clipă de soare îi decolorează. Lumina zorilor înlocuia lumina lunii, înclinând palori. Mâni delicate în văzduh şi imensităţi sfiite în faţa lor.</p>
                     <p rend="justify">Ţinând ochii închişi, numai cu plămânii ştiai că se luminează. Şi totuşi apusul lunii prin lumina zorilor, şi ochii pur încercănaţi ai mării fără val, lăsau o sfâşietoare tristeţă.</p>
                     <p rend="justify">Simţeai că tâmplele în jurul cărora ar fi lucit această aureolă s-ar fi înclinat ca tâmplele crucificatului.</p>
                     <p rend="justify">Zâmbise prea mult. Era luminos ostenită. În faţa ei veghea Vania ca un foc aprins pentru ea; de jur împrejur, popasul istovit al rândunelelor. I se închideau genele şi în tremurul lor vedea lumina alergând desculţă pe ample trepte albe, ochii verzi ai lui Vania şi capul rotund al rândunelelor. Când deschidea genele îi surâdea lui Vania ca prin somn, răcorindu-şi fruntea cu o clătinare a capului.</p>
                     <p rend="justify">Ştia că e fericită, ştia că e ostenită. Somnul şi Vania – două feţe profund îmbinându-şi oglindirea, cu umbre şi lumini, în sufletul ei. Îi era ruşine să-i spuie lui Vania: „Mi-e somn” – şi-i era atât de somn! De mult şedea încremenită pe pledul lui Vania, rezămându-se de mormanul de parâme – acum turelă de rândunele – învelită cu paltonul lui Vania peste al ei. Uitase de trup. Era numai un obraz cuprins în plete şi doi ochi care clipeau. Vorbise şi glumise mult, şi se simţise adunată şi adăpostită în tăcerea lui ca un joc de ape într-un bazin de piatră.</p>
                     <p rend="justify">         „Îi lipseşte un nasture şi am să i-l cos.”</p>
                     <p rend="justify">—  Îţi lipseşte un nasture ş-am să ţi-l cos, repetară buzele hotărârea gândului.</p>
                     <p rend="justify">Somnul o făcea să vorbească, aşa cum râzi în ger. Căuta sunetul vorbelor, ca să nu adoarmă de-a binelea.</p>
                     <p rend="justify">Şi-ar fi culcat obrazul pe pieptul lui Vania, acolo unde-i lipsea nasturul, ca să închidă ochii fără să-i mărturisească somnul care-o cuprindea moale, dens, ca blăni de lutră – dar era prizonieră în paltoane.</p>
                     <p rend="justify">—  Ţi-e somn, Olguţa.</p>
                     <p rend="justify">Tresări clipind ca la auzul bubuitului în munte. Îl măsură cu ochii mari, îl revăzu. Râsul îi acoperi din nou faţa cu somn, aplecându-i genele.</p>
                     <p rend="justify">—  Nu.</p>
                     <p rend="justify">Şi adormi.</p>
                     <p rend="justify">Vania o privea, alături de ea, aşa cum stă nisipul la marginea mării, umbrit şi luminat pe rând de capriciul undelor. De câte ori capul Olguţei se înclina pe-o parte, cu pleoapele grele ca somnul fluturelui pe tulpină subţire, îi venea să întindă palmele lui mari, şi nu îndrăznea, c-o bătaie de inimă. Era atât de treaz în cadenţa adâncă a inimii, încât tot ce se întâmpla în faţa şi în jurul lui, devenea straniu şi prea gingaş, ca apropierea zorilor după nesomn. În faţa capului cu plete negre şi obraji rotunzi, care tresărea, clipea sperios şi nu zbura – la fel cu toate rândunelele – era ca un cioplitor, trăit numai în cariere de piatră, mânuitor de daltă şi ciocan, deprins s-audă sunetul tare al fierului intrând în stei, deprins să ridice puterea grea a blocului colţuros, care deodată ar vedea, cu dalta împlântată şi ciocanul ridicat, acolo unde erau stane, mărunt norod uşor de zburătoare.</p>
                     <p rend="justify">Chiar adormit, semăna atât de mult cu rândunelele capul fără trup al Oguţei, înclinat în aripele lucioase ale pletelor, împrejmuit de zborul oprit al rândunelelor, că nu îndrăznea să-i adăpostească somnul în mânile lui, cum nu îndrăzneşti să-ţi apropii mâna de trupul rândunelei care stă pe zborul ei ca o stea în cer, imens depărtată deşi clară ochiului.</p>
                     <p rend="justify">Trecuse noaptea, şi zorii luminau minunea adusă de noapte, curând; curând trebuiau să se deştepte oamenii. Ochii lor aveau să întâlnească, în decorul familiar privirii, capul înclinat printre rândunele. Îi venea să alunge rândunelele ca să le cruţe de privirea oamenilor – şi-i era milă de istovirea lor. Îi venea să deştepte capul adormit – şi nu se îndura să se despartă de el.</p>
                     <p rend="justify">Într-un pustiu, el singur, ca să cruţe odihna rândunelelor şi somnul capului împrejmuit de aripi brune, ar fi dus vaporul în braţe, fără gemăt, cu faţa sleită, năduşită şi arsă, dar cu un zâmbet fericit.</p>
                     <p rend="justify">De ce nu era în pustiu cu povara de aripi în braţe?</p>
                     <p rend="justify">Era printre oameni. Aveau să se deştepte din somnul care-l izola de ei, aveau să privească, să zâmbească, aşa cum zâmbesc oamenii când văd alături de un bărbat chiar un cap de rândunică adormită.</p>
                     <p rend="justify">Mânia nu-i strângea pumnii; îi micşora numai ochii, înţepător.</p>
                     <p rend="justify">Soarele era subt orizont, ca o bătaie de inimă subt platoşă.</p>
                     <p rend="justify">—  Olguţa<hi rend="color(#000000)">…</hi>
                     </p>
                     <p rend="justify">Şoptise, încovoiat cu mii de crengi asupra ei. Rândunelele soprane vorbeau mai tare decât glasul gros. Poate râdeau în aerul fraged, cum râd subt streşini.</p>
                     <p rend="justify">—  Olguţa<hi rend="color(#000000)">…</hi>
                     </p>
                     <p rend="justify">Se ruga.</p>
                     <p rend="justify">Dacă n-o trezea el ar fi trezit-o soarele, peste o clipă, două, trei<hi rend="color(#000000)">…</hi>  Un tumult îmbelşuga lumina.</p>
                     <p rend="justify">—  Olguţa<hi rend="color(#000000)">…</hi>
                     </p>
                     <p rend="justify">Îi puse mânile pe umeri, luându-i paltonul, cum desfaci un mugur.</p>
                     <p rend="justify">Olguţa tresări.</p>
                     <p rend="justify">—  Nu dorm!</p>
                     <p rend="justify">—  Nu dormi, dar ţi-e somn, zâmbi Vania şi, uşor, o ridică.</p>
                     <p rend="justify">Şi o văzu în proaspăta lumină a dimineţii, întreagă, trup în loc de zbor, aducându-i un zâmbet somnoros pe o înaltă tulpină, din acelea care cresc atât de sus încât îşi înclină floarea la fereastra casei cu o lene sprintenă.</p>
                     <p rend="justify">—  Ce să fac, Vania?</p>
                     <p rend="justify">Clipea de somn.</p>
                     <p rend="justify">—  Să te culci.</p>
                     <p rend="justify">Plecară cu paşi şovăitori. Umblau printre rândunele ca printre flori atunci deschise, fără alei. Ajunseră lângă scara îngustă şi repede. Unul lângă altul se opriră. Olguţa îşi ridică somnul cu genele spre el. De pe orizont, întreg, cu gest de lampă ridicată de împărătească mână, soarele îi lumina roş obrajii.</p>
                     <p rend="justify">Vania crezu că a făcut un pas îndărăt, dar nu-l făcuse decât sufleteşte. Era ca un turn neclintit, înfiorat de un fir de iarbă care creşte. Olguţa îi întinse fruntea cu semnul soarelui. Vania era atât de mare că ar fi trebuit să se aplece, şi atât de împietrit că ar fi trebuit să se dărâme ca să ajungă fruntea întinsă lui.</p>
                     <p rend="justify">Olguţa aştepta, cu fruntea ca un zbor oprit plutitor; ridică genele, văzu, şi cu o alintată mişcare ocrotitoare îşi alătură obrajii de marele piept bărbătesc. O clipă, cât soarele întrecu orizontul. Fugi pe scări în sus. N-o mai văzu. Îi atârna o icoană pe piept.</p>
                     <p rend="justify">Respiră larg.</p>
                     <p rend="justify">Curgea parcă un zvon de izvoare subţiri printre rândunele. Pornise zborul soarelui. C-un singur avânt, izbucniră ascuţit, săgetând cu tuş negru, roşul de lac chinezesc al soarelui rotund. Se cufundară în văzduh, departe, mai departe, până când se şterseră pe cer, ca o inscripţie măcinată de veacurile clipei cereşti.</p>
                     <p rend="justify">Puntea era goală. Puteau să vie oamenii, cu viaţa lor de toate zilele.</p>
                     <p rend="justify">În dreptul soarelui, şedea drept un om din larg clădit, ca o poartă închisă cu lacăt de veci, prin care trecuse Dumnezeu.</p>
                     <p rend="justify">         *</p>
                     <p rend="justify">Vântul dă mării bucla des lucind a hulei, dar calmul aşterne nebuloase alei lactee ţesute-n fum de perlă, în argint pufos şi alburiu ca al mugurului de salcie, în albastru suav aburit ca al guşei de stânjenel, în brumăriu de prună şi în sur de promoroacă.</p>
                     <p rend="justify">Gingăşia risipelor de pe aripele fluturilor străvezii, dar pe vigoarea unei imensităţi adânci. Diafana fibră a zorelelor, cernută prin tremurul aripei de libelulă, sclipind pe puste de borangic.</p>
                     <p rend="justify">Cădeau polenuri de cer, albăstrind lumina. Era ca o evaporare în vibraţie a ponderei şi a conturului, în marea luncă de culori neînflorite.</p>
                     <p rend="justify">Gândul se înclina şi, fum, se topea alene.</p>
                     <p rend="justify">Marea: jilavă respiraţie şi lumină de seră cu multe violete şi înserare în vitralii largi.</p>
                     <p rend="justify">Sufletul era o mişcare de voaluri prea străvezii ca să existe: mănunchi aiurit de adieri.</p>
                     <p rend="justify">Totul era departe şi albăstriu, ca aşezat pe zări de toamnă cu nelămuriri de cer şi de zbor dus. Îţi venea să priveşti cu mâna pe ochi sau printre gene, ca şi cum marea pe care pluteai ar fi fost un punct pierdut în cer, albastră dispariţie, pastel al golului şi-al vagului.</p>
                     <p rend="justify">Pe hotarul dintre concret şi abstract, marea era un început sau un sfârşit de somn al luminii, cu visul nopţii pălind între gene.</p>
                     <p rend="justify">Dacă ar fi existat vorbe, ar fi avut parfumul căţuilor cu mirodenii ale basmului arab, crescând în zmalţul tăcerilor.</p>
                     <p rend="justify">         *</p>
                     <p rend="justify">Deşi o noapte întreagă femeile, mai friguroase decât bărbaţii, se înveliseră cu pledurile, dorind flacăra sobei, acum, în preajma sosirii, se gătiseră cu rochii subţiri, cu imprudenţa cochetă a florilor în dimineţi de primăvară.</p>
                     <p rend="justify">Dimineaţa marină le pedepsea, implantându-le fiorul verzui care încreţeşte pieliţa obrazului cu vibraţia bătrâneţii. Culorile vii, exaltate de soare, dădeau punţii înfăţişarea unei plaje de lemn. Pantofii albi hulubăreau, doi câte doi, plini de neastâmpărul pe care-l dă femeiei apropierea valului şi a uscatului.</p>
                     <p rend="justify">Comozi, bărbaţii îşi păstraseră paltoanele pe umeri, ca la plimbarea de toamnă prin grădină. Binoclurile erau în plină activitate, cum sunt la varieteu când, de departe, prin sticla măritoare iei ca aperitiv optic piciorul dezvelit al dansatoarei. În loc de jartieră, farul Constanţei avea medalia verzuie, cu vorbe solemne şi profil domnesc. Câteva capete se trudeau să fie coloniale, prin căştile de plută cu înveliş de pânză şi răsuflători, rude cu bostanul şi cupola. Altele copiau din răsputeri fizionomia flegmatic energică a ofiţerilor de marină, care la rândul lor o importau din Britania şi din literatura lui Claude Farrère, ale cărui volume sunt garda de onoare a bibliotecii marinarilor recenţi.</p>
                     <p rend="justify">Copiii erau navigatori, prin inscripţia şi panglicele beretelor, şi muşte, prin întrebările cu care-şi sâcâiau mamele, muşte şi ele, la rândul lor, pentru consortul cu privire de amiral şi nervozitate maritală.</p>
                     <p rend="justify">Intimitatea de sofragerie, rău de mare, punte şi dans, care înfrăţise aproape două săptămâni familia cosmopolită a clasei întâi, se dovedea precară în faţa uscatului. Fiecare cap de familie devenea feudal între bagajele, odraslele şi nevasta lui.</p>
                     <p rend="justify">Flirturi şi idile se încheiau cu vagul în privire al răului de mare şi cu gest grabnic de batistă pentru gutunarul suav al ochilor.</p>
                     <p rend="justify">Obsesia indiscreţiei vamale încreţea multe frunţi, şcolăreşte, ca la apropierea orei de matematică.</p>
                     <p rend="justify">Ţărmul se apropia, pierzându-şi vălul albastru aşternut de zări, având în frunte Cazinoul, care este întâiul păcat al Constanţei în faţa mării, al doilea fiind statuia lui Ovidiu, în faţa cerului şi a eternităţii Imperiului roman.</p>
                     <p rend="justify">Pe punte începea înfrigurarea călătorilor de pe peron, când se anunţă expresul urgent, prin palpitaţia clopoţelului şi duduitul şinelor. Sentimentul plecării copleşea absurd pe cel al sosirii. Femeile erau enervate de gândul că au uitat ceva în cabină şi o priveau recapitulativ, bărbaţii îşi pipăiau toate etajele buzunarelor şi se uitau la ceas, tic echivalent cu al femeilor când se uită în oglinda poşetei.</p>
                     <p rend="justify">Comandantul vasului se suise la comandă, într-un fel de costum de tenis galonat. Vaporul îşi încetini mersul, devenind parcă mai greu. Începu manevra elegantă, dar mult prea migăloasă, a intrării în port. Înălţate deodată ca poştele pe sfoara zmeului – pe catargul mare, pavilioanele cu numele vaporului, fâlfâiră colorat.</p>
                     <p rend="justify">Două steguleţe se ridicară: albastru pentru pilot, galben pentru vizita medicală.</p>
                     <p rend="justify">Din port se desprinse un fel de gâscă, rapid plutitoare, cu gât de fum, care, apropiindu-se, deveni vaporaş cu direcţie imperinent perpendiculară pe flancul vaporului. Venea, crescând, dar din ce în ce micşorat în contrast cu enormitatea sporită a vaporului, ca o ţigaretă serviabilă de la care o havană cu proporţii de castravete solicită focul.</p>
                     <p rend="justify">Pilotul se sui pe vapor. Actul întâi se isprăvise. Aşteptai cortina şi aplauzele.</p>
                     <p rend="justify">Pilotat de noul-sosit, vaporul trecu printre faruri, intrând solemn din mare în cuşca portului, cu statura lui clădită pentru larguri, dar demnă în exil.</p>
                     <p rend="justify">Între comandă, proră şi pupă începu schimb de porunci, gesturi şi urlete, ca o sfadă stacată proiectată pe cer, de la prea mare distanţă ca să devină bătaie. Comanda: „Funda”, slobozi un huruit apocaliptic, ca şi cum vaporul, fără să ştie, ar fi adus în pântecele său un cataclism. Prin nările vaporului, ancora se prăvăli ca o cruce pe un mormânt de cruciat, însoţită de cascada zornăitului de lanţuri şi fierării, ca un galop medieval.</p>
                     <p rend="justify">         „Bandulele” zburară festiv ca serpentinele. Parâmele vânjoase fură prinse de „babalele” cheiului, enorme boturi de fier de care sunt priponite vapoarele. Şi, nebuneşte, hârâind delirant, ca într-un atelier de croitorie în care toate maşinile deodată trepidează, vinciurile vaporului se dezlănţuiră, aducându-l inert spre chei, captiv între parâmele întinse, ca trupul unui Guliver ostatic în ţara piticilor.</p>
                     <p rend="justify">Când ai ajuns în faţa peronului cu trenul, te cobori grăbit. Când ai ajuns cu vaporul în faţa cheiului, lipit de zidul debarcaderului, stai. Stai tot pe vapor, cum fierbe apa în oală, dar stai. Ai impresia că eşti atârnat în cuier.</p>
                     <p rend="justify">Formalităţile se suiră imediat pe punte, vamale şi medicinale. O dată cu ele, şi infracţiunea, adică micul privilegiu, atât de reprezentativ pentru ţara pe malul căreia vaporul acostase. Infracţiunea era încarnată de un avocat. Avocatul era domnul Deleanu. Nu era nici vameş, nici doctor, dar băuse vermut şi cu doctorul, şi cu vameşul, formând cu ei o trinitate care păşea inseparabilă pe puntea vaporului oprit.</p>
                     <p rend="justify">—  Olguţa!</p>
                     <p rend="justify">O  căuta prin mulţime, cu privirea vertiginos lucidă a jucătorului de cărţi, care desparte cupa, trefla, pica şi caraua în iureşul maşinei de treier.</p>
                     <p rend="justify">Avea tâmplele albe şi masca mistuită a bătrâneţii, mască numai, căci ochii erau de copil la uşa pomului de Crăciun, inima la fel şi mişcările capului şi-ale braţelor dovedeau agilităţi de veveriţă.</p>
                     <p rend="justify">—  Olguţa!</p>
                     <p rend="justify">O  avea în braţe, o strângea, o săruta, spunându-i numele printre sărutări, ca o veste.</p>
                     <p rend="justify">—  Fetiţa tatii!</p>
                     <p rend="justify">Şi era ciudat şi înduioşător să vezi pe acest copil cu părul alb, strângându-şi în braţe păpuşa regăsită, spunându-i cu ochii părinteşti umezi: „Fetiţa tatii” – în timp ce „fetiţa”, mai mare decât el şi imperios tânără, îi dezmierda tâmplele albe, de care curând avea să se despartă, înălbindu-le mai tare şi mai greu decât anii.</p>
                     <p rend="justify">PARTEA DOUA.</p>
                     <p rend="justify">Înainte ca ochiul să o vadă, mult înainte, cataracta Niagarei se anunţă formidabil urechii. O auzi, o simţi. E vibraţia surdă încă a unei drâmbe cu dimensiuni de fluviu, pe buză de uragan; apoi e vâjâitul unei coarde de contrabas de himalaică statură. În preajmă-i, întinderea unui ocean, cutremurată, s-ar încreţi. Dar timpanul? Pe fondul enormităţii sonore, bubuitul tunetului îţi pare fleac efemer, situat în ordinea liliputană a insectelor – şi explozia tunului, puşcă de soc, infantilă şagă. Fără să vadă cataracta, urechea a apreciat vastitatea ei, căpătând un nou criteriu sonor, care pregăteşte ochiul pentru năprasnica arătare a mugetului cosmic, îmbăiat de spume.</p>
                     <p rend="justify">Aşa trebuie să fie şi cu oraşele în care viaţa se adună şi răsună exploziv; să existe pentru auz, cu fizionomia lor distinctă, înainte ca ochiul să le întâlnească ziditul contur, felurita configuraţie. Dacă un orb care a trăit într-un oraş, revenind în el, după o lungă absenţă, nu-l va recunoaşte ascultându-l numai cum sună şi cum tace în contratimp, oraşul acela există pe harta ţării, dar viaţa tumultoasă a oraşelor l-a expulzat din rândurile ei agresive. Oraşul acela e mort. Dac-ar fi om, i-ai spune: „Sinucide-te”.</p>
                     <p rend="justify">Un astfel de oraş e capitala Moldovei. Iaşul nu mai are puls de oraş diurn, nici zvon de oraş nocturn.</p>
                     <p rend="justify">Ascultat cu ochii închişi, Iaşul e aceeaşi trepidaţie hodorogită de căruţe – şi trăsurile ieşene au sunet de căruţă pe străzile ieşene – a tuturor oraşelor de provincie moldovenească, în care tăcerea spaţiază, ca la sate, lătrat de câni, muget de vite şi rare accente omeneşti.</p>
                     <p rend="justify">Are totuşi şi Iaşul un sunet vioi, o impetuozitate sonoră, care domină un singur moment al zilei: dimineaţa.</p>
                     <p rend="justify">Acel răsunet de viaţă îl dau harabalele de gunoi ale primăriei.</p>
                     <p rend="justify">Dis-de-dimineaţă somnul ieşenilor tresare, tresaltă şi se cutremură. Bucureşteanul, care de la cinci dimineaţa doarme într-un urlet organizat, distribuit în toate ungherele Capitalei cu felurite nuanţe de intensitate – ar dormi înainte, fără să-i pese de bâzâitul de bondar în grabnică traiectorie. Dar ieşeanul – răsfăţat o noapte întreagă în tăceri de undă submarină – saltă cu bătăi de inimă indignat. Cine-i tulbură liniştea fără cută a somnului de dimineaţă care e pentru somn ceea ce caimacul e pentru cafeaua turcească? Cine-i învârte la ureche această uriaşă huruitoare de Moşi? Cine? Harabalele primăriei. Din dealul Sărăriei, vreo douăzeci-treizeci de harabale, la care-s înhămate cele mai jalnice gloabe, gunoi al rasei cavaline, se revarsă la vale, de-a dura, în goană hurducată şi dârdâită, fiindcă-i pantă; căci pe drum drept, gloabele lehametei de-abia ar putea urni harabalele goale. Conducătorii acestor vehicule sunt tinere haimanale, veseli derbedei, cu faţa roză şi muc de ţigară în colţul gurii: sfârc impertinent al buzei de jos, ţinând loc de musteaţă; cu un bici care e o vargă cu şfichi de sfoară putredă, ridicat spre cer cu gest imperial de sceptru; cu faţa mânjită ca a homarilor, haine peticite şi chiot haiduceşte ţuguiat.</p>
                     <p rend="justify">—  Hâi, hiiiii!<hi rend="color(#000000)">…</hi>  Hio, hiooooo<hi rend="color(#000000)">…</hi>!</p>
                     <p rend="justify">Şi harabalele se prăvălesc la vale ca butoaiele deşarte, rostogolindu-se dogit, sărind la hopuri în epileptica destrăbălare a ciolanelor de lemn, una după alta ca mătăniile şi ca sudălmile, împroşcând vrăbiile uliţelor, viscolind colburile, răsturnând pietroaiele, evocând carul sfântului Ilie beat în dezmăţata lor fugă, chiuind, ţipând, urlând, cu ritm de jaz şi de orgie, cu gest de talgere şi darabane.</p>
                     <p rend="justify">Gata?</p>
                     <p rend="justify">Gata.</p>
                     <p rend="justify">Harabalele au intrat în ograda primăriei pentru lung popas.</p>
                     <p rend="justify">Iaşul reintră cardiac în somnolenţa-i de basm; idealurile albăstresc pe zări surâsuri de liliac şi stânjenei; colbul cade din nou pe uliţele sale; tăcerea se coace în soare ca pânea în cuptor, aşteptând noaptea care o va deschide viorie cu roza petunie a lunii.</p>
                     <p rend="justify">Mult va mai ţine coşmarul harabalelor municipale? se întreabă ieşenii somnului etern. Desigur că nu. „Oraşul e sărac, şi cu sau fără harabale, trăieşte în murdăria sa ca Veneţia între lagune şi ca volumul în anticărie. Într-o zi, gloabele primăriei vor deceda. După război şi gloabele s-au scumpit,. aşa că Iaşul va scăpa de gloabe. Harabalele vor rămânea anatomic în grajdurile din dealul Sărăriei. Atunci abia, capitala Moldovei va avea liniştea caselor bătrâneşti, unde servitorii fac grijitura de dimineaţă în vârful picioarelor desculţe, sau n-o fac de loc, ca să nu tulbure liniştea boierilor.</p>
                     <p rend="justify">Ş-atunci în sfârşit, Iaşul va avea tăcerea de hrisov îngălbenit, uscat şi prăfuit, deschis pe pupitrul dealurilor, cu un fragment de istorie – subt privirea albastră a cerului.</p>
                     <p rend="justify">         *</p>
                     <p rend="justify">Foasta odaie a Monicăi, numai cu mobile vechi de la bunica ei. Oglinda, ovală şi uşor brumată, ca lumina toamnei când încep funigeii. Masa de scris, rotundă, acoperită cu un şal pios cârpit; masă pe care vezi coada de păun multicolor a unei pasienţe, ochelarii cu antene lungi şi curbe, şi chiar o pisică în care somnul are sfârâit de samovar în odaia de alături.</p>
                     <p rend="justify">Dar în foasta odaie a Monicăi locuia Dănuţ. Viaţa odăii se concentra aplecată asupra mesei. Miros de tutun fumat, şi fum de tutun în lentă erupţie. Cenuşii arabescuri, lungi temenele de cadâne în voaluri străvezii, perdeluţe răsucite, aţe de păianjeni, poteci aeriene<hi rend="color(#000000)">…</hi>  Pe masă, două scrumelniţe, adevărate panoplii tabagice; creioane, un cuţitaş, cărţi, caiete, o batistă şi o lampă cu picior elastic şi glugă de metal, din care lumina îşi apleacă obrazul palid de călugăriţă pe caiet, pe carte, sau pe creionul ridicat în aer interogativ, ca o cumpănă de fântână la răspântii.</p>
                     <p rend="justify">Faţa lui Dănuţ, chiar dacă nu-l cunoşti, ai mai văzut-o. Unde? Când?<hi rend="color(#000000)">…</hi>  Ciudat, gândul care vrea să-şi aducă aminte în loc să caute printre oameni tineri fuge în trecut, mai în trecut, la o parte de oameni, printre tăceri, printre ziduri vechi<hi rend="color(#000000)">…</hi>  şi a găsit. E chipul pe care-l întâlneşti în unele case bătrâneşti, într-un portret cu ramă de lemn negru sau de catifea roasă. E chipul tinereţii imberbe, cu păr buclat şi faţa îndulcită de un zâmbet sau o lumină de toamnă, a unui strămoş care a murit tânăr, sau a rămas tânăr într-un portret atârnat pe zidul unei odăi cu amintiri, ori trimis într-un pod cu vechituri. Tinereţea lui e mai blândă decât a strănepoţilor, fiindcă e în trecut, şi e mai delicată, fiindcă zâmbeşte brumat într-un portret îngălbenit, cu ramă veche.</p>
                     <p rend="justify">Cu aceste capete ale tinereţii străbunilor anonimi semăna blândeţa obrazului lui Dănuţ, în bucla castanie a părului rostogolit pe spate. Şi tenul lui avea paloarea uşor smolită a vechilor portrete. Şi surâsul lui – de altfel, obrazul purta îndulcirea ovală a unui veşnic surâs somnolent – nu părea de loc contimporan al epocii de energie care-a transformat pacea într-o tensiune de război neîndurat între conaţionali. Surâs anacronic, trimis acestui obraz de o epocă în care foşneau mătăsurile valsului, luminate de candelabre, purtate de berline şi căleşti. Acest veşnic surâs cu ochi castanii şi obraz copilăresc prin curbe, grav prin frunte, făcea pe Dănuţ să pară unora timid, altora ironic, altora distant, altora visător, altora adormit, altora prostuţ. Acest surâs, însă, aducea ritmul altei epoci, mai blânde, mai leneşe, mai reculese şi poate mai armonioase. Tinereţea lui Dănuţ se înapoiase cu acest surâs din războiul tunului şi al tranşeelor. Alţii veniseră vociferând, alţii cu pumnii strânşi, alţii cu pieptul plin de decoraţii – funcţionari ai gloriei – alţii, reformatori sau profeţi, alţii cinici, cu apetit de viaţă festivă. El venise fără decoraţii şi fără glorie, cu acest surâs care la început părea timorat ca al copiilor crescuţi de oameni bătrâni, când intră în societate. Demobilizat din armată, se demobilizase din epocă. Din pricina aceasta numai, acceptase, supunându-se rugăminţii cu ochi umezi, păr alb şi vorbe puţine, a mamei lui, să rămâie la Iaşi cu ea, fără de Monica şi Olguţa. Era ostenit. Profund ostenit. Parisul nu-l mai atrăgea ca odinioară. Ar fi plecat şi el acolo, numai ca să nu se despartă de Monica. Altminteri, viaţa exterioară în formele ei cele mai încântătoare şi fastuoase – şi Parisul pentru orice tânăr e sinteza tuturor seducţiunilor contradictorii – nu-l mai chema. Dorea izolarea. Iaşul, oraşul lepădat de viaţă în istorie, i-o oferea ca un azil de bătrâni. Fetele plecaseră fără de el, cu toate eforturile lui Herr Direktor de a-l trimite şi pe Dănuţ. Numai Monica ştia că Dănuţ, rămânând la Iaşi, când ele şi aproape toţi camarazii lui plecau în străinătate, nu făcea decât un singur sacrificiu: acela de-a se despărţi de ea. De aceea, Monica îi scria zilnic. Fiecare foaie nouă a calendarului aducea o altă scrisoare. Într-un saltar avea manuscrisul, ordonat scos din plicuri, al celor trei ani de viaţă pariziană ai Monicăi. De altfel, de trei ani trăia mai cu seamă printre manuscrise. În oraşul Iaşi, unde numele Deleanu avea o notorietate obştească – de la chelneri şi birjari, până la cei mai mizantropi pensionari – Dan Deleanu era aproape un necunoscut prin pronume. El nu exista social.</p>
                     <p rend="justify">—  Aa! Sunteţi fiul lui Conu Iorgu!</p>
                     <p rend="justify">Acest refren i-l repetau, cu mici variante, toţi cei pe care se întâmpla să-i cunoască.</p>
                     <p rend="justify">În India, izbucnitoare de lavă vegetală, oraşele trăiesc atâta vreme cât energia lor umană e mai puternică decât a pământului fecund pe care îşi înalţă armoniile de piatra şi de marmură. Fiecare oraş e monumentul unei victorii asupra solului, al cărui belşug e virulent ca ura. Dar braţul omului zidar al clădirii care-l va adăposti şi împodobi, trebuie să vegheze ca al pilotului pornit pe mare cu corabia, căci în pământul biruit, cu încordări de rădăcini adânci, pândeşte furtuna vegetală, gata să-şi arunce valul de frunze, înecând fapta omului temerar.</p>
                     <p rend="justify">Astfel, oraşele din India trăiesc atâta vreme numai cât întemeietorul lor, omul, ştie să fie şi oşteanul lor.</p>
                     <p rend="justify">Dar ce frumoasă le e moartea, atunci când omul luptelor se pierde-n vis prea lung. Fanfarele pădurilor cântă înalt agonia vieţii omeneşti. Lespezile netede, pe care fruntea făpturii drepte şi-a prosternat gândul la picioarele zeilor, tresar ca lespedea învierii lui Hristos, şi, sfărâmate, lasă drum avântului de rădăcini. Statuile lui Budha, solar sculptate-n aur, cu mari ochi de smarald deasupra zâmbetului de dumnezeiască miere, se-ntunecă, în noaptea vegetală a lianelor gigante.</p>
                     <p rend="justify">Vezi o pădure în hoarda pădurilor indiene. Cine-ar crede că-n inima ei e o cetate înălţată de mii de oameni de-a lungul veacurilor lungi! Şi totuşi, sute de cetăţi de marmură, fildeş şi aur, faguri ai roiului uman, se sting în vastele păduri, ca stelele căzute de pe boltă în nopţile de veci.</p>
                     <p rend="justify">Murea şi Iaşul. Bietul pământ moldovenesc nu putea spune: „Veniţi, păduri”. Murea ca regele Lear, orb cerşetor, la poarta faptelor sale domneşti.</p>
                     <p rend="justify">Dar în odaia Monicăi, sufletul unui tânăr întristat de viaţă şi poate-nfricoşat, pregătea Iaşului ceea ce pământul nu-i putea da: cântecul agoniei şi moartea frumoasă.</p>
                     <p rend="justify">În frământarea singurătăţii şi tăcerii visul căuta elanul marelui gest vegetal al lianelor indice, trudindu-se să fie de ajuns de înalt şi de ajuns de vast, ca să culeagă în elegia braţelor, moartea capitalei trecutului românesc.</p>
                     <p rend="justify">         *</p>
                     <p rend="justify">INCANTAŢIUNE.</p>
                     <p rend="justify">Pasăre e şi buhna, pasăre e şi raţa. Dar între făptura hieratic dreaptă ca braţul ridicat din cot al faraonului pe tron, şi friptura cu trup şi puf de baletistă şi măcăit de broască răguşită, noaptea şi-a înălţat până la stele, statura ei de mister, buhna e în noapte, raţa în ogradă. Mănâncă-ţi raţa cu varză călită, dar lasă buhna cu vaiet antipatic superstiţiei, şi dumitale, a cărui ureche apreciază mac-macul diurn al comestibilului şi trilul bine reputat al privighetorii.</p>
                     <p rend="justify">Cuvântul poate fi şi buhnă şi raţă, acelaşi cuvânt. Raţă în ograda dumitale, e buhnă în noaptea mea.</p>
                     <p rend="justify">De câte ori pe zi spui: „aur”. E un cuvânt. Îl ai pe buze şi eşti sărac dacă nu-l ai şi-n buzunar. Dă-mi-l: Nu-ţi trebuie. Îl voi lua – îl vezi? e un cuvânt, o împărechere de silabe, o deschidere şi o închidere a buzelor – dar eu îl voi lua în mâni, şi mânile deodată-mi vor fi grele. Nu deschide ochii mari! Nu te mira! Nu sunt boscar! Dar mânile mi-s grele de cuvântul lepădat de buza dumitale. Le vezi. Capul iubitei cu păr blond n-a fost mai dulce povară în mânile dumitale, decât acest cuvânt în pumnii mei. Îl vezi! E capul despletit al iubitei mele care-a adormit în mânile acestea. E somnul blond, cu obraji calzi. Respiră. Nu te-apropia! E un simplu cuvânt. Mâna dumitale nu va găsi nimic. Priveşte numai.</p>
                     <p rend="justify">Spuneam că-i greu cuvântul murmurat de dumneata? Nu! E uşor. Mânile mi-s grele, căci masiv trebuie să fie pocalul în care strugurii cu boabă deasă – busuioci în dulcea respiraţie a unei toamne de demult – vor plânge busuioacă lacrimă.</p>
                     <p rend="justify">Uite. Strâng mânile încet. Respiră lung. Parfum de tei? Ce blonde sunt miresmele când curg din faguri storşi! Nări, surâs şi pofticoasă salivă – făptura dumitale-i ca o vacă în faţa mânilor mele. Vrei să mă paşti? Sau mă admiri? Te rog rămâi cum eşti. Nu aplauda. Gestul acesta al hulubilor când zboară, lasă-li-l.</p>
                     <p rend="justify">Acuma închide ochii. Nu brutal. Nu-ţi încreţi faţa; ţi-o va încreţi bătrâneţa, curând. Închide ochii uşor. Adu-ţi aminte de jocul de-a baba-oarba. Eşti băieţel mic. Ai pantaloni scurţi, genunchii zgâriaţi şi bucle. Uită că eşti chel. Scoate-ţi ochelarii. Descreşte-ţi sufletul. Lasă-l uşor. Deschide oblonul şi fereastra cu miros de colb; copilăria-ţi intră prin fereastra deschisă. O simţi? E un parfum de lilieci albi. Eşti în grădină. A plouat puţin. Cerul e vioriu spre înserat. O fetiţă vine să te lege cu batista ei. Las-o. Îţi tremură buzele sau zâmbeşti? O iubeşti pe fetiţă, dar nu ştii că dragostea se joacă de-a baba-oarba. Vrei să-ţi ridici şosetele răsfrânte, dar nu îndrăzneşti. Nu mai vezi nimic. O noapte cu parfum de liliac ud, o fetiţă care pluteşte albă cu liliecii, şi râsul ei mut e albă tăcere în parfumul liliecilor. Îţi bate inima. Ai prins-o pe fetiţă. Smulgi batista. Ai strâns prea tare mâna fetiţei. Tace întristată; taci trist. Cerul e albastru şi întâia stea, de aur subţire, tremură deasupra capelelor voastre, ca lacrima pe care niciunul n-aţi plâns-o.</p>
                     <p rend="justify">Uite steaua. E în mânile mele, desprinsă din tremurul genelor copilăriei, într-o seară cu cer albastru şi liliac alb.</p>
                     <p rend="justify">De ce scoţi punga? N-o poţi cumpăra. Era a dumitale, dar ai pierdut-o în suflet şi „Mica publicitate” a Universului nu-ţi poate da ajutor să o găseşti.</p>
                     <p rend="justify">Închide ochii. Îţi poruncesc. Închide-i tare, cum îţi astupi urechile în preajma sunetului năprasnic.</p>
                     <p rend="justify">Încoardă-te. Propteşte-ţi bine picioarele. Vor izbucni milioane de trâmbiţe. Ia seama. O pădure de aramă îşi va trimite urletul drept în făptura ta. Pregăteşte-ţi inima: să-ţi fie scut, nu spaimă.</p>
                     <p rend="justify">Deschide ochii.</p>
                     <p rend="justify">Soarele!</p>
                     <p rend="justify">Vezi sau auzi?</p>
                     <p rend="justify">Şi ochii, şi urechile, şi trupul ţi s-au cutremurat. Te-a trâmbiţat soarele epopeilor, soarele legendelor, fabulosul soare. Ai ascultat cântecul gloriei.</p>
                     <p rend="justify">De-acum înainte să ştii bine cine eşti când mergi cu umbrela subt soare, şi când tragi storul dimineaţa ca răsăritul să nu-ţi tulbure somnul.</p>
                     <p rend="justify">Mi-ai împrumutat un cuvânt: aur, na-ţi-l îndărăt.</p>
                     <p rend="justify">Nu uita însă atât de curând, că între buhnă şi raţă, noaptea şi-a înălţat până-n stele statura ei de mister.</p>
                     <p rend="justify">Iunie 1915</p>
                     <p rend="justify">Dănuţ şterse cu două linii titlul de atunci, Incantaţiune, înlocuindu-l cu următorul: Hocus-pocus.</p>
                     <p rend="justify">Adăugă menţiunea: „1922”.</p>
                     <p rend="justify">Aceste schimbări de titluri, cu adăugirea anului, se întâmplau de câte ori Dănuţ răsfoia caiete vechi. Titlul nou era în genere expresia unei atitudini critice faţă de celălalt. De multe ori, paginele de proză aveau mai multe titluri, succesiv adăugate, fiecare sentenţionându-şi mirarea, ironia sau dezgustul pentru titlul precedent. Astfel, o pagină lirică avea ca prim titlu firma: Dumnezeu. Al doilea titlu era: Genunchii tinereţii. Următorul: Strănut.</p>
                     <p rend="justify">Îşi răsfoia deseori caietele, cum alţii cercetează fotografii din tinereţă, în decorul anualelor vilegiaturi. Îşi revedea etapele sufletului, cu atâta preciziune, încât ar fi putut descrie gestul care însoţise cutare pagină, şi toate preocupările lăturalnice.</p>
                     <p rend="justify">Între Incantaţiune şi Hocus-pocus, trecuse războiul. Caietul de atunci avea următorul titlu: Peştera lui Ali-Baba. Peşteră plină de cuvinte. Era îndrăgostit de ele. Descoperea rând pe rând, câte un cuvânt, încorporându-l în bătăile inimii lui, dându-i o viaţă proprie prin modulaţia adjectivului, prin ritmul verbului, fosforescenţa metaforei şi perspectivele visului.</p>
                     <p rend="justify">Era obsedat de cuvinte. Cum alţii trăiesc printre femei, el trăia printre cuvinte. Le vedea în distinctul lor contur, le auzea, le respira. Nu le căuta prin dicţionare, lexice sau cronice. Nu le alegea după vechimea lor faţă de contimporaneitate, nu-l interesa arhaismul, exotismul sau capacitatea lor poetică de până atunci, adică numărul plăcilor de gramofon care cântau prin pâlnia lor înţepenită.</p>
                     <p rend="justify">Pentru el, cuvântul întâlnit începea o viaţă nouă, ca şi cum şi-ar fi pierdut memoria vieţii de până atunci. Între el şi cuvânt se întâmplă fenomenul numit dragoste între bărbat şi femeie, care face pe femeia îndrăgostită să devie altfel frumoasă, altfel femeie, cu nou suflet şi proaspăt trup, pentru ultimul iubit; de nerecunoscut pentru penultimul.</p>
                     <p rend="justify">Viaţa lui de atunci era o veşnică bătaie de inimă pentru un alt cuvânt. Pe acela îl întâlnea tânăr şi robust legat, ca o fată de ţară care scoate apa – cu mânecele suflecate – dintr-o fântână de răscruce în preajma unui codru negru, arătând obraji răcoros roşi ca fragii, şi cozi negre împletite parcă din adânc de codru. Bătăile inimii erau un galop haiducesc ducând de-a curmezişul şeii creanga îndoită de belşug a unui trup de fată mare.</p>
                     <p rend="justify">Alt cuvânt îl privea, frăgezit de spaimă, în graţia opririi cutremurate, ca o căprioară întâlnită la izvor, întindea mânile. Avea în mâni, ca şi izvorul, bot umed de căprioară îmblânzită.</p>
                     <p rend="justify">Găsea în drumul prăfuit al tuturora cuvinte dulci ca mătasa păpuşoiului; cuvinte care păreau surceluşe moarte, şi care, în suflarea buzelor, spuneau mirări de fluier încă necântat; cuvinte inerte, care, atinse de căldura buzelor, deschideau ochi atât de negri că-ţi plecai genele în faţa lor.</p>
                     <p rend="justify">Abia atunci cunoscuse bogăţia frustă a limbii româneşti, pe care literatura departe de-a o istovi, nici n-o ostenise măcar.</p>
                     <p rend="justify">Vorbit, desigur, de buza strămoşilor păstori şi războinici, cuvântul românesc adăpostise şi literatura, ca un pământ pe care-au poposit nomazi în corturi. Dar rari erau cei care l-au arat adânc. Plugul românesc intrase numai în pământ – pe-alocuri numai, căci mai vaste erau întinderile necultivate decât celelalte – dar în vorbă, plugul nu intrase. Grase în sevă, vorbele aşteptau intacte, vorbă lângă vorbă, bogăţie lângă bogăţie.</p>
                     <p rend="justify">În limba franceză, de pildă, în care Dănuţ scrisese la început – când limba românească îi părea inexpresivă şi săracă – fiecare vorbă e o statuie definitivă. Limba acestei ţări e o vastă galerie de statui. Cel care ar vrea din nou să sculpteze, în loc de blocuri ar trebui să sfarme vechile statui, şi-n ele să închege noua formă, să deştepte altă viaţă. Dar cine s-ar încumeta să sfarme marmura Venerei din Millo? Ce daltă şi ce mână ar îndrăzni să tulbure şi să clintească o perfecţiune întrupată? Doară barbarul sau nebunul pentru care aşchia de marmură sfărmată, şi lovitura care sfarmă, sunt privelişte şi muzică mai preţioasă decât tăcerea închisă în lunara eternitate a statuii; sau nerodul care crede că mângâind o formă existentă o creează din nou.</p>
                     <p rend="justify">Această conştiinţă profundă a limbii naţionale, îl făcuse a doua oară român, înainte de-a deveni scriitor.</p>
                     <p rend="justify">Acest fenomen prealabil de naţionalizare artistică, îl socotea ca un punct de plecare în evoluţia sa.</p>
                     <p rend="justify">Dar ceea ce-l izbea acum – în 1922 – caietul datat din 1915, era tonul epatat, nu orgoliul, mai degrabă vanitatea care se desprindea din rândurile Incantaţiunii, de pildă. Fiecare rând al Incantaţiunii se fălea parcă: „Uitaţi-vă la mine ce bogat sunt! Uitaţi-vă ce pot face eu dintr-un cuvânt! Nu mă aplaudaţi, nu mă felicitaţi, dar uitaţi-vă la mine. Am nevoie de privirea voastră ca să-mi măsor mai bine puterea şi bogăţia. Un rege fără de norod nu mai e rege. Fiţi voi norodul regalităţii mele. Voi, nivelul mării; eu, muntele.”</p>
                     <p rend="justify">Lămurea gesturi de parvenitism literar în paginele acestui caiet, în sufletul acelei epoci hotărâtoare pentru el prin naţionalizarea sufletului, prin adânca şi personala încorporare a sunetului românesc în sonoritatea lui. Ai fi zis că nu se născuse în palatul său sufletesc, ci într-o colibă, şi că deodată devenise stăpân într-un palat al său, dar în care nu trăise şi nu intra cu gestul firesc al stăpânului, ci cu fanfaronadă exuberantă, sau abia stăpânită, a norocosului îmbogăţit.</p>
                     <p rend="justify">Literatura unor evrei din România îi dădea aceeaşi impresie de nefiresc, de ostentativ, de febril. Peştele dac-ar deveni subit om, ar fi epatat că are mâni, picioare şi glas. În loc să se folosească de mâni, de pildă, ca de un organ cu care s-a născut, le-ar produce, le-ar pune în evidenţă, ca pe-o distincţie nobiliară pe care vrea s-o observe toţi. Ş-atunci fiecare gest făcut de acele mâni – oricât de natural în sine – ar deveni pretenţios – şi ratat. Dacă ţi-ar oferi un chibrit, n-ai şti ce să-i spui şi ai şovăi între: „Mulţumesc pentru chibrit”; şi „Da-da. Am văzut! Ai mâni. Felicitările mele.” La fel cu celelalte atribute, de curând dobândite.</p>
                     <p rend="justify">Acest gest, corcitură de utilitate şi vanitate – falsă monedă prin aceasta – îl vedea în literatura câtorva evrei români. Cuvântul întrebuinţat de ei, dacă era românesc, devenea prea românesc, tinzând parcă să dovedească naţionalitatea lor neaoş românească, mai mult decât să exprime riguroasa nuanţă a unui gând. De altfel, cei care ocoleau mai zeloşi, în literatura românească, neologismul, erau evreii scriitori. Ei importaseră arhaismul cel mai greoi; import, căci îl aduceau din ţara cronicelor, atât de nefiresc el, domolul cuvânt de munte sau de şes, în febrilitatea şi subtilitatea lor citadină.</p>
                     <p rend="justify">Şi în ordinea lecturilor se reedita aceeaşi atitudine. Scriitorii cei mai lăudaţi de evreii literaţi sau gazetari, erau Eminescu şi Creangă. Admiraţia pentru Caragiale, mai reală şi foarte explicabilă, era mai puţin sunată, căci Creangă e zvonul franc al satului românesc clădit din lut şi baligă, iar Eminescu e cotnarul amar, cu amintiri de nuc, al celor mai pure podgorii natale.</p>
                     <p rend="justify">Îl mira acum această asemănare de ton (între literatura lui din 1915 şi literatura unor evrei români. Se vede că pe atunci, de curând descins din literatura franceză, era un român debutant sau, mai exact, un român neofit, cunoscut fiind zelul excesiv al neofitului, saltul dincolo de spinarea calului, de teama lui dincoace.</p>
                     <p rend="justify">În toate faptele, întâmplările şi creaţiunile vrâstelor crude, vei găsi imperfecţiuni, vulgarităţi şi dezarmonii, pe care luciditatea sporită de experienţă şi maturizare a vârstei din pragul căreia te judeci şi analizezi retrospectiv, le poate uşor desprinde şi sublinia. Dar gestul revelator, într-o măsură e admirativ, ca şi al corecţiunii părinteşti. Căci toate cusururile vrâstelor din urmă, îţi arată o mai exuberantă energie, îţi dovedesc o mai impetuoasă vitalitate – într-un cuvânt, îţi amintesc viguros de o tinereţă treptat dusă prin eliminarea imperfecţiunilor care-au caracterizat momentele ei succesive, făcând din perfecţiunea actuală, presupusă poate, o caducă încremenire.</p>
                     <p rend="justify">Acest caiet din 1915, Peştera lui Ali-Baba, aparţinea unui Dănuţ mai tânăr, mult mai tânăr. Poate că tânăr pur şi simplu. Căci acum, privind îndărăt prin anii războiului, regreta parcă acel accent de juvenil triumf al sufletului de atunci, deşi îi descoperise viciul.</p>
                     <p rend="justify">Schimbă maşinal – adevărat tic al mânii – vechiul titlu, prefăcând Peştera lui Ali-Baba în Game, luând astfel caietului semnificaţia sau pretenţia de tezaur, dându-i-o pe aceea de exerciţii verbale.</p>
                     <p rend="justify">Închise caietul Gamelor, luând unul mai recent, intitulat Ceasul cucuvaielor.</p>
                     <p rend="justify">Titlul acesta i-l pusese noaptea, o noapte de acum trei ani, curând după plecarea Monicăi.</p>
                     <p rend="justify">Casa era goală. Vechea casă Dumşa, cu două etaje masiv suprapuse şi toate odăile pustii, afară de ietacul mamei lui şi de foasta odaie a Monicăi, locuită de el. Nu primise încă nici o veste. Aflase din întâmplare nebunia domnului Deleanu – aşa aumea Dănuţ această slăbiciune a tatălui său – de-a consimţi ca fetele să plece pe marea plină încă de mine plutitoare. Cu o săptămână înainte, un vapor se cufundase.</p>
                     <p rend="justify">Mama lui nu ştia nimic. Domnul Deleanu era la Bucureşti.</p>
                     <p rend="justify">A cincea noapte de la plecarea Monicăi; întâia, însă, cu gândul călătoriei pe mare.</p>
                     <p rend="justify">Şedea cu cotul rezemat de marginea ferestrei deschise. O nuvelă începută, intitulată Mânile, se vestejise fad. Sufletul o lepădase. Odaia era ostil curată. Se făcuse grijitură mare, înainte ca Dănuţ să se instaleze în ea. Totul era rigid aşezat de mâna servitorilor. Mirosul de terebentină al podelelor ceruite, aşternea ca o pojghiţă de gheaţă acolo unde zâmbiseră flori. Când întorcea capul înlăuntrul odăii, vedea pe masa Monicăi – nu devenise încă masa lui de lucru – luminată în plin de lampa cu picior elastic şi glugă de metal, o fotografie de-a Monicăi, încadrată în lemn negru, la fel cu masa, cu lemnul fotoliului, cu poliţa dată cu baiţ, şi cu „bahut”-ul bombat.</p>
                     <p rend="justify">Când Monica era la Iaşi, făptura ei luminoasă, chiar când lipsea de acasă, punea o vibraţie de blond cald pe toate mobilele vechi de lemn închis. În încăperea profund locuită de ea, ca în odăile cu mari buchete de crini, era o luminozitate şi ca o prăfuite de polen.</p>
                     <p rend="justify">Dar plecarea Monicăi pe mare, mirosul tare al terebentinei şi aerul împăiat al decorului orânduit de servitori, restituiau lemnului negru accentul său mortuar, lăsându-l să domine.</p>
                     <p rend="justify">Aşa veghease în timpul războiului, în unele nopţi de acalmie. Tăcerile nopţilor de pe front erau mai stranii şi mai greu de înfruntat – căci aduceau gândul – decât bubuitul tunului şi ţăcănitul mitralierei, care porunceau fapta. Instinctiv, toţi camarazii lui simţeau aceasta, şi dacă acţiunea îi izola pe fiecare la bateria lui, inacţiunea militară îi coaliza, ca preajma cimitirului pe cei care se plimbă noaptea la ţară. Se adunau în grup compact ca să alunge tăcerea, s-o uite. Improvizau distracţii cât mai puerile, ca şcolarii în recreaţie. În genere, jocul de cărţi cu ritmul său iute, cu emoţiile sale tari – un fel de parodie a războiului, în care riscul vieţii e înlocuit prin al pungii – satisfăcea şi nevoia de uitare în comun, şi dorinţa de combativitate, de exterminare a aproapelui, fără de care distracţia îşi pierde piperul, devenind anodină, fadă. Incapabili de-a secreta veselia din ei – aportul de glume şi anecdote adus de foştii civili se epuizase repede – o absorbeau din sticle, căutând să respecte în acest mod de înveselire, principiul vaselor comunicante. Discuţiile evocau mai ales femeia – războiul, ca subiect de discuţie, era monopolizat de societatea străină frontului. Evocau femeia cu cinism şi cu brutalitate fiziologică, aşa cum în genere e discutată femeia de grupurile bărbăteşti, care echilibrează prin trivialitatea comună, sentimentalismul individual, a cărui pudoare cu ciudat aspect e trivialitatea.</p>
                     <p rend="justify">Dănuţ nu putea participa la aceste desfătări – patetice prin tăcerea împrejmuitoare. Era inapt pentru petrecerea în comun. De când era în liceu, încercase cheful între camarazi, fără să izbutească. Veselia unui grup omenesc îl întrista. Hohotul de râs destrăbălat al veseliei colective, în loc să-l asimileze săltăreţ, îl expulza, amar. Pe lângă aceasta, nu ştia să joace cărţi şi nu putea bea alcooluri nici cât o mireasă. O cupă de şampanie, pentru el era un efort, a doua, o pedeapsă, a treia, o imposibilitate. Nici glumeţ nu era între oameni, căci zâmbetul isteţ al glumei numai singurătatea i-l stârnea uneori, ca o seminţă explozivă, întâmplător adusă de vânt.</p>
                     <p rend="justify">Această inaptitudine nu-l făcea mândru cum face pe unii oameni ipocriţi sau mahmuri din pricina ficatului, care văd în izolarea de veselie, sau incapacitatea de veselie, semnul superiorităţii. Dimpotrivă îi invidia blajin pe ceilalţi, cum invidiezi pe orăşanul grav cu care te plimbi la ţară, când îl vezi dansând alături cu ţăranii, o horă, o sârbă sau o bătută, puţin ridicol, dar superior ţie prin accesul ritmurilor alegre şi naive, în faţa cărora ironia ta e totuşi pedestră şi ignorantă.</p>
                     <p rend="justify">Natural, se resemnase în singurătate, complect despersonalizat de uniformă şi de viaţa în comun.</p>
                     <p rend="justify">Veghease multe nopţi, la uşa unui bordei, pe prispa unei case ţărăneşti cu geamuri sparte şi ograda pustie, pe trunchiul unui copac sfărmat de un obuz, pe scaunul rigid al unui cheson, sau pe stânca de munte, subt stele mortuar apropiate de suflet.</p>
                     <p rend="justify">Era ca o antrenare pentru neclintirea şi tăcerea trupului în moarte, veghea lui fără cuvinte şi mişcări. Nici o revoltă. O resemnare ca a pietrelor, dacă natura le-ar fi dat conştiinţa nemişcării lor minerale, printre ritmurile vegetale, animale, umane şi astrale. Îşi pierduse complect facultatea artistică de-a îşi împodobi tăcerile. O dispreţuia. Pe-atunci, literatura morţii şi a deznădejdii îi apărea cabotin făţarnică.</p>
                     <p rend="justify">Cum poţi să versifici sau să exprimi frumos tristeţa, de pildă, pe care o proclami profundă şi definitivă? Expresia artistică, ritmul inerent ei, conţine în ţesutul ei intrinsec, un optimism, o bucurie, o activitate satisfăcută, o energie măgulitoare, care dezmint categoric autenticitatea tristeţei astfel exprimate. Mortul, în clipa când moartea l-a pecetluit, nu spune: „Sunt mort. Priviţi-mă.” Neputinţa definitivă de-a notifica această stare, îl face să fie mort. Altminteri ar fi un pseudomort. Dar natura nu umblă cu fleacuri, nici nu-i cabotină. Mortul nu e vanitos, nici orgolios, fiindcă-i mort în faţa celui viu alături de secretul său indescifrabil. E mort pur şi simplu. E definitivul punct. Literatura însă, după fiecare moarte pune două puncte.</p>
                     <p rend="justify">Această energie vanitoasă şi ipocrită făcea pentru el impură sinceritatea literară, îndepărtându-l de lecturile care i-ar fi fost singurul refugiu accesibil împotriva singurătăţii şi tăcerii. În acele veghi, dragostea lui pentru Monica îşi pierduse strălucirea literară, fastul decorativ, înduioşările agreabile – căpătând o amploare sobră, care domina cu linie pură de munte pe orizont, toate văile, toate terasele sufletului, toate liniile curgătoare de ape.</p>
                     <p rend="justify">Gândul Monicăi nu-i mai trimitea măgulitor parfum de tei înflorit la fereastra lui, ci grav miros de brazi. Cuvântul „etern”, între dragoste şi moarte – amplu şi egal prezente – devenea simplu ca semnul crucii făcut de ţăran la auzul clopotului de bronz deasupra căruia, tot clopot, e cerul.</p>
                     <p rend="justify">În timpul războiului nu scrisese nici un rând. Sufletul se simplificase în jurul Monicăi, adâncindu-se treptat subt bolţile religioase ale tăcerilor de-atunci.</p>
                     <p rend="justify">Pe front însă, moartea îl împrejmuise pe el, exaltând lumina Monicăi în întunericul lui.</p>
                     <p rend="justify">Acum presimţea moartea lângă Monica, dureros, ca firul subţire al tăcerilor de pe front. Altăceva e să mori, şi altăceva să ţi se prăbuşească religia, cu cerul care o adăpostea, lăsându-ţi vidul. Pentru sufletul lui, moartea Monicăi ar fi fost un fapt minuscul şi enorm, cum ar fi dispariţia unui inel nelipsit degetului, care ar avea drept piatră, miraculos, cerul cu toate constelaţiile – pierderea lui lăsându-ţi dunga de vid a unei absenţe pe deget şi toată aiurirea vidului deasupra.</p>
                     <p rend="justify">De la o vreme veghea devenise stranie. Ceasul Mitropoliei bătuse miezul nopţii deasupra tăcerii, ca o toacă de utrenie într-o mânăstire cu călugări morţi în chilii.</p>
                     <p rend="justify">Avea două tâmple capul lui aplecat la fereastră. Una, cea dinspre noapte, însoţea cu zvâcnirea ei un vapor înaintând pe mare; cealaltă, dinspre odaie, simţea privirea luminată de lampă a unei fotografii. Şi între ele – fir mai subţire decât trilul greierilor – tăcerea frontului, sufletul lui.</p>
                     <p rend="justify">Ceasul Mitropoliei bătuse unu. Nu-l auzise. Urechea lui asculta mările, mările<hi rend="color(#000000)">…</hi>  Pe nesimţite, tâmpla dinspre odaie se întorcea şi ea spre fereastră, intrând în noapte, dimpreună cu cealaltă, cu înclinarea frunţii grele.</p>
                     <p rend="justify">Când priveşti îndelung întunericul, sau când veghezi în întuneric, cu ochii deschişi, lumina deodată întâlnită, e ca o spaimă. Cu ochi de noapte, întorcându-se, privise brusc fotografia luminată în plin. Şi se cutremurase din creştet.</p>
                     <p rend="justify">Existase Monica?</p>
                     <p rend="justify">Gândul îl străbătu cu îndoială, o clipă de fulger numai, dar covârşitor ca o zvâcnire de halucinaţie şi nebunie, dilatându-i creierul în aburi reci.</p>
                     <p rend="justify">Existase Monica?</p>
                     <p rend="justify">Sau se îndrăgostise, ca anahoreţii, de chipul zugrăvit al Madonei?</p>
                     <p rend="justify">Exista un chip iluminat de focul nebun al privirii lui. Dar viaţa, viaţa Monicăi existase?</p>
                     <p rend="justify">Şi dacă nu existase, atunci el<hi rend="color(#000000)">…</hi>?</p>
                     <p rend="justify">Gândul era ca un om zidit între oglinzi, care caută ferestre şi aer.</p>
                     <p rend="justify">I  se prăbuşise fruntea pe braţe, cu. geamătul scurmat al pieptului.</p>
                     <p rend="justify">Şi noaptea, ca în miracolele vremurilor evanghelice, îi puse un pui de cucuvaie pe marginea ferestrei. Ridicase capul. Întâlnise ochii rotunzi în aurire ai pasării, privindu-l. Venise să-i ţie tovărăşie pasărea nopţii. Era o prezenţă alături de fruntea lui, ca o cunună şi ca o mână. Ochii ei de aur umed, ca două candele pogorâte din cer, îi aduceau înălţimi. Şi ce suveranitate în trupul mic, în portul capului rotund, cu peniţele de deasupra ochilor, în nimb! Mică, şi totuşi ca un pisc de munte, dreaptă, deasupra înălţimilor purtate-n trenă.</p>
                     <p rend="justify">Pasărea morţii?</p>
                     <p rend="justify">Nimic lugubru în tovărăşia puiului de cucuvaie. Dimpotrivă, ochii ei îl înălţau, apropiindu-l de cer, deasupra sufletului ca deasupra norilor, în calmă armonie de senin.</p>
                     <p rend="justify">Zburase.</p>
                     <p rend="justify">Dănuţ luase fotografia Monicăi din odaia cu mobile negre şi o aşezase pe marginea ferestrei, în locul puiului de cucuvaie. Adormise cu fruntea pe braţe, împrejmuit de calm şi stele<hi rend="color(#000000)">…</hi>
                     </p>
                     <p rend="justify">         *</p>
                     <p rend="justify">CEASUL CUCUVAIELOR.</p>
                     <p rend="justify">Capul ţi-e greu, ochii răi, inima amară. Aşteaptă.</p>
                     <p rend="justify">Strângi pumnii, buzele te dor în sânge, oamenii ţi-au fost haini. Aşteaptă.</p>
                     <p rend="justify">Braţul Domnului e lung. Scurt ţi-e braţul. Pe mări, departe, în calea luminii tale, mâna Domnului ridică vântul să ţi-o stingă, crapă valul, să ţi-o înghită. Braţul ţi-e scurt, puterea lui, nemernică. Nu poţi alunga vântul, nici ocroti lumina scumpă inimii tale. E Dumnezeu. Eşti om. Aşteaptă.</p>
                     <p rend="justify">Nu te uita în viaţă. Întoarce-ţi ochii de la oameni. Ascunde-le şi lacrima, şi zâmbetul. Nu te uita la cer. Întoarce-ţi ochii de la Dumnezeu. Nu cere, nu cerşi. Aşteaptă.</p>
                     <p rend="justify">Să vie noaptea, să vie tăcerea, să fie pustiu pământul mormintelor şi-al somnului, să fii singur, părăsit de toţi, lepădat de lumină, gonit de soare, să te ardă flacăra singurătăţii. Aşteaptă. Apleacă-ţi capul pe fereastră. Să-ţi fie fruntea lespede călcată greu de talpa vieţii; să-ţi fie inima potir pentru cenuşă numai; să-ţi fie ochii orbi luminii, şi mânile ca rădăcinile în piatră seacă.</p>
                     <p rend="justify">Şi în adânc de noapte neagră-n tine şi-n afară – când vei auzi: „Cu-vau, cu-vau<hi rend="color(#000000)">…</hi>” – înalţă-ţi capul prăbuşit de viaţă, printre cucuvaie. Şi-aşteaptă noua zi cu fruntea dreaptă printre cucuvaie, căci toată noaptea, răcoarea stelelor lăsând izvoare pe o frunte mai înaltă decât piscul munţilor, îţi va spăla de praful vieţii, fruntea înălţată printre cucuvaie.</p>
                     <p rend="justify">         *</p>
                     <p rend="justify">Dacă între sufletul creator şi societatea ambiantă s-ar stabili ad-hoc, un raport geometric, sufletul reprezentând centrul, iar societatea, circomferenţa care-l include cu o succesiune neîntreruptă de puncte, roind la egală distanţă de punctul central – activitatea literară a lui Dănuţ, din ultimii trei ani, ar putea fi caracterizată prin două mişcări: una centrifugă, alta, centripetă. Avea şi înainte de război aceste două mişcări contradictorii, dar pe atunci le realiza în felul următor: pe cea dintâi, mişcarea centrifugă, trăind, adică învăţând la şcoală, făcând sporturi, fiind elegant în faţa oamenilor şi pentru ei, cetind literatură, iubind-o pe Adina Stephano cu toate resursele trupeşti, afirmând asupra ei drepturi de proprietate, simţind în faţa ei grijă de proprietar ameninţat pe toate hotarele, de vicleşugul şi cupiditatea vecinilor, şi înlăuntrul proprietăţii terorizat de însăşi mişcarea terenului flotant pe care a clădit; gustând în Sevastiţe, libertatea şi sălbăticia stepelor în care turmele fără frâul vasalităţii, zburdă suverane; cunoscând cu Rodicele porcina desfătare a lefăitului în glod gras, prin faldul căruia ritul descoperă o cireaşă, o coajă de harbuz sau un măr, ronţăite cu zâmbet şi bale; experimentând cu Ioana Pallă opiata putere de idiotizare a unor femei din rasa mitologicei Circee<hi rend="color(#000000)">…</hi>
                     </p>
                     <p rend="justify">Pe Monica o excludea din aceste categorii exterioare, nu din delicateţă, ci pentru simplul motiv că Monica, demult plămădită în substanţa lui sufletească, urma alte legi, având o mişcare de creştere şi descreştere în conştiinţa lui, dar rămânând permanentă, ca o stea gemănă lui, din aceeaşi constelaţie.</p>
                     <p rend="justify">Mişcarea centripetă, pe atunci, o realiza scriind.</p>
                     <p rend="justify">Scrisul era un refugiu: sufletul se retrăgea în el ca anahoreţii în pustiu după ce păcătuiau, ispăşind prin singurătate păcatul vieţii.</p>
                     <p rend="justify">Acele două mişcări, însă, erau succesive îndeobşte, ca două anotimpuri distincte. Epocile de viaţă exterioară declinau prin lehamite şi marasm, însoţite de nostalgii neputincioase de scris – asemănătoare cu învârtirea elicei vaporului în vid – şi dispăreau în clipa de hotar a scrisului absorbant şi purificator.</p>
                     <p rend="justify">În timpul războiului, o singură mişcare îl dominase puternic şi statornic, mişcarea centripetă. Deşi războiul fusese epoca de permanentă şi energică activitate – mai intensă decât celelalte prin caracterul altfel silnic, şi altfel serios decât cel al activităţii şcolare – niciodată nu se izolase de viaţa exterioară mai complet decât în timpul războiului. Dar nu prin literatură. Se izolase alături de moarte în atitudinea de rugăciune mută a dragostei.</p>
                     <p rend="justify">După război, sufletul lui Dănuţ îşi pierduse activitatea proprie. Era ostenit. Se oprise lângă Monica, aducându-i docil tot sufletul, ca un mare covor persan abia început pe harfa ţesătoare care i-a sunat întâile acorduri, colorate. Un an întreg, se odihnise alături de Monica. Ea urma la Facultatea de litere cursurile ultimului an. O însoţea la Universitate., ascultând uneori şi el distrat cursurile de la Litere deşi era înscris la Drept. Seara se plimbau împreună la Copou. Alteori făceau, împreună cu Olguţa, excursii cu automobilul spre munţii Moldovei. Astfel, un an trecuse, ca o plimbare pe subt tei înfloriţi.</p>
                     <p rend="justify">Monica plecase, dezaxându-i singurătatea. Se mutase în odaia Monicăi. Nu demult, începuse o nuvelă stranie, intitulată Mânile. Noaptea de spaimă şi de deznădejde îl înstrăinase de ea. Apoi veniseră primele scrisori de la Monica, fiecare deschizând vitralii cu lumina Monicăi în singurătatea lui. Astfel, sufletul se deşteptase la o nouă viaţă limpezind cu noi reliefuri în calme lumini, toate prefacerile, achiziţiile şi experienţele de până atunci.</p>
                     <p rend="justify">Cele două mişcări de odinioară, reveniseră, dar simultan, nu succesiv. Ceasul cucuvaielor reprezenta mişcarea centripetă. Un elan de lirism, care-l făcea să înainteze în adâncurile lui, prin tuneluri săpate numai cu puterea mânilor. Dar concomitent cu această mişcare, tot în izolarea deplină, mişcarea centrifugă îl ducea spre oameni.</p>
                     <p rend="justify">Începuse o serie de nuvele cu pronunţat caracter psihologic în care cerca să creeze obiectiv, psihologii distincte de a lui.</p>
                     <p rend="justify">Această osmoză a celor două mişcări, potrivnic îndrumate, îi crease o stare de singurătate durabilă, distinctă de a celorlalte vrâste. Era singur, dar împrejmuit de o viaţă intensă, care-i primenea mereu izolarea, dându-i dominatoare putere, robust calm. Rămânând în pură izolare, era totuşi aplecat asupra vieţii tuturora, ca un cer. Elanul care odinioară îi poruncea să trăiască în rândurile oamenilor, să se zbată, să păcătuiască şi să sufere cu ei, de astă dată îl ducea spre viaţă cu viaţa în braţe, vărsând-o pe hotarul de la care începe viaţa, dar oprindu-se acolo şi revenind, aspirat de el ca roua de soare, după ce a căzut.</p>
                     <p rend="justify">Astfel, actuala lui izolare nu însemna istovitoare contemplare a unui punct fix în deşert, ci conştiinţa de mulţime lăuntrică, de vastă şi diversă pluralitate, pe care o dă faptul născut al creaţiunei, omului planetar singur în armonia universală.</p>
                     <p rend="justify">         *</p>
                     <p rend="justify">Ceasul Mitropoliei bătu de douăsprezece ori, solemn şi familiar, ca o pendulă într-un mare salon cu luminile stinse. Urechea lui Dănuţ înregistră ora imediat, dar mintea o consideră mult după ce clopotul o sunase. Această anticameră a sunetelor în ureche, îl făcea să pară distrat între oameni, obligându-i inutil să repete o întrebare, de pildă, pe care o auzise perfect, dar la care răspundea mai târziu decât cel ce trăieşte exclusiv în realitatea prezentă. Era socotit distrat şi visător, şi era tratat în consecinţă, cu o tolerantă nuanţă de superioritate. La tribunal, colegii vorbeau mai tare cu el, cum vorbeşti cu surzii şi cu cei care dorm în tren. Distrat? Ochiul şi urechea lui înregistrau minuţios, filmau şi fonografiau necontenit, tot ce se petrece în jur – dar fără ostentaţie, involuntar. Pentru majoritatea oamenilor însă, a observa înseamnă a holba ochii ca cei care privesc petele lunii în telescop; a asculta înseamnă a-ţi face cornet cu mâna pe ureche, ca cei care vorbesc la telefon cu alt oraş alungind mânios pe oricine vine să-i tulbure din activitatea absorbantă.</p>
                     <p rend="justify">Omul normal, cu o exclamaţie măgulită, îţi notifică luna pe care, continuând să vorbeşti cu el, demult ai simţit-o şi ai urmărit-o răsărind cu coada ochiului şi ochiul mare al memoriei vizuale. Şi totuşi el are aerul că ţi-a dat bacşiş răsăritul lunii. Astfel că tu, distratul, veşnic Cristofor Columb în descoperirea realităţilor inedite, eşti nevoit să înduri ca toţi oamenii normali să-ţi servească de călăuză în ţările demult cunoscute pasului tău, să taie generoşi pentru tine, foile cărţii de tine scrise, să se socoată amfitrioni pe pragul caselor tale.</p>
                     <p rend="justify">Omul normal are o conştiinţă simplu construită, întocmai ca ochiul lui omenesc, al cărui câmp vizual e de ajuns de restrâns. Această conştiinţă, ca şi ochiul, poate înregistra ceea ce e situat în faţă, între ea şi obiectul său: faptul observat, trebuind să existe raportul dintre retina fotografică şi tabloul care o impresionează. Ca să observe ceea ce e prea lăturalnic, sau situat îndărătul său, trebuie să iacă o mişcare importantă<hi rend="color(#000000)">…</hi>  Întoarce capul ca să observe ce se întâmplă la spate; dar cum privirea peste propriul său umăr e incomodă, întoarce şi trupul aşezându-se întotdeauna cu faţa, atunci când observă. Astfel, starea de observare a omului normal îi dă o atitudine specială, generalizată în tot trupul – un fel de mobilizare generală a făpturii sale. Acest efort îl face să trăiască exclusiv în prezent, în actul pe care-l săvârşeşte.</p>
                     <p rend="justify">Conştiinţa observatorului înnăscut însă, e omeneşte anormală, ca ochiul camelionului. Mişcările iuţi, mici şi circulare ale ochiului de camelion nu proclamă niciodată pânda sa. Crezi că doarme, tocmai în clipa când limba sa vertiginoasă îşi pregăteşte traiectoria cleioasă, în tact cu ochiul care-i indică microscopic apropierea vietăţii savuroase.</p>
                     <p rend="justify">Astfel, conştiinţa adevăratului observator, îmbracă aparenţa somnolenţei, ceea ce-i dă putinţa să nu incomodeze sau să alarmeze acele mărunte fapte şi atitudini cu dimensiuni de insectă, care exprimă adevărul omenesc altfel decât sinceritatea verbală şi faptul declarat la vamă, căci adevărul omenesc e numai contrabandă. Cu singura deosebire că în natură, mătăhălosul copac nu se ocupă de educaţia camelionului cu aparenţă trândavă, nici nu-i spune când vede o insectă, cu glasul său de bas vegetal:</p>
                     <p rend="justify">—  Hei, camelionule, trezeşte-te! Scoală! Uite-ţi vine mâncarea.</p>
                     <p rend="justify">Pe câtă vreme Dănuţ, între oameni, simţea supărător bunăvoinţa lor masivă ca bocancul potcovit, de a-l trezi din toropeală şi inerţie.</p>
                     <p rend="justify">         *</p>
                     <p rend="justify">Uitată, ţigara i se stinsese între degete, insinuându-i în nări duhoarea de mahorcă a tutunului de după război, miros asemănător cu al tovalului soldăţesc. Respiră, întorcând capul spre fereastra deschisă, suflarea de lilieci abia înfloriţi, a nopţii de primăvară. Şi abia atunci ascultă cele douăsprezece bătăi ale orologiului Mitropoliei, de mult stinse. Ascultă, şi revăzu Mitropolia faţă în faţă cu ruina gălbuie numită Palatul Justiţiei.</p>
                     <p rend="justify">Această fugară şi involuntară evocare a decorului profesional – de un an era avocat – îi alungă zâmbetul care-i îndulcea trăsăturile. Faţa slăbi deodată, arătându-şi osatura descurajată ca la bolnavii de piept. Sufletul îşi închise porţile, lăsându-l în afară pe cel care putea să tulbure cu griji omeneşti fastul catifelat al fluturilor de noapte. Strânse caietele. Aprinse o nouă ţigară. Era alt om, odaia era alta. O trapă scufundase omul şi decorul de până acum. Prefacere totală şi instantanee. Asemănarea lui Dănuţ cu vechile portrete ale tinereţii străbunilor, dispăruse. Obrazul de acum, l-ai fi putut întâlni la fereastra unui spital de copii, în preajma Crăciunului.</p>
                     <p rend="justify">Clipele acestea erau echivalentul amar în epoca tinereţii, al întristărilor lui de copil când dumineca se apropia de luni, cea mai aguridă zi a săptămânii şcolare.</p>
                     <p rend="justify">A  doua zi avea un proces la Curtea cu juri, după amiază, şi altul, dimineaţa, la Judecătoria de ocol.</p>
                     <p rend="justify">—  Domnule judecător, dosarul acesta<hi rend="color(#000000)">…</hi>
                     </p>
                     <p rend="justify">—  Domnule preşedinte, onorată curte, domnilor juraţi, în faţa domniilor voastre<hi rend="color(#000000)">…</hi>
                     </p>
                     <p rend="justify">Dosarul de la judecătorie era alcătuit din câteva procese-verbale dresate la comisariat, cu cerneală verde, oţeţită-n ochi, consemnând bătaia şi sudălmile dintre un proprietar şi chiriaşul său. Dănuţ reprezenta interesele chiriaşului, care era şi reclamant şi inculpat, graţie strategiei avocatului proprietarului bătăuş. Cuvintele, „porc”, „haimana”, „stârpitură”, „şpagă”, „bou”, „tâmpit” şi altele asemenea alcătuiau armonia specială a acestui dosar. Clientul lui Dănuţ dorea să „arate canaliei de proprietar cine-s eu” – şi plătea şase sute de lei, dând acont două, ca Dănuţ să-l facă „albie de cine” pe proprietar, în faţa co-mahalagiilor invitaţi la festinul oratoric. Adversarul lui Dănuţ era vestitul Todiriţă-bun-de-gură, un vlăjgan mehenghi, care purta în buzunarul de la piept, cel destinat batistei, câte doi-trei ardei roşi, fiindcă mânca mereu în târg din pricina aglomeraţiei proceselor, şi nu putea suporta mâncarea neardeiată. Acest Todiriţă era o glorie a judecătoriilor de ocol. Înainte de a-şi începe pledoaria se crăcăna plescăind din limbă.</p>
                     <p rend="justify">—  Onorată giudecată, articula el, îndreptând o mişcare de taur spre placidul jude.</p>
                     <p rend="justify">Şi, concomitent, cu sfârcul pleoapei clipea către public.</p>
                     <p rend="justify">—  E dat dracului! răsuna în sală opinia publică, dilatată.</p>
                     <p rend="justify">Auditoriul, dacă nu judecata, era câştigat.</p>
                     <p rend="justify">Pe lângă aceasta, faimosul Todiriţă avea impunătoare atribute bărbăteşti. O statură de dulap, capul flocos, cum e coada dulăilor de stână, şi o musteaţă pe care degetele o puteau parcurge de-a lungul unei depline perioade oratorice.</p>
                     <p rend="justify">Ce putea face Dănuţ în faţa lui Todiriţă, decât să zâmbească? Cu zâmbetul însă poţi câştiga femeile reale, dar Justiţia cu ovare de bronz, nu. În pretoriul dreptăţii judiciare, zâmbetul şi tăcerea sunt suveranele atribute ale magistraturii. Avocaţii trebuie să vorbească mult. Clientul plăteşte kilogramul de vorbe şi sucul lor concret: sudoarea, aşa-zisă a frunţii.</p>
                     <p rend="justify">Dă-i-l, dă-i-o, de vreme ce faci acest negoţ de vorbe şi sudoare.</p>
                     <p rend="justify">Aşadar, mâne dimineaţă, Dănuţ – imberb ca un adolescent cu chip de fată, suspect de tinereţă auditoriului matur, care vede în musteaţă un testimoniu cerebral – trebuie să împrumute de la incomparabil virilul Todiriţă, din ale sale plăci de gramofon, o placă între plăci, şi să-i dea drumul cu gura căscată în emisiune, şi să asculte, pe deasupra, din gura sa ieşind, vorbele cu ciorapi roşi ale lui Todiriţă.</p>
                     <p rend="justify">Pe mâni te speli cu aspră perie şi cu săpun, torni şi alcool şi eşti curat. Pe dinţi te freci cu periuţa gras fardată de pastă dentifrice, gura ţi-o clăteşti cu apă fenicată sau oxigenată şi eşti dezinfectat.</p>
                     <p rend="justify">Dar buzele – buzele mârşăvite într-o Judecătorie de ocol, într-un decor de crâşmă de rohatcă, în faţa mahalalei care pute şi ascultă pe bănci – cu ce le speli, cu ce le arzi?</p>
                     <p rend="justify">Între timp, prin micile grădini ale Iaşului, primăvara răstoarnă proaspete buchete de liliac.</p>
                     <p rend="justify">La amiază, după inhalaţiile judecătoriei de ocol şi după taciturnul dejun în doi cu doamna Deleanu, porneşte spre Curtea cu juri, care e instalată în localul Şcoalei primare „Gheorghe Asachi”.</p>
                     <p rend="justify">Curtea cu juri e pusă între santinele ca un cuvânt în ghilimete, fiindcă o clădire nu poate fi arestată. La portiţa de intrare, un comisar asudă, cu şapca pe ceafă şi ţigara, scobitoarea sau scuipatul între dinţi. Face baie de soare. Sui treptele cu sonoritate de recreaţie şcolară şi cu miros de latrină tot şcolară. În ograda şcolii se joacă vrăbiile. Juraţii se plimbă pe coridoare, necăjiţi ca părinţii cu odrasle repetente. În sala de şedinţă, mirosul rău e un solist care-şi acordă instrumentul în surdină. Curând îşi va calma stridenţele de fanfară municipală.</p>
                     <p rend="justify">Un sergent stă, stă pur şi simplu ca lângă un cadavru, alături de o bancă dată lângă părete înaintea celorlalte bănci, ca atunci când sunt elevi supra-numerari. Păreţii sunt decoraţi cu planşe anatomice şi cu diverse portrete animale. Vezi o vacă grasă, cromolitografic albă, cu ugerul ca o lună plină împănată cu sparanghel roz în sfârc, suptă de un viţel cafeniu, ceea ce dă o grandioasă icoană a cafelii cu lapte şviţeriene şi a maternităţii. Vezi un cal zdravăn, dar cuviincios – de lemn ai zice, – care nici nu baligă, nici nu nechează. Un elefant îşi înalţă palatul animal, cerşind cu trompa o portocală sau o notă bună pentru copiii palizi. Locul justiţiei e marcat de o alăturare de mese lungi, foarte asemănătoare cu acele mese insolit plantate la poarta gradinelor publice, când se dau serbări de binefacere patronate de cucoane din înalta societate. Cel dintâi răstignit în încăperile justiţiei este Hristos. Îl vezi pe crucea lui, pătat de muşte, prezidând monumentalele călimări judiciare, condeiele cu peniţe crăpate şi tenul sanghin al codurilor Hamangiu.</p>
                     <p rend="justify">Grefierul în robă e premergătorul celorlalte robe cu mai multă solicitudine pentru digestie, decât cea subalternă. E negru ca un pian închis într-o sală de concert goală. Îţi cere o ţigară şi te încurajează, indicându-ţi „juraţii lui”. Căci fiecare grefier de curte cu juri, are juraţii lui, ca un pachet de cărţi cu care vei câştiga matematic. Te apleci cu el – mirosul de cufăr cu molii al grefierilor! – asupra listei juraţilor, ca pe o listă de mâncare, alături de chelnerul competent şi serviabil. Asculţi un lung monolog. Dacă acuzatul şi-a ucis nevasta infidelă, grefierul taie pe toţi juraţii înşelaţi care erau să-şi ucidă nevasta, dar au revenit. Cum majoritatea juraţilor ignorează drama lor conjugală, juraţii disponibili sunt numeroşi, recuzările anticipative, reduse. Dacă acuzatul şi-a dat foc casei, grefierul alege buchetul celor despăgubiţi de casele de asigurare împotriva incendiului. Pentru omucideri rurale, sunt buni juraţii evrei. Pentru tâlhării sunt contraindicaţi. Pentru avorturi, mamoşii oferă antidotul achitării.</p>
                     <p rend="justify">Când ţi-ai ridicat faţa de pe lista comentată de buzele grefierului, oraşul cu toţi cetăţenii săi majori, pute ca un canal desfundat. Grefierul îţi mai cere o ţigară. Îi dai trei – grefierii în contact cu ştiinţa avocaţilor-cunosc dictonul: „Alle gute Dinge sind drei” – şi pleci pe sală unde te aşteaptă acuzatul între sentinele. Pentru a zecea oară te întreabă:</p>
                     <p rend="justify">—  Ce să spun, domnule avocat?</p>
                     <p rend="justify">Căci avocatul, universal ca Dumnezeu, ştie mai bine decât clientul faptele acestuia, solitar săvârşite.</p>
                     <p rend="justify">Între timp lumea se adună în sală, ca la foc, ca la bătaie, ca la luptele cu tauri. Publicul curţilor cu juri vrea emoţii tari. Sentimental şi lacrimogen la început, când acuzatul plânge, şi când din sală îi răspunde bocetul nevestei şi al copiilor adevăraţi sau tocmiţi ad-hoc, publicul îşi şterge ochii. Dar când reprezentantul familiei victimei zugrăveşte cu badanaua gesturilor oratorice şi cu mugetul vitelor în incendiu, ticăloşia criminalului, publicul îl urăşte pe cel compătimit la începutul şedinţei. Şi ura publicului creşte cu fâlfâirea neagră a oratoriei în robă a procurorului. Acuzatul e condamnat. Finalul rechizitorului, cu silueta braţelor avântate în lături, e ca o cruce neagră de corbi pe un mormânt. Dar se ridică suav şi insidios apărătorul. Inimile publicului sunt suspendate ca legumele în coşurile olteanului.</p>
                     <p rend="justify">Preludiul apărării moaie ochii, îndulceşte inimile, ca orchestrele care te fac să oftezi sentimental în restaurante, pe când îţi tai bucata de friptură în sânge şi-ţi aduni cartofii rumeori.</p>
                     <p rend="justify">Pe rând, apărătorul e filosof, e uman, e analist, e jurist, e biblie: ai zice că vorbesc cu ritm şi dulce grai, foile bibliotecilor de popularizare pentru adulţi.</p>
                     <p rend="justify">Câte nu învaţă publicul de la un avocat în vervă! Dar e teribil apărătorul! Întrerupt de procuror, îl sfarmă ca un automobil în plină viteză pe o biată zburătoare.</p>
                     <p rend="justify">Dar e şi şmecher apărătorul! Întrerupt de preşedinte, se-ndulceşte, se transformă, ca un cazan cu smoală fierbinte devenit revărsare de sirop de fragi. Mamele ar vrea să-l aibă ginere; fetele – logodnic; femeile măritate – amant; bătrânii – fiu; copiii – tată.</p>
                     <p rend="justify">Ce fericit e acuzatul care are un astfel de avocat! Fiecare râvneşte – ideal – această onoare.</p>
                     <p rend="justify">Dar bietul acuzat! Ce om de treabă! Ce om necăjit! Publicul află ororile jandarmeriei, care smulge mărturisiri, inchizitorial<hi rend="color(#000000)">…</hi>
                     </p>
                     <p rend="justify">—  E ca pe vremea lui Ignaţiu de Loyola<hi rend="color(#000000)">…</hi>
                     </p>
                     <p rend="justify">Tunată, comparaţia frapează ca un vers minulescian. Publicul ar vrea să strige ca la întrunirile politice:</p>
                     <p rend="justify">—  Jos cu el!</p>
                     <p rend="justify">Dar clopotul preşedintelui protejează memoria lui Ignaţiu de Loyola, şi apărătorul, profitând, ridică un ditiramb vibrant, magistraturii imparţiale şi civilizate. E ca un început de migrenă în sală. Dar mesajul oratoric continuă până când întregul public – cu mica fracţiune de public privilegiat a juraţilor – va fi omogen în mânile febrile ale oratorului.</p>
                     <p rend="justify">Şi deodată fenomenul se întâmplă. Avocatul e suprem. Ridică braţele spre cer – cu kilogramele palpitătorii – şi cere achitarea cu un gest care trânteşte fleşcăit şi inert întregul aluat al publicului şi al juraţilor. Aştepţi să-şi şteargă sudoarea cu dosul palmei – ca rândaşii după ce-au frământat aluatul cozonacilor. Nu! E sudoarea sfântă a muncii. O lasă să curgă, beat.</p>
                     <p rend="justify">Publicul achită. Justiţia populară, la fel.</p>
                     <p rend="justify">Aplauze. Clopoţel. Tumult teatral.</p>
                     <p rend="justify">Mulţimea vine spre apărător, ca moaşa cu fătul în braţe spre patul lehuzei palid zâmbitoare.</p>
                     <p rend="justify">Ş-afară, afară a trecut limpede printre lilieci înfloriţi, o zi de primăvară, c-un mănunchi de ceasuri ale tinereţii tale.</p>
                     <p rend="justify">Dar Curtea cu juri e o instanţă excepţională, cu viaţă sporadică. Decorul cel de toate zilele ai avocatului ieşan e Palatul Justiţiei, aşezat pe strada Ştefan-cel-Mare, în faţa Mitropoliei.</p>
                     <p rend="justify">Strada Ştefan-cel-Mare! Numele voievodului moldovean sună ciudat celui care mai simte ecoul istoric, nu asfaltat, al acestor silabe ecvestre, printre dugbenele de încălţăminte, galanterie şi comestibile, cu firme în „ici”, „feld” şi „sohn”', care întovărăşesc domnescul bulevard până în faţa Mitropoliei, se opresc lăsând spaţiu naltelor clopote, şi-l însoţesc iar până la biserica Trei Ierarhi care-i un cor în noaptea Învierii, în aur de odăjdii şi flăcări, având în spate stampele albastre ale dealurilor, şi-n faţă tot firmele în „ici”, „feld” şi „sohn”.</p>
                     <p rend="justify">Când minutarele ceasului Mitropoliei arată douăsprezece, curtea fostului palat roznovenesc – de mult intrat în melancolia epilogului boierimii – e plină de ţărani ca un iarmaroc trist. Procesele încep la unu, dar pe citaţii ora judecăţilor e douăsprezece, aşa că ţăranii, încrezători în cuvântul scris, aşteaptă de la unsprezece judecata anunţată la douăsprezece, principial începând la unu, şi efectiv la unu jumătate. În aşteptarea judecăţii, se descalţă – căci au făcut drum lung – scot merindele din desagi, mănâncă şi rabdă cu dinţi strânşi sau gura căscată.</p>
                     <p rend="justify">La abator, în clipa când vita-i înjunghiată, muştele verzi râd mai aproape, şi javrele flămânde ale mahalalelor înaintează în procesiune somnambulă.</p>
                     <p rend="justify">În preajma lui douăsprezece sosesc premergătorii baroului, cu nările dilatate. E cuconul Ştefanache, e nenea Petrache, e domnul Matache, e Mitriţă pur şi simplu, cel mai şoltic dintre tineri, care calcă pe urmele bătrânilor. Sunt cei mai gravi avocaţi, premergătorii în viteză. Nu se uită nici în dreapta, nici în stânga la norodul orizontal. Îmbrăcaţi în negru, redingotă mai ales, au inel masiv de aur cu briliant – sau cvarţ – focos bombat pe degetul gesticulărilor, deocamdată în repaus pe mânerul bastonului purtat ca un sceptru. Subt braţul stâng au o geantă plată, cu care dimineaţa au adus pânea şi zarzavaturile din piaţă. Lanţ de aur pe burtă. O culoare la butonieră, care să fie sau să samene cu insigna unei decoraţii. În buzunar au cel puţin o sută de cărţi de vizită, cu numele, toate titlurile lor – fost subprefect, licenţiat în drept, locotenent de rezervă – şi adresa în mărime supranaturală.</p>
                     <p rend="justify">Sosesc câte doi sau trei deodată – fiindcă toată dimineaţa au pândit şi s-au pândit pe străzi – dar au aerul că nu se cunosc între ei. Trecerea lor prin ograda plină de ţărani – clienţi în perioada de incubaţie – e austeră şi grandioasă ca o procesiune de arhimandriţi. Ţăranii văd în ei un fel de prapur al Justiţiei – n-au aflat că ei, ţăranii, sunt coliva – şi, ridicându-se în grupuri, îi salută adânc.</p>
                     <p rend="justify">E  un adevărat balet decorativ în straie albe, prin care lebedele negre ale baroului trec cu geanta subţioară. Trec, nu se opresc, nu văd, nu ştiu nimic; se duc direct spre intrarea palatului, cu pasul solemn al celui care merge spre altarul catedralei, şi direcţia imperios orientată a celui care se duce la closet pe coridorul hotelului.</p>
                     <p rend="justify">Au intrat.</p>
                     <p rend="justify">Au dispărut.</p>
                     <p rend="justify">Suspendată în urma lor reverenţios, viaţa îşi reia fizionomia de mică ţinută.</p>
                     <p rend="justify">Unde-s?</p>
                     <p rend="justify">La o fereastră-i unul; la alta, celălalt. Ochiul nautic al lui Ulysse nu era mai profund decât al lor. Una, două, trei, patru, cinci, şase, şapte perechi de ochi, cu ochelari sau fără, la ferestrele obscure ale Justiţiei, radioscopează chimirul ţăranilor din ogradă.</p>
                     <p rend="justify">Oricine poate fi împricinat; nu oricine, client. Căci nevoia, beleaua sau năpasta cad pe oricine, dar banul ocoleşte pe mulţi. Ochii de la ferestre sunt de avocaţi, căci ştiu să aleagă, fără vorbe, pe clienţi de împricinaţi, în categorii distincte. Alegerea e sigură, definitivă. Pădurarul spune dintr-o dată copacilor pe nume: acela-i frasin, acela-i ulm, acela-i fag, acela-i stejar. Adevăratul fumător, trăgând un singur fum, va deosebi tutunul basarabean de cel bârlădean, pe acesta de cel dobrogean; precum şi tutunul de Cavalla de cel de Smirna şi aşa mai departe. La fel, băutorul afinat îţi va preciza vrâsta şi podgoria vinului gustat. Această aptitudine se numeşte ochiul sau gustul profesional.</p>
                     <p rend="justify">Acest ochi profesional, în avocatură, nu-l capeţi la Facultatea de Drept. Îl ai sau nu-l ai. Facultatea de drept îţi dă – sau se zice că-ţi dă – ştiinţă. Ochiul profesional, însă, îţi dă clienţi. Şi avocatura, când se mărgineşte la ştiinţă, e „natură moartă”, ca şi Facultatea de Drept.</p>
                     <p rend="justify">Aşadar, cuconul Ştefanache, nenea Petrache, domnul Matache şi emulul lor, juniorul Mitriţă, după ce şi-au deschis ochiul profesional îndărătul ferestrelor, intră în acţiune profesională. Căci descoperirea vocaţiunii de client în masa împricinaţilor e abia un preludiu al vânătorii care curând va începe. O deschide cuconul Ştefanache, decanul de vârstă al celorlalţi, iesă din palat aşa cum a intrat, cu acelaşi pas de statuie, dar priveşte, măsoară, cântăreşte, prubuluieşte, ţinteşte, în dreapta şi în stânga. Şi deodată se opreşte.</p>
                     <p rend="justify">—  Ce-i cu tine?</p>
                     <p rend="justify">Inima ţăranului interpelat e ca o măslină în scobitoarea privirii lui cuconu Ştefanache.</p>
                     <p rend="justify">—  Ce să fie, boierule!<hi rend="color(#000000)">…</hi>  Ia, năcazuri, oftează omul, cu căciula în mână, trecându-şi dosul palmei peste musteaţă.</p>
                     <p rend="justify">—  La cât eşti condamnat?</p>
                     <p rend="justify">—  Pentru nica toată, boierule! Mi-o suduit muierea, mi-o cotonogit scroafa! Rabdă el, omu, da<hi rend="color(#000000)">…</hi>
                     </p>
                     <p rend="justify">—  I-ai dat cu păru?</p>
                     <p rend="justify">—  Cu păru, sărut mâna, da la chicioare<hi rend="color(#000000)">…</hi>
                     </p>
                     <p rend="justify">—  Greu! meditează cuconu Ştefanache, holbând ochii bulbucaţi şi lăţindu-şi gura cleioasă de broască în rut.</p>
                     <p rend="justify">—  Greu, nu zâc! oftează omul.</p>
                     <p rend="justify">—  Câte pogoane ai?</p>
                     <p rend="justify">—  An prost, boierule! Mi-o murit vaca, giţica boleşte, muierea o căzut gre<hi rend="color(#000000)">…</hi>
                     </p>
                     <p rend="justify">—  Şi te ţii de ticăloşii, mişelule! tună cuconu Ştefanache. Omori oamenii!</p>
                     <p rend="justify">—  Da n-o murit 'răcan di mini! Ne-am împăcat. Vini amuşi cu căruţa la târg.</p>
                     <p rend="justify">—  Legea nu iartă! ripostează subt bolţile veşniciei crunte cuconu Ştefanache, care ştie că în materie de loviri simple împăcarea părţilor stinge acţiunea publică.</p>
                     <p rend="justify">Ţăranul şi-a înfipt privirea în pământ, ca o roata de car pe care nu-l mai poţi urni.</p>
                     <p rend="justify">—  Dă citaţia!</p>
                     <p rend="justify">Se supune. Îşi desface brâul, scoate o batistă eu floricele, se dă puţin în lături, pieziş – dar cuconul Ştefanache a şi văzut sutarii coşcoviţi în sul uleios deasupra citaţiei păturită cu sfinţenie. Ia citaţia, scoate ochelarii cu ramă de aur, îi aşează pe vârful nasului, dă capul pe spate – cu aerul statuilor de bărbaţi politici, care citesc un discurs – descifrează conţinutul şapirografiat al citaţiei, stă, priveşte cerul, se eţăreşte în pământ, scoate agenda, o deschide, notează ceva mărunt, pătureşte citaţia, o închide în agendă, agenda intră în buzunar. Ţăranul simte că a devenit ca ursul cu inelul trecut prin nări, în mâna ursarului care ţine lanţul, şi greoi, urmează paşii mărunţi ai lui conu Ştefanache.</p>
                     <p rend="justify">Când au ieşit împreună dm Palatul Justiţiei, sulul bumăştilor din chimirul ţăranului, a trecut plat în buzunarul lui cuconu Ştefanache. Dar ţăranul, devenit client, nu se miră. El a văzut pe dregătorii din grefă înclinându-se cu respect în faţa avocatului său; el a văzut degetele cu strălucirea briliantului umblând, aşa cum ai încerca o varză, cu dosarul în care e luna de puşcărie – şi simte că şi-ar vinde şi giţelul numai să-l scape cuconu Ştefanache de cei trei ani de temniţă pe care domnul procuror, în tălmăcirea lui cuconu Ştefanache, îi cere judecăţii împotriva lui. Încetul cu-ncetul, până la unu, tot ce era susceptibil să devină client a devenit. Gloata clienţilor, împărţită în loturi, aparţine avocaţilor premergători, ale căror agende, la ziua respectivă, albe dis-de-dimineaţă, ş-au acoperit de nume, ca un zid nocturn de ploşniţe.</p>
                     <p rend="justify">Se apropie ora legală. Sosesc trăsurile cu avocaţi şi avocaţii pedeştri, urgenţi, cu servieta subţioară, ca pasagerul ajuns la gară o dată cu soneria clopoţelului.</p>
                     <p rend="justify">Intră. Intră. Intră. Cum trec, trec, trec, trec, stâlpii de telegraf, oblici, pe lângă ferestrele expresului.</p>
                     <p rend="justify">Unu.</p>
                     <p rend="justify">Împricinaţii evrei, care îşi pierd vremea cu folos la cafenea, nu la Palatul Justiţiei înainte de ridicarea cortinei, sosesc în grupuri. Discută, gesticulează şi se opresc în răstimpuri, gata să se ia la bătaie, dar nu se iau; pornesc iar şi discută. Deşi n-au servietă subţioară, toţi par avocaţi prin febrilitate, gesticulare, şi tonul peremptoriu. Înlăuntrul palatului ei sunt în mediul şi în largul lor. Zâmbesc avocaţilor, clipesc grefierilor, dezmiardă umărul aprozilor, interpelează pe copişti cu porecle, şi salută cu mătănii musulmane trecerea cu pas descompus a magistraţilor de la curte.</p>
                     <p rend="justify">Unu şi cinci.</p>
                     <p rend="justify">Dosarele din grefă au trecut pe mesele de şedinţă. La uşa secţiilor, grupuri-grupuri se îngrămădesc în jurul listelor de procese, ca în faţa afişelor de mobilizare. Sălile de şedinţă absorb mereu. Băncile împricinaţilor au aspectul galeriilor de cinematograf, în timp ce filmul rulează. Primul film îl rulează avocaţii din incintă, înainte de intrarea magistraţilor.</p>
                     <p rend="justify">Fumatul e interzis pentru public. Avocaţii fumează, scuipă şi leapădă scobitorile uitate între dinţi de la prânz, căci numai în tren aceste gesturi sunt penalizate cu amenzi instantanee. Unii îşi citesc dosarele, cum învaţă lecţia şcolarii înainte de intrarea profesorului în clasă. Căci avocatul e isteţ prin definiţie, şi ca să ştie un proces n-are nevoie să citească dosarul. Îl ştie prin intuiţie, punându-şi degetele în contact cu dosarul. Aşadar, deocamdată avocaţii discută: un fel de passe de arme, preliminare. Aceste discuţii tind neglijent către spirit, ironie şi humor. Niciunul nu tace: tăcerea, în această profesie, e viciul suprem. Dacă vorbele ar putea fi materializate în mucuri de ţigară, de pildă, discuţia premergătoare intrării magistraţilor ar reprezenta o cantitate pentru care întreg Palatul Justiţiei ar fi scrumelniţă neîncăpătoare.</p>
                     <p rend="justify">Clienţii de pe bănci sunt în extaz. Ei simt într-un singur avocat mai mult zgomot decât într-un oraş industrial. Cum să n-aibă încredere în avocaţi? Această potenţă sonoră creează un prestigiu special avocatului în Palatul Justiţiei. Femeile cunosc astfel un aspect sonor al virilităţii, altul decât cel al pintenilor militari. Cele care au divorţuri, simt lămurit că ar divorţa numai de dragul avocaţilor. Tot publicul trăieşte mai intens în acest mediu locvace. Fiecare simte că prinde viaţă, ca în faţa mării sau a şpriţului. Se stabileşte încet cu-ncetul, un ritm epileptic. Împricinaţii capătă ticuri nervoase, au nostalgii săltăreţe de sârbă şi bătută. Părţile adverse simt că devin mai adverse; cele dispuse la conciliere se sfiesc şi renunţă la această laşitate, inculpaţii pentru schimb reciproc de palme se miră şi regretă că n-a fost de pumni şi de picioare; cei care s-au instalat zvâcnesc în aripele captive ale sudălmilor; în sfârşit, surdina conflictelor umane, scoasă treptat, sloboade şi dezlănţuie aprig instinctele în incinta justiţiei, ea în codrul primitiv. Cu singura deosebire că în acest cadru al civilizaţiei supreme, instinctele apar la ghişeuri separate. Aceste ghişeuri de instincte verbalizate sunt avocaţii. Onoare acestor vestale. Şedinţele au fost deschise, procesele au început. Avocaţii nu mai merg: aleargă. Ferească-se din calea lor clientul staţionar!</p>
                     <p rend="justify">O  dâră: a trecut un avocat. Alta: altul. Vezi-le. Evită-le. Traiectoria acestor stele are ghionţi şi lasă vânătaie.</p>
                     <p rend="justify">Publicul înghesuit în întunericul coridoarelor tremură şi palpită.</p>
                     <p rend="justify">Din pragul secţiilor aprozii urlă şi se tânguie, ca geamandurile şi ca sirenile în ceaţă.</p>
                     <p rend="justify">O  mână, o batistă pe frunte, o servietă care spânzură în goană, e un avocat care-a pledat la o secţie şi-a izbucnit la alta.</p>
                     <p rend="justify">—  Idiotule!</p>
                     <p rend="justify">E  clientul care-a răspuns lung şi prost la interogator.</p>
                     <p rend="justify">—  Lasă-mă, cucoană, nu mă-nnebuni!</p>
                     <p rend="justify">E  clienta cu divorţul.</p>
                     <p rend="justify">—  Pităcii!</p>
                     <p rend="justify">E  procesul câştigat în stare agresivă de onorar.</p>
                     <p rend="justify">Fiecare sală are mişcări de flux şi reflux, clipă cu clipă. Oameni răsar, oameni dispar. Oameni? Umbre? Păpuşi automate?</p>
                     <p rend="justify">În rumoarea generală, glasul pare că strănută, sughiţă şi nechează. E ca o bătaie vorbită. Braţele boxează, fără să lovească. Picioarele aleargă, fără să înainteze. O hârtie încleiată pentru muşte, dar imensificată şi cu muşte umane.</p>
                     <p rend="justify">Două secţii de curte, două de tribunal, Parchetul şi cabinetele de instrucţie, lucrează, lucrează, lucrează, sună, sună, sună.</p>
                     <p rend="justify">Există tăcerea?</p>
                     <p rend="justify">Întuneric şi fum pe toate coridoarele, ca în preajma erupţiei vulcanice. Closetele îşi trâmbiţează fetidul amoniac acru, din colţ în colţ, din etaj în etaj.</p>
                     <p rend="justify">Nefericit suflet cu trenă lungă ce cauţi în acest decor?</p>
                     <p rend="justify">         *</p>
                     <p rend="justify">Are şi Palatul Justiţiei un loc de odihnă, de înviorare, de reculegere. E aşa-zisul restaurant al coanei Lenta Bodron, văduva plutonierului Lică Bodron, fost aprod pe vremuri al Curţii de apel, apoi client al Parchetului, pensionar al Penetenciarului, mort pe câmpul de onoare – ierte-l Domnul, că Lenta l-a iertat.</p>
                     <p rend="justify">Numitul restaurant e o încăpere mult mai scurtă şi ceva mai largă decât culoarul unui vagon de cale ferată, pe linia Crasna-Huşi. Un sfert al acestei încăperi e bucătărie; urmează un paravan de scânduri, şi localul propriu-zis al restaurantului. O singură masă îl ocupă în întregime. Două bănci de locantă muncitorească, se îndoaie sub povara nobilă a avocaţilor în repaos. Faţa de masă a fost albă pe vremea când coana Lentă Bodron se numea Lenta Ilieş, căci coana Lentă a îngropat trei bărbaţi, de la care are şase feciori şi trei fecioare, dintre care cea mai fragedă e aghiotantul opulentei sale mame cu statură de maior intendant.</p>
                     <p rend="justify">—  Ţico, un şpriţ ca la „Capşa”!</p>
                     <p rend="justify">Ţică Bodron – e cu plotonierul, ultimul mort al Lenţei – ştie că „şpriţul ca la «Capşa»„ e formula aristocratică a şpriţului tare. De aceea, mâna ei culinar mirositoare varsă în paharul – din care cu o simplă mişcare a lepădat restul şpriţului precedent – o licoare roşie ca sfecla stricată, numită vin, până aproape de buza paharului, aţâţând-o cu un şfichi de sifon.</p>
                     <p rend="justify">—  Ţico, o costiţă de Constantinescu!</p>
                     <p rend="justify">—  Ţacă Mariţo, o costiţă de porc, zâmbeşte Ţică, complice şi părtaşă la spiritul politico-gastronomic al juristului înfometat.</p>
                     <p rend="justify">Tacă Mariţa e a doua odraslă, mai vrâstnică şi mai trecută, a coanei Lentă, care a făcut-o cu domnul Popovici, al doilea defunct în ordinea maritală, inspector al podarilor, pe când trăia.</p>
                     <p rend="justify">Tacă Mariţa, divorţată, găteşte; Ţică serveşte, iar cucoana Lentă priveghează, ţine casa şi răcneşte.</p>
                     <p rend="justify">—  Ţico, pardon, un rahat cu apă rece!</p>
                     <p rend="justify">Ţică vâră mâna într-un fel de putină de tinichea, din care desprinde un rahat curb în degete, ca un limbric roz.</p>
                     <p rend="justify">—  E de trandafir, pentru dumneavoastră, serveşte Ţică rahatul, ripostând c-un madrigal „pardonului”' hăzos.</p>
                     <p rend="justify">În această atmosferă – în care numele Ţică, trecând din gură-n gură, e ca o gamă săltăreaţă de ţimbal, şi glasul coanei Lentă, ca un arcuş mârâitor de contrabas – avocaţii gustă un binemeritat repaos în antractele proceselor. Anecdotele au precădere; cele pornografice, proeminenţă. Fetele coanei Lenta nu-s sfioase, iar mama lor, în clipe de mânie, întrece în savoare şi cruditate vocabularul anecdotelor din jurul mesei. Mediul e cordial. Pe bănci stau avocaţii bătrâni; la spate, pajii baroului ascultă şi se iniţiază. Clienţii se îmbulzesc la uşa cu geamlâc, fiindcă înlăuntru nu încap. Ochii lor au solicitudini calde pentru odihna apărătorului respectiv. Dacă avocaţii ar fi ouă, puiul din ei ar evolua şi ar ieşi numai subt privirea clocitoare a clienţilor de la uşă.</p>
                     <p rend="justify">Dar această săliţă este importantă şi din alt punct de vedere. În ea, reprezentantul presei ia contact cu viaţa judiciară. Cronicarul judiciar al presei ieşene are un nume autentic desigur, pe care-l ştie numai actul său de naştere, şi un pseudonim gentil, cunoscut tuturor lectorilor de ziare: Menestrel. Menestrelul judiciar e un tinerel cu păr vertical creţ, cu lavalieră violetă, precipitat la vorbă, cu o uşoară gângăvire care dă un acompaniament de mandolină vorbelor sale repezi ca o cădere din balcon. Avocaţii îl numesc Pârţişor, pseudonimul Menestrel părându-li-se fad. El însă, consecvent cu punctul său de vedere, preferă să i se spuie Menestrel. Când reportajul judiciar e măgulitor pentru avocat, Menestrel e numit Menestrel. Când, dimpotrivă, diabolicul Menestrel, succint şi lapidar, informează publicul că avocatul X a apărat pe negustorul Y, care a fost condamnat pentru speculă, avocatul X îl interpelează pe Menestrel în agoraua Lenţei Bodron:</p>
                     <p rend="justify">—  Măi Pârţişor, tot tachinezi gazetăria?</p>
                     <p rend="justify">Dar acelaşi avocat se duce după Pârţişor, şi într-un fund de coridor îl prinde, îl acopere, cu atitudinea cetăţenilor care zăbovesc cu faţa lângă un zid dosnic, spunându-i cordial:</p>
                     <p rend="justify">—  Menestrel dragă, să dai o notă la ziar. L-am achitat pe Goldmann, ştii, cel cu fabrica de sifoane.</p>
                     <p rend="justify">Şi Menestrel dă, dar, satanic, elimină numele avocatului pledant, ceea ce-l face să redevină Pârţişor, căci viaţa lui e sunetul acesta alternat de Pârţişor cu Menestrel, şi Menestrel cu Pârţişor.</p>
                     <p rend="justify">În Palatul Justiţiei şi activitatea, şi inactivitatea, e febrilă. Un avocat care n-a avut nici un proces e tot atât de ostenit ca şi unul care a pledat la toate secţiile. Aşa că spre seară, avocaţii care părăsesc Palatul Justiţiei sunt unanim istoviţi. Pornesc în grupuri, profesional vociferante, profesional familiare. Toată lumea îi cunoaşte şi-i salută. Ei se înrudesc cu întregul judeţ, căci toţi cetăţenii le sunt clienţi. Pavajul pe care calcă e o afacere de ei pledată. Casa în dreptul căreia sunt, de ei a fost evacuată, închiriată, vândută, donată sau ipotecată. Omul pe care-l salută cu un zâmbet special – tradus în vorbe, zâmbetul ar însemna: ştiu, ştiu, n-ai nici o grijă! – e o dată în agendă, un termen, un acont şi-un onorar. Birjarul care-i solicită reverenţios, i-o contravenţie. Femeia care le zâmbeşte lung, e-un adulter, o bigamie, un avort sau un divorţ. Vatmanul tramvaiului, cu mâna ostăşeşte la chipiu în fată-le, e un omor prin imprudenţă. Băcanul cu faţă de şuncă şi zâmbet tos – ca şi zahărul dat lipsă la cântar – care-i invită la aperitive gratuite, e un proces de speculă, sau o contravenţie la legea repausului duminical.</p>
                     <p rend="justify">Ei nu calcă pe uliţi, ei nu respiră floarea liliecilor, ei nu trăiesc în Iaşul dealurilor şi-al tăcerii, ci-ntr-un spectral oraş profesional, clădit din procese şi afaceri, capital învestit, poliţi protestate, falimente născânde. Fereastra sufletului le e agenda, în care viaţa e repartizată pe secţii de Tribunale, pe cabinete de instrucţie, pe secţii de curţi de apel, civil, penal sau comercial. Pentru ei naşterea e un act de stare civilă; căsătoria un contract bilateral; viaţa, e o minoritate, o succesiune de procese şi tranzacţii; moartea, un testament urmat de un proces, sau o succesiune ab-intestat.</p>
                     <p rend="justify">Răsăritul soarelui e pavilionul ridicat de judecătoriile de ocol, care încep la nouă dimineaţa; amiaza e storul tras la tribunal sau curte în timpul pledoariei cu batista pe frunte; iar seara, vestibulul clientelei din biroul de acasă. Noaptea lor îmbracă tot un caracter profesional, căci impregnaţi de pledoariile, replicele şi ripostele zilei trecute, şi obsedaţi de combinaţiile zilei viitoare – ca doctorii, de iod şi izuri fenicate – visează ce-au vorbit şi ce-au gesticulat, şi sunt neliniştiţi de larvele obscure ale pledoariilor viitoare.</p>
                     <p rend="justify">Şi desigur că dacă la sunetul trâmbiţilor transcereşti ale supremei judecăţi – tot judecată – în faţa cerului, a creatorului, a îngerilor şi a sfinţilor, făpturile umane s-ar trezi din somnul morţii cu vorbele pe buze, avocaţii ar începe în cor:</p>
                     <p rend="justify">—  Domnule preşedinte şi onorat tribunal<hi rend="color(#000000)">…</hi>
                     </p>
                     <p rend="justify">         *</p>
                     <p rend="justify">De ce se înscrisese Dănuţ la Facultatea de Drept? Fiindcă orice om tânăr, care nu-şi simte nici o vocaţiune profesională, dar trebuie să facă ceva, se înscrie la Drept, această facultate fiind pentru tineret o adevărată răspântie de nehotărâri.</p>
                     <p rend="justify">De ce devenise avocat? Fiindcă orişice licenţiat în drept, care nu se sinucide, nici nu intră în sicriul de lux al robei judecătoreşti, se înscrie în barou.</p>
                     <p rend="justify">De ce profesa? Dintr-un drastic sentiment de pudoare pentru activitatea lui literară, pe care n-o concepea ca o profesie, ci ca o religie solitară. Avea douăzeci şi şase de ani, vârstă la care orişice om valid care nu câştigă, e un parazit, un ambuscat. Camaradul şi prietenul adolescenţei şi tinereţii lui, Mircea Balmuş, doctor în filosofie din Germania, minte şi suflet înalt, care nu izbutise să capete o catedră la Universitatea din Iaşi, era profesor de liceu, avea şi lecţii particulare, lucra în redacţia revistei Viaţa contimporană şi, în acest fel, rămânea independent, izbutind să nu fie sarcină mamei lui, rămasă văduvă în timpul războiului, cu pensiunea de magistrat la Curtea de apel.</p>
                     <p rend="justify">Dănuţ, care nu plătea chirie, pensionat în chip firesc în casa părintească, nu putea concepe la vârsta lui, gestul de a cere – nici cu echivocul titlu de împrumut în familie – bani de buzunar, bani pentru haine, ţigări şi cărţi, de la părinţii lui, mai rău, de la mama lui, cu-atât mai mult cu cât frecventarea Tribunalului îl pusese la curent cu ipotecile Medelenilor micşoraţi de expropriere, bântuiţi de ani secetoşi, exploataţi în propriul profit al administratorului Haralamb Scrobohaci, credincioasă ploşniţă a familiei Deleanu.</p>
                     <p rend="justify">Apoi, mai presus de toate, Monica. Căsătoria lor, situată hotărât în viitorul cel mai apropiat, n-o putea privi ca o pagină de lirism pur, deşi era, ci ca un fapt real, cu temelia în viaţă, şi mai ales în viaţa de toate zilele. Sufleteşte, Monica era copilul părinţilor lui, soră cu el şi cu Olguţa. Dar civilmente, Monica nu era sora lor, nu făcea parte din neamul lor. Era o orfană crescută de părinţii lui, dimpreună cu copiii lor. Viaţa ei în casa lor, judecând obiectiv, era vasală carităţii soţilor Deleanu. Solicitudinea părinţilor faţă de proprii lor copii, e o datorie umană şi socială. Trebuie să-i îngrijească, trebuie să se sacrifice pentru solida clădire a vieţii lor, fiindcă i-au făcut fără consimţământul lor, al copiilor. Gratitudinea copiilor faţă de părinţi e firească, dar nu e obligatorie. Copilul slab, cu suflet şi trup bicisnic, dezarmat în viaţă fiindcă nu-i decât o versiune mai debilă a propriilor lui părinţi – dacă-i va urî sau duşmăni fiindcă l-au condamnat la viaţă prin fapta lor, nu va fi un monstru, ci un judecător imparţial, liber pe cugetul şi verdictul dat în faţa conştiinţei sale.</p>
                     <p rend="justify">Dar creşterea unui copil străin, e o donaţiune cu nete şi imperioase obligaţiuni din partea beneficiarului faţă de donatorii săi.</p>
                     <p rend="justify">Ori, acest sentiment de obligatorie recunoştinţă faţă de părinţii săi, din partea Monicăi, era o povară pentru Dănuţ fiindcă presimţea că restrânge libertatea sufletească a Monicăi, poruncindu-i un gest totdeauna umilitor când e obligator şi poruncit. Recunoştinţa e pură şi uşurătoare pentru suflet numai atunci când se naşte de la sine, ca un parfum involuntar al conştiinţei libere. Recunoştinţa e dar regesc, un plocon de serv.</p>
                     <p rend="justify">Dacă, de pildă, Monica nu l-ar fi iubit pe Dănuţ, şi dacă Dănuţ ar fi fost vădit nenorocit de înstrăinarea Monicăi de el, şi dacă doamna Deleanu, mai adânc mama lui Dănuţ decât a Monicăi, i-ar fi spus: „Aşa-ţi arăţi tu, Monica, recunoştinţa pentru noi?”</p>
                     <p rend="justify">Ce-ar fi putut răspunde Monica? Să spuie că dragostea şi recunoştinţa nu se confundă, că sunt două mişcări distincte şi neatârnate ale sufletului? Să răspundă astfel unei mame rănite de suferinţa copilului sângelui ei?</p>
                     <p rend="justify">Nu! De prisos! Ar fi trebuit să plece capul, recunoscând astfel că iubirea pentru altul decât Dănuţ, e o ingratitudine faţă de familia Deleanu.</p>
                     <p rend="justify">Aceste scene grele, însă, erau neverosimile, dat fiind iubirea lor şi raporturile de filială afecţiune şi delicată stimă dintre Monica şi părinţii lui.</p>
                     <p rend="justify">Totuşi, germenul exista, fatal. Oricând putea da naştere unei atingeri, foarte uşoară, abia nuanţă, nu lovitură de ciocan – dar acea simplă atingere a Monicăi l-ar fi înstrăinat dureros pe Dănuţ de părinţii lui.</p>
                     <p rend="justify">De altfel, dorinţa de independenţă care-o făcuse pe Monica să-şi continue studiile la Universitate şi să-şi dea examenul de capacitate, intrând în rândurile profesorilor de liceu – înainte de plecarea la Paris – vorbea clar. Nu era o mişcare de răzvrătire, de scuturare a jugului agreabil. Era o mişcare de neatârnare firească oricărui om pentru care viaţa începe în clipa când devii stăpân pe tine, dispunând aşa cum hotărăşti deliberat. Foarte cu greu Monica acceptase plecarea la Paris pe socoteala Olguţei, care dispunea de la majorat de averea moştenită de la Fiţa Elencu. Olguţa îi smulsese acceptarea, într-o conversaţie necunoscută lui Dănuţ. Monica îi spusese atât: că Olguţa are nevoie efectivă de tovărăşia ei, şi că, de altfel, doctoratul în litere, pe care şi-l va lua acolo, îi va fi de folos.</p>
                     <p rend="justify">Aşadar, Dănuţ nu numai că dorea să contribuie la independenţa Monicăi, dar vroia să răscumpere într-un fel obligaţia de recunoştinţă contractată de ea faţă de părinţii lui, luându-i caracterul de troc, lăsându-i-l pe acel de afecţiune pură. În clipa căsătoriei, Dănuţ se hotărâse să renunţe în favoarea Olguţei la partea lui de avere. Această renunţare trebuia să fie zestrea eliberatoare a Monicăi.</p>
                     <p rend="justify">Ca să poată face însă acest gest, trebuia să fie în stare să câştige alături şi împreună cu Monica banul cel de toate zilele.</p>
                     <p rend="justify">Cum?</p>
                     <p rend="justify">Sufletul îi oferea o corabie cu pânzele umflate pe pragul ondulat al mărilor. Viaţa îi oferea Palatul Justiţiei.</p>
                     <p rend="justify">Alege!</p>
                     <p rend="justify">Monica! Monica!</p>
                     <p rend="justify">Ziua, cu clienţii, rob; noaptea, cu corabia, stăpân.</p>
                     <p rend="justify">Dar somnul?</p>
                     <p rend="justify">De zece ani scria; pe-atunci însă nu ştia că scrisul, ca şi tuberculoza, e boală de lux. Ce crease timp de zece ani? Nimic. Făcuse game. Îşi pregătise degetele să fie suple, docile, să poată clădi acordul vast, să poată culege sunetul gingaş. Dar ce clădise? Nimic. Căsuţe de nisip, palate de scoici, catedrale de hârtie.</p>
                     <p rend="justify">Acum putea clădi. Acum putea primi viaţa în palate şi o putea îngenunchea în chilii. Dar când?</p>
                     <p rend="justify">În clipa când Dumnezeu a hotărât înfăptuirea lumii, avea în faţă şase zile de trudă şi şase nopţi de odihnă.</p>
                     <p rend="justify">El n-avea zilele, şi nici odihna nopţilor.</p>
                     <p rend="justify">Monica! Monica!</p>
                     <p rend="justify">Nu putea s-o sacrifice pe Monica. Dar nici sufletul nu putea să şi-l sacrifice, căci, sacrificându-l, ar fi împuţinat şi alterat însăşi dragostea lui, care avea dimensiunile sufletului său întreg, nu ciung.</p>
                     <p rend="justify">Trebuia să câştige el singur prin munca lui, şi trebuia să scrie. De aproape un an de zile, de când era avocat, câştiga mai mult sau mai puţin, dar câştiga. Dureros şi umilitor câştig!</p>
                     <p rend="justify">În genere, avocaţii debutanţi sunt nehotărâţi pe pragul profesiei. Intimidaţi de siguranţa agresivă şi ironică a înaintaşilor lor – în care nu disting tartarinismul; descurajaţi de aspectul suburban al judecătoriilor de ocol, unde-şi fac stagiul de începători; sensibilizaţi de vrâstă şi literatură pentru trivialitatea vieţii procesuale; sfioşi la vorbă şi lesne intimidabili în această profesie în care vorba şi cutezanţa sunt organic necesare, ca braţele pentru tâmplar şi picioarele pentru ciclist; licenţiaţii în drept, dar neofiţi în avocatură, dându-şi seama că întreaga învăţătură de până atunci e ca pământul văzut din planeta Marte, pentru cel hărăzit traiului între oameni; decepţionaţi de avocatura visată şi decorativ privită dinafară, acum, când sunt în rândurile ei intime, ca cei care râvnesc epismul vieţii de cavalerist înainte de-a fi cunoscut cazarma: tinerii avocaţi şovăie, gata să renunţe la cariera visată. Dar cade şi în buzunarul lor, deodată, greutatea onorarului. Gustă şi ei, prin surprindere, ritmul gesticulărilor la bară şi murmurul admirativ al sălii. Confratele mai bătrân decât ei se dovedeşte mai puţin colţos şi mult mai puţin primejdios la bară decât pe coridor, pe sală, pe stradă şi în opinia publică. Şi, minune, însăşi frenezia timidităţii lor le dă un curaj pieptos, în faţa căruia curajul avocatului bătrân apare ros în coate, greu în genunchi, cu respiraţia scurtă. Atunci observă cu mirare că nu se cunoşteau, că s-au descoperit mult superiori propriilor lor aşteptări, paralizate de debut. Avocatura i-a prins, dezbărându-i de acel esenţial principiu de viaţă şi desăvârşire al omului: îndoiala de sine. Sunt siguri. Sunt însăşi inima vieţii şi creierul care comandă. E ca o îngrăşare subită a sufletului, până atunci zvelt şi flexibil. Sunt avocaţi. Sunt în perfect echilibru cu viaţa şi cu ei înşişi. Vor trăi până la capăt, radioşi, cu iluzia supremaţiei intelectuale, în cocardă. Un om a murit, un avocat s-a născut: trăiască avocatul.</p>
                     <p rend="justify">Dănuţ nu murise, nu vroia şi nu putea să moară., în contact zilnic cu avocatura, zilnic îndârjirea lui era sporită. Profesia nu-l putea asimila.</p>
                     <p rend="justify">Pledase întâiul proces alături de domnul Deleanu. Invidiat de toţi camarazii de vrâstă ai baroului, debutase la Curtea cu juri într-un proces celebru în analele proceselor scandaloase.</p>
                     <p rend="justify">Acuzatul, om cu vază în societatea ieşană, moşier bogat, îşi violase propria fiică, trăind cu ea maritalmente, vreme de doi ani. Într-o zi fata fugise cu un tânăr vecin de moşie, la Iaşi. După o noapte petrecută la hotel, îşi denunţase părintele.</p>
                     <p rend="justify">Pledau patru celebrităţi penale ale baroului ieşan, în frunte cu domnul Deleanu. Debutantul Dănuţ era şupranumerar.</p>
                     <p rend="justify">Opinia publică era de perfect acord cu Justiţia şi chiar cu opinia particulară a propriilor apărători ai incestuosului: acuzatul era un monstru, fata, o victimă. Dar acuzatul era foarte bogat, aşa că patru avocaţi trebuiau să lucreze în răspărul opiniei publice şi al intimei lor convingeri, pentru a obţine onorarii de achitare.</p>
                     <p rend="justify">Avocaţii angajaţi se mărginiseră să citească actul de acuzare, copioasă relatare a faptelor, însoţită de aferentele consideraţiuni juridice. Dănuţ copiase întreg dosarul, cu mâna lui, şi câteva nopţi în şir, cu creionul nuvelelor şi al poemelor, meditase grafic problema pe care trebuia să o rezolve dintâi în faţa curiozităţii lui de viaţă, şi apoi, în faţa judecătorilor. Lecturile din Freud, şi în special teoria „complexului Oedip”, îi dăduse sugestii preţioase pentru dezlegarea acestui proces.</p>
                     <p rend="justify">Moşierul incestuos avea o biografie relativ normală. La treizeci de ani se căsătorise cu o fată de şaptesprezece ani, pe care o idolatrase. Cu ea avuse un singur copil: fata care-l adusese pe banca acuzării. După patru ani de căsnicie, fusese înşelat, adică aflase. Îşi bătuse şi alungase soţia necredincioasă, trimeţând fetiţa la o soră a lui din Bucureşti. Nu vroia să mai ştie nimic despre fetiţă. Îi trimetea bani, dar atât. În timpul războiului, fetiţa rămasă la Bucureşti în timpul ocupaţiei germane, dovedise, pare-se, după spusa mătuşei care o creştea, aptitudini categorice pentru destrăbălare.</p>
                     <p rend="justify">După război, moşierul se recăsătorise cu o văduvă frumoasă şi săracă. Între timp, sora lui de la Bucureşti, alarmată de moravurile şi independenţa sfidătoare a nepoatei, o expediase tatălui ei, cu o scrisoare edificatoare. În clipa revederii, copilul de odinioară devenise femeie, exactă reproducere în castaniu a mamei ei roşcate, demult plecată în străinătate, unde i se pierduse urma. Pentru fată, în casa părintească începu o viaţă de neîndurată severitate. S-ar fi zis că ispăşea nu numai purtările ei, ci şi păcatul mamei. Închisă la moşie, nu vedea pe nimeni, nu ieşea nicăieri, era controlată pas cu pas, şi pe deasupra pusă la învăţătură subt privegherea tatălui ei şi a mamei vitrege.</p>
                     <p rend="justify">Dănuţ lămurise, analizând microscopic toate amănuntele acestei intimităţi în trei, ecoul şi revanşa vechii gelozii, premergătoare păcatului descoperit al mamei, îmbinându-se surd cu severitatea bărbaţilor, în genere, pentru tot ce-i în legătură cu apetitul sexual al fiicelor lor tinere. Această severitate a tatălui e întotdeauna deosebită de a mamei, căci tatăl vede cu o incomodă repulsiune, că şi copilul său e tot femeie, şi replica acestei repulsiuni nemărturisite – care dă ceva impur atitudinei faţă de copilul-femeie – e excesul şi brutalitatea posomorâtă în severitate.</p>
                     <p rend="justify">Moşierul îşi supraveghease exclusiv fata. Amănunt pe care Dănuţ îl reţinuse, dându-i toată valoarea, căci această exclusivitate în supravegherea fetei dovedea o detaşare de femeia lui, în ce priveşte gelozia. Natural, văduva frumoasă şi săracă, prudentă atâta vreme cât cea mai mică nesocotinţă i-ar fi periclitat situaţia, profitase de relaxarea supravegherii în ce-o privea. Profitase din cale-afară, căci fusese prinsă şi expulzată ca şi întâia femeie – dar calm. Nici bătaie, nici scandal. O simplă constatare cu jandarmi a adulterului şi izgonirea din casă, lăsându-i timp să-şi facă bagajele.</p>
                     <p rend="justify">Rămas singur la ţară cu fata lui, moşierul devenise mai sever. Nemaiavând înlocuitor pentru îndeaproape supraveghere, şedea tot timpul acasă, încruntat, rigid, taciturn, poruncitor, lovind fără cruţare, la cea mai mică nesupunere.</p>
                     <p rend="justify">Renunţând la o evadare imposibilă – ferestre cu gratii, uşă închisă cu cheia şi un lacăt pe deasupra – fata în plin clocot de nubilitate, văzând în tatăl ei nu tatăl – un tată nu se improvizează prin severitate – ci temnicerul ei, bărbat, găsise calea de îndulcire a vieţii ei aşa cum i-o indica poruncitor natura: să-i devie simpatică, să-l îmbuneze, să-l moaie, să facă din el un tovarăş cât mai agreabil, în lipsa altora.</p>
                     <p rend="justify">După o săptămână, citeau şi vorbeau împreună. Mai mult, feciorul care-i servea la masă – martor în proces – văzuse pe stăpânul său râzând.</p>
                     <p rend="justify">După două săptămâni ieşeau amândoi la plimbare, călări sau cu docarul. Împreună supravegheau munca ţăranilor de pe moşie.</p>
                     <p rend="justify">Într-o zi, rochiile, gătelile şi fardurile cu care venise de la Bucureşti, trecuseră prin surpriză în odaia ei. Până atunci erau sechestrate în odaia tatălui ci.</p>
                     <p rend="justify">De-atunci, zi cu zi, îşi pierdu aspectul de penitentă, luându-l pe acela de femeie, care, înveselind intimitatea mohorâtă a unui bărbat izolat, devine floarea şi stăpâna casei.</p>
                     <p rend="justify">Conştiinţa ascensiunii în dominaţiune creează nu numai la femei, ci la toţi oamenii publici, elanul abuziv. Într-o zi, fata propusese tatălui ei o călătorie în doi la Bucureşti. Scena se întâmpla seara, la masă.</p>
                     <p rend="justify">—  Odată s-o încruntat boieru de-am crezut c-o sfarmă! I s-o umflat vinele de pe frunte, s-o făcut roş ca sfecla, o strâmbat capu-n jos şi o plecat de la masă cu şărvătu la gât, ca un om beat. Musca nu zbârnâia.</p>
                     <p rend="justify">Aşa spunea feciorul, martor al acestei scene.</p>
                     <p rend="justify">În aceeaşi seară, fata – nu mai era închisă – bătuse, în halat de noapte, la uşa ietacului părintesc. Deschisese uşa. Se apropiase de pat.</p>
                     <p rend="justify">—  Ce vrei? răsunase după o lungă tăcere, un glas cavernos.</p>
                     <p rend="justify">Tăcere.</p>
                     <p rend="justify">Se aşezase pe marginea patului.</p>
                     <p rend="justify">Tăcere.</p>
                     <p rend="justify">Venise cu părul despletit pe spate. Se aplecase pe obrazul tatălui ei.</p>
                     <p rend="justify">—  Nu mai ştiam, dragă băiete, gemuse în fundul cancelariei închisorii omul bătrân către Dănuţ, nu mai ştiam ce-i cu mine! Era lângă mine, trup lângă trup, femeia pe care o iubisem<hi rend="color(#000000)">…</hi>  Plângea, ştergându-şi ochii tulburi, plini de vinişoare sanghine, cu degetele tremurătoare<hi rend="color(#000000)">…</hi>  pe care am iubit-o în tinereţea mea.</p>
                     <p rend="justify">Fără gemăt, fără protestare, fata devenise amanta tatălui ei.</p>
                     <p rend="justify">—  Dragă băiete, să-mi fi spus odată: „Ce faci, tăticule?” scuipam pe mine şi mă zvârleam în apa Prutului<hi rend="color(#000000)">…</hi>
                     </p>
                     <p rend="justify">Doi ani, fata fusese amanta tuturor nopţilor tatălui ei. Călătoriseră împreună în străinătate. Rochiile, în garderoba ei, erau val neîntrerupt. Capriciile ei deveneau imediat faptă. Exasperată de conştiinţa păcatului oribil, virilitatea omului bătrân răspundea frenetic femeii tinere de lângă el.</p>
                     <p rend="justify">Coaptă sexualiceşte, nu prin dragoste, ci prin viciu, de la o vreme fata se blazase de formula pe care o presimţea incompletă şi dorise dragostea idilică. Făcuse cunoştinţă cu un tânăr vecin de moşie. Fugise cu el. Raţiunea denunţării? Mai presus de toate, panica de-a nu fi prinsă şi ucisă. Vinele umflate pe fruntea bătrânului lubric în braţele ei şi glasul cavernos o urmăreau neliniştitor. Condamnarea lui la temniţă însemna liniştea şi libertatea ei.</p>
                     <p rend="justify">Dar teama de scandal? Tânărul cu care fugise, îndrăgostit ideal de graţia nevinovăţiei ei, o descoperise, natural, femeie coaptă, demult cadenţată de dragoste. Dramă între ei. Dar fata-femeie – prefăcuse drama în tragedie, ea devenind eroina, tânărul, spectatorul îngrozit. El denunţase – revolta lui n-avea capacitate omucidă: era şi student la Drept pe deasupra – fata recunoscuse şi narase. Fusese siluită, după cazne, lupte, ameninţări cu revolverul.</p>
                     <p rend="justify">De ce nu denunţase? Era supravegheată strâns şi ameninţată cu moartea.</p>
                     <p rend="justify">Acesta era procesul. Ordonanţa definitivă, rechizitorul şi actul de acuzare nu erau decât o reeditare cu amplificări şi comentarii juridice a interogatoriilor fetii.</p>
                     <p rend="justify">Acuzarea era fata; acuzatul, tatăl. La mijloc avocaţii. În faţă, Justiţia. Iar cerul, podelele şi zidurile erau opinie publică. Sala era pavată, decorată şi clădită cu opinie publică în opinia publică.</p>
                     <p rend="justify">Magistraţii proiectaseră şedinţă secretă. Dar deasupra tuturor puterilor constituite sunt femeile. Femeile Iaşului obţinuseră şedinţă publică pentru acest spectacol.</p>
                     <p rend="justify">Apărătorii – în afară de domnul Deleanu, care niciodată nu participa la conciliabulele confraţilor – decretaseră singura soluţie salvatoare: nebunia. Aveau şi un punct de reazăm, într-o întâmplare care coincidă cu debutul raporturilor incestuoase. O cădere în cap, de pe cal, a moşierului, de pe urma căreia zăcuse în pat câteva zile, rămânând cu ticuri faciale şi cu insomnii febrile. De altfel, un avocat poate dovedi oricând nebunia clientului său. Cu atât mai uşor se poate dovedi nebunia unui monstru.</p>
                     <p rend="justify">Dănuţ nu era consultat. El n-avea nici glas, nici vot în acest conciliabul care se ţinea de altfel în ultimul moment, pe coridorul Curţii cu juri, în preajma closetelor: singurul loc neinvadat de public.</p>
                     <p rend="justify">Ochii spectatorilor – în majoritate femei: mame şi fete: studente – aveau luciri tulburi. Dar vorbele şi murmurile erau indignate.</p>
                     <p rend="justify">Dănuţ era trist. O tristeţă care-l paraliza. Văzându-l palid şi abătut, domnul Deleanu, cu o înduioşătoare solicitudine, îl ocrotea cu braţul, îmbărbătându-l.</p>
                     <p rend="justify">—  Dacă nu te simţi în vervă, lasă, Dănuţ. Lasă-l pe tata.</p>
                     <p rend="justify">Asta cu glas încet şi ochi copilăreşti buni.</p>
                     <p rend="justify">Şi subit redevenea alt om, impulsiv, agresiv, neastâmpărat, impunându-şi ritmul întregii dezbateri, comentând cu glas tare lectura actului de acuzare, răsturnând c-o replică râsete în sală, oţet pe magistraţi.</p>
                     <p rend="justify">Preşedintele venise hotărât să imprime dezbaterilor gravitate, decenţă, dramatică sobrietate. Cu neputinţă! O simplă ocheadă a avocaţilor, subliniind caracterul echivoc al unei fraze din actul de acuzare, dezlănţuia hopuri săltăreţe de râs sughiţat cu batista la gură.</p>
                     <p rend="justify">Clopoţelul sună.</p>
                     <p rend="justify">Dar acest râs al sălii, nu putea fi potolit decât cu pompele de incendiu. Era nechezatul cu nări dilatate şi ochii în friguri al sexualităţii stârnite.</p>
                     <p rend="justify">Gravitatea lui Dănuţ, între gesticulările neîntrerupte ale confraţilor, impresiona agreabil pe femeile romanţioase. Şi tinereţa lui palidă, cu păr castaniu. Se simţea lins de priviri din sală. Era îngreţoşat.</p>
                     <p rend="justify">Interogatorul începu. Acuzatul îşi pierduse vorbele, calmul rostirii silabelor. Din buzele sale ieşea un gemăt neputincios, bâlbâit. Articulaţie de mut, în care sunetele deznădejdii sunt ca cioatele pădurilor tăiate. Masca şi gemătul convulsionat ale acestui bătrân îţi dădeau fiorul care suflă ger la rădăcina părului şi încreţeşte spinarea. Şi totuşi, nimeni nu spunea: „Lăsaţi-l. E penibil. E odios. Să se isprăvească odată!”</p>
                     <p rend="justify">Întrebările stăruiau, amănunţite. Ochii sălii străluceau, la pândă.</p>
                     <p rend="justify">Bătrânul rupea sunete din gura cutremurată. Oedip, cu grozăvia faptelor în ochii arşi cu fierul roş, aşa privea, aşa era.</p>
                     <p rend="justify">Apariţia fetei – adusă pe sală din camera martorilor – produse o explozie succesivă de capete, ca a bidoanelor de benzină, apoi de murmure. În sfârşit, o tăcere holbată de mulţime în faţa eclipsei de soare pietrifică pe fiecare, cu gâtul întins, cu ochii bulbucaţi, cu urechile căscate. Curiozitatea hâise toate chipurile, ca o enormă oglindă convexă în care întreaga mulţime s-ar fi oglindit. Uitaseră să mai tuşească. Tăceau, strâmbi.</p>
                     <p rend="justify">Fata se drapase în negru, ca o văduvă. Trecu prin mulţime cu genele plecate. Ochii tuturora o dezbrăcau. În clipa când se opri în faţa curţii te mirai că nu-i goală ca un hrean trecut prin dinţii răzătorii. Păstra încă o atitudine de călugăriţă cufundată în evlavie. Mânile încrucişate pe batista pregătită – alb pe negru – umerii plecaţi, capul înclinat, cu efect negru de gene pe fuga de palori a obrajilor până-n ovalul bărbiei. Bărbaţii, în treacăt, îi zăriseră sânii de profil: aveau vibrant contur. Din spate îi vedeau gleznele subţiri în ciorapi negri, perzându-se cărnoase – pulpe – în negrul flotant al rochiei de ajuns de scurte ca să dea trupului, în contrast cu subţiimea gleznelor, aspect de corolă învoalta pe tulpina ei. Văzută din spate, părea o pariziană orfană de război – filmată pentru străinătate – în clipa când vine să depună un buchet de violete – cu batista la gură – pe mormântul soldatului necunoscut.</p>
                     <p rend="justify">Fără să fie întrebată de nimeni, începu în şoaptă, cu ochii plecaţi, frământând batista.</p>
                     <p rend="justify">—  Mai tare, îndrăzni un glas.</p>
                     <p rend="justify">—  Mai tare! Mai tare! Nu s-aude nimic! murmură corul sălii, cu ochi devoranţi şi urechi flămânde.</p>
                     <p rend="justify">Clopoţelul sună.</p>
                     <p rend="justify">—  Vorbeşte mai tare, domnişoară! Nu-ţi fie teamă. Întoarce-te cu faţa la domnii juraţi, vorbi preşedintele cu glas scăzut, ca la ureche.</p>
                     <p rend="justify">—  Juraţii au faţa, noi spatele. Tristă meserie! trecu o şoaptă dinspre banca avocaţilor.</p>
                     <p rend="justify">Preşidenţialul clopoţel clipi, briliantul inelarului sclipi.</p>
                     <p rend="justify">Tot în şoaptă, dar mai umflată – ca aluatul dospit, când, buzat, întrece marginea vasului – fata urmă.</p>
                     <p rend="justify">Nu era deprinsă încă să vorbească în public.</p>
                     <p rend="justify">Şi deodată, fără legătură narativă, imprecaţia izbucni, însoţită de mână, ca nechezatul calului de vârful suliţei, în plin atac.</p>
                     <p rend="justify">—  Omul acesta, monstrul acesta şi-a bătut joc de virginitatea mea<hi rend="color(#000000)">…</hi>
                     </p>
                     <p rend="justify">Dănuţ notă: „Virginitatea mea. Restul e secundar pentru ea.”</p>
                     <p rend="justify">Glasul se iuţise, cu stridenţe care, împroşcate din şoaptele de până atunci, surprindeau ca un ardei blând la început, îngrozitor de iute deodată.</p>
                     <p rend="justify">Publicul o urmărea cu ritmul de gâfâire al pasiunii. Juraţii deveniseră numai ochi. Perechi lângă perechi suspendate-n aer. Un singur jurat, chel, ştirb, fără dantură, cu bărbia haită-n sus, îşi aplecase urechea din stânga cu mâna, întorcându-se de profil. Acea singură ureche între cele unsprezece clipiri de ochi era monstruos coşmar, un fel de ochi păros al tâmplei, cu aripa de carne răsucită.</p>
                     <p rend="justify">Mişcările fetei, libertate de constrângerea premeditată, căpătaseră elasticitatea revelatoare a trupului şi impetuozitatea roşie a sângelui. Descria caznele îndurate, căci monstrul de mult o pândea. De ce alungase din casă pe nevasta lui? De ce-o închidea într-o odaie cu zăbrele şi lacăt la uşă? De ce-o ţinea nemâncată? De ce-i îngropase tinereţa într-un mormânt?</p>
                     <p rend="justify">—  Acest vampir cu chip de om mi-a supt tinereţa, mi-a distrus viaţa<hi rend="color(#000000)">…</hi>
                     </p>
                     <p rend="justify">Şi pe mama ei, sărmana, o bătuse şi o alungase din casă monstrul, satirul, fiara cu chip de om. Vorbea pe nerăsuflate. Îl acuza, îl acuza, îl acuza cu trepidaţia mistreţului mâniat. O ură uscată, fără lacrimi, vehementă, impudică. Era atât de trivială în gest, vorbă şi glas, deşi frumoasă şi foarte tânără, încât omul dintre puşti – tatăl şi amantul ei, acuzatul cu păr alb şi faţa vitriolată de privirea publicului – ridică deodată spre ea ochi de mort care-ar vedea din nou lumea, o clipă numai, cu o mirare putredă. Aşadar el era tatăl acestei fete<hi rend="color(#000000)">…</hi>
                     </p>
                     <p rend="justify">Închise ochii viermănoşi.</p>
                     <p rend="justify">Fata văzu şi, sprijinită de aprobarea tuturora, exclamă:</p>
                     <p rend="justify">—  Un singur lucru trebuia să faci: să te ucizi. Să nu mă târăşti aici, pe banca infamiei<hi rend="color(#000000)">…</hi>
                     </p>
                     <p rend="justify">—  Straşnic temperament! comentă banca apărării, apreciind temperamentul feminin, nu cel oratoric.</p>
                     <p rend="justify">Umerii obrajilor i se înroşiseră, violent fardaţi de beţia sonoră. Fiecare întrebare însemna pentru ea un avânt de trambulină. Riposta lung, sacadat, îmbelşugat, ambalându-se, făcând din fiecare răspuns un zoier cu lături, aruncat în obrazul tatălui ei, reluând cu nouă vigoare amănunte repetate de mai multe ori. În clipa când preşedintele o invită să se retragă, fără să-şi dea seama, stăpânită de beţia ritmică a interogatoriului, avu pasul lubric, săltat din şold, al dansatoarei care se coboară de pe masă în aplauzele şi duhoarea de vin şi patimă a bărbaţilor excitaţi, cu tamburina dansului, devenită în mâna ei talger pentru chetă. Batista-i era uscată. Ochii foarte strălucitori. I se oferi un scaun. Se opri alături de el, cu mâna pe spetează, arătând unghii ascuţite, lăcuite purpuriu, unghii împlântate parcă într-o inimă vie. Şedea cambrată, c-un şold proeminent, cu sânii vii. Nu-şi găsea astâmpăr. Numai patul, dansul, răcnetul, beţia sau crima ar fi putut-o uşura.</p>
                     <p rend="justify">—  Oribil spectacol, papa! S-a dat pe faţă adevăratul monstru al procesului.</p>
                     <p rend="justify">—  Taci, Dănuţ, să nu te-audă cineva!</p>
                     <p rend="justify">—.?</p>
                     <p rend="justify">—  Tu nu vezi! a cucerit sala.</p>
                     <p rend="justify">O cucerise într-adevăr. Ochiul rutinat al domnului Deleanu văzuse just. Sala vibra. Rechizitorul procurorului nu mai avea nevoie să dovedească nimic.</p>
                     <p rend="justify">După audierea martorilor, procurorul se rezemă exclusiv pe „tragedia acestui copil fără de mamă, prostituat de propriul ei tată”; pe „accentul adevărului şi al suferinţei” cules din gura unui copil căruia atât îi mai rămâne: strigătul deznădejdii.</p>
                     <p rend="justify">—  Nu mă adresez juraţilor, mă adresez reprezentanţilor tuturor părinţilor, cetăţenilor care sunt copiii părinţilor de ieri<hi rend="color(#000000)">…</hi>  cetăţenilor care sunt părinţii copiilor de astăzi<hi rend="color(#000000)">…</hi>  Acest om<hi rend="color(#000000)">…</hi>
                     </p>
                     <p rend="justify">Degetul procurorului fu ţeavă de revolver.</p>
                     <p rend="justify">—  Acest om, pe care nu-l acceptă nici mormintele părinţilor, nici leagănul neprihănit al copiilor, trebuie să piară dintre oamenii liberi. Altminteri, Dumnezeu îşi va întoarce faţa de la pământul făpturilor sale.</p>
                     <p rend="justify">Şedinţa fu suspendată pentru felicitări. După avizul unanim, procurorul – un vibrant glas de bariton eu musteaţă brună – se întrecuse pe sine.</p>
                     <p rend="justify">Întâia cădere de cortină a tragediei avea aplauzele ei, palme pe sufletul lui Dănuţ.</p>
                     <p rend="justify">Şi apărătorii îl felicitară pe procuror, aprinzându-şi ţigările de la acelaşi chibrit, cordiali.</p>
                     <p rend="justify">Condamnarea exista în sală, ca zidurile, ca podelele, ca scaunele, ca ferestrele.</p>
                     <p rend="justify">Într-o astfel de atmosferă, avocatul rutinat ştie că juraţii câştigaţi de procuror, hotărâţi să condamne, trebuie, mai întâi, să uite complect tot ce s-a întâmplat până atunci. În mintea lor, procesul trebuie să dispară ca o rândunică în somnolenţele albastre ale cerului. Activitatea liminară a pledoariei trebuie să se concentreze asupra memoriei juraţilor, făcându-i pase magnetice. Avocatul trebuie să surprindă pe juraţi, să-i minuneze, să-i uluiască, printr-o introducere depărtată de proces, ca Polul Nord de Polul Sud. Avocatul trebuie să distreze, să încânte, să dispună, să ademenească prin şagă, anecdotă, glumă, haz şi consideraţii generale – pe înţelesul tuturora şi în consensul banalităţii obşteşti. În acest fel, juraţii vor merge pe un alt drum decât cel al procesului – cu fanfară în faţă, în cadenţă unanimă – până departe, hăt departe, unde avocatul îi va lăsa dezorientaţi, să se reculeagă. Fiecare dintre ei se va simţi orfan, ostenit, gata de somn, conciliant, preocupat numai de el, de binele lui, de comoditatea lui. Astfel narcotizaţi şi izolaţi, cu pleoapele grele şi luciditatea aburită, juraţii trebuie din nou treziţi, căci dacă adorm de-a binelea procesul e pierdut.</p>
                     <p rend="justify">Atunci răsună un tunet vocal, din senin, răstit, crâncen, hain, care are efectul sărurilor englezeşti – săruri de lavandă în amoniac – destupate subt nas.</p>
                     <p rend="justify">Juraţii tresaltă. Ce s-a întâmplat? Cine s-a supărat? Sunt ameninţaţi? Viaţa lor e în primejdie? Nu! Nu! Nu!</p>
                     <p rend="justify">Pledează avocatul, surâzând serviabil dezmeticirii lor, ca un conductor de tren în compartimentul somnului deputăţesc, dar indignat pe ceva sau cineva.</p>
                     <p rend="justify">E  agreabil să vezi un orator care-ţi surâde că distruge cu tot focul artileriilor verbale pe altcineva. E măgulitor să fii stimat de un om tare, a cărui putere urzicătoare, corozivă, contondentă şi explozivă se exercită în faţa ta pe spinarea altcuiva.</p>
                     <p rend="justify">Juraţii simt atunci că trebuie să-l asculte pe acest om primejdios, să-l urmărească reverenţioşi, să-l aprobe cu capul, să nu-l indispuie, să nu-l irite, să nu şi-l facă advers. Avocatul, deci, în această atmosferă, e ca un taur intrat într-un bal, ale cărui dansatoare, văzându-l, dezbracă hainele roşii, arborând cele mai albe danturi, cele mai intime steaguri albe, cele mai benigne fizionomii, cele mai calmante atitudini. Sigur pe urechea şi ochiul juraţilor, avocatul se ocupă de craniul lor. Dacă trepanaţia reuşeşte, juraţii achită; dacă nu, avocatul va casa la Înalta curte „această decizie strigătoare la cer”.</p>
                     <p rend="justify">—  Aveţi cuvântul.</p>
                     <p rend="justify">Dănuţ se ridică. Tinereţa încruntată din faţa juraţilor nu era nici mască de avocat cu buza pe halba elocvenţei, nici statuară tăcere de orator popular. Faţa urei, pumnii strânşi ai revoltei. Primele vorbe fură pietre aruncate în judecători.</p>
                     <p rend="justify">Domnul Deleanu, palid cum fusese Dănut înainte de-a se ridica, îşi aplecase fruntea pe braţele încrucişate deasupra pupitrului. După întâile vorbe, aruncate ca de-o catapultă, ridicase fruntea. În această clipă regăsea în Dănuţ vibraţia Olguţei. Uită complect că-i avocat, nu-şi mai dădu seama de formidabila gafă profesională a lui Dănuţ, şi redeveni studentul tânăr de odinioară, cu ochii săgetând sub scutul agresiv al frunţii. Pe-atunci aşa era şi el în faţa oamenilor. Tinereţa lui în contact cu viaţa devenea trâmbiţa revoltei.</p>
                     <p rend="justify">Lapidaţi, după uimirea prealabilă – care dilata mirări cum se deschid umbrele – juraţii începură să se răsucească în fotoliile mâncate de molii.</p>
                     <p rend="justify">Dar norul trecuse, lăsând în fizionomia sălii dezordinea grindinei mari. Toţi erau solidari împotriva unui singur om: avocatul. Acuzatul fusese uitat la părete, ca un copil la colţ când se ceartă părinţii.</p>
                     <p rend="justify">Decongestionat de furia acumulată de-a lungul orelor de tăcere, Dănuţ îşi începu pledoaria cu altă gafă, mai formidabilă decât cea dintâi: o întrebare, aruncată în plin obraz fetei care-l privea încadrată de capetele spectatorilor:</p>
                     <p rend="justify">—  Dar dumneata, dumneata care ţi-ai condamnat tatăl la moarte, de ce nu te-ai sinucis?</p>
                     <p rend="justify">Clopoţelul sună, exprimând indignarea generală.</p>
                     <p rend="justify">—  Domnule avocat, n-aveţi dreptul să insultaţi o femeie nenorocită, răspică preşedintele, avântându-şi capul peste masă.</p>
                     <p rend="justify">Domnul Deleanu sări ars, dar în salt îşi schimbă fulgerător fizionomia, îmbrăcând un zâmbet inocent:</p>
                     <p rend="justify">—  Întrebarea mânie n-are, domnule preşedinte. A întrebat băiatul, n-a ordonat<hi rend="color(#000000)">…</hi>
                     </p>
                     <p rend="justify">O  gargară ilară transformă sala, solidarizând-o glumeţ cu avocaţii împotriva magistraţilor.</p>
                     <p rend="justify">Hopul trecuse.</p>
                     <p rend="justify">Întrebarea lui Dănuţ fusese explozia indignată a unei idei.</p>
                     <p rend="justify">O  reluă calm, arătând pe îndelete că actul sexual pentru o fecioară se traduce prin durere, prin teroare, prin revoltă fiziologică. Înaintea plăcerii – cardinală vieţii feminine – fecioara cunoaşte actul sălbatic, lovitura organică pe care trupul o primeşte cu o mirare înfricoşată, crispat. Acest dintâi contact sexual, pentru fecioara îndrăgostită e un sacrificiu pe care-l face plăcerii bărbatului iubit. Întâia apropiere de bărbat e o deziluzie. Dulceaţa strângerii de mână şi a sărutării devine deodată agresiune brutală. Femeia care-a acceptat se teme de bărbat după ce-a fost trupeşte iubită, şi numai masca recunoştinţei bărbatului ostenit alături de ea, redevenit prevenitor şi calm, atenuează spaima femeii care-a văzut în braţele ei metamorfoza sărutării în muşcătură, a dezmierdării în strivire, a vorbei în gemăt dezarticulat – a turturelei în gorilă. Întâia reacţie a femeii, posterioară actului sexual, e revolta, deviată îndată prin conştiinţa sacrificiului. Ultima reacţie e măgulirea, cu un aţâţător fior de spaimă din care se desprinde curiozitatea, întâia poftă.</p>
                     <p rend="justify">Dar când actul, consimţit îndeobşte, e smuls prin viol, de către un om de care te desparte o îndoită repulsiune – a legăturii filiale şi a vrâstei; când omul care te îndurerează e un monstru, atunci revolta e pură şi ia proporţiile demenţei.</p>
                     <p rend="justify">Ucizi, răzbunându-te.</p>
                     <p rend="justify">Sau te ucizi, ca să dispari dimpreună cu greaţa de tine şi de ai tăi.</p>
                     <p rend="justify">Dănuţ arătă că revolverul – subt ameninţarea căruia fata pretindea că fusese violată – era un corp distinct de trupul acuzatului. Un om nu poate iubi cu revolverul în mână. Poate cel mult obţine consimţământul iniţial, cedarea. Odată obţinute, odată dorinţa devenită act, revolverul, în chip firesc, iese din mâna şi mintea celui preocupat de actul drăgostii, absorbit de el.</p>
                     <p rend="justify">De ce nu-l folosise atunci, în clipa de istovire a bărbatului din braţele ei, desfiinţându-l, sau desfiinţându-se? Căci după săvârşirea actului, în clipele imediate, raportul de forţe era inversat: bărbatul, dominator înainte de act – prin puterea bărbătească înzecită de dorinţă – era istovit prin plăcere, şi istovirea sexuală a unui om bătrân echivalează cu o letargie, cu o apatie în tot cazul, care-l face inofensiv; pe câtă vreme femeia, în plin clocot al urii, al scârbei, al deznădejdii, e o forţă atunci născută, o energie atunci izbucnită, ale cărei manifestări niciodată nu pot fi pasive.</p>
                     <p rend="justify">Care era reacţia fetei posterioară actului? Pasivitatea? Melancolia? Dezgustul debil? Dar aceste reacţii echivalează cu o resemnare. Ori, fata pretindea că luptase mereu, ceas cu ceas, clipă cu clipă – pe câtă vreme revolverul neutilizat dovedea contrarul.</p>
                     <p rend="justify">Vra să zică, principalul izvor de informaţii al acuzării – victima – era suspect. Adevărul în genere nu e un atribut al victimelor; nici de data aceasta nu era.</p>
                     <p rend="justify">Cu această suspiciune, Dănuţ revizui întreg procesul.</p>
                     <p rend="justify">Începuse o sumară expunere a teoriilor lui Freud, explicând semnificaţia „complexului Oedip”. [<hi rend="color(#000000)">…</hi>]</p>
                     <p rend="justify">La lumina teoriilor lui Freud, Dănuţ întreprinsese biografia paralelă a părţilor din proces. Tăgădui că ar fi existând „glasul sângelui”.</p>
                     <p rend="justify">Rumoare în sală. Clopoţel preşidenţial.</p>
                     <p rend="justify">—  Domnule avocat, sunteţi prea tânăr ca să cunoaşteţi „glasul sângelui”.</p>
                     <p rend="justify">—  Într-adevăr, mulţi părinţi iubesc în virtutea „glasului sângelui” pe copiii prietenului casei, ripostase tare domnul Deleanu, cu degetele în răscroiala jiletcei, privind cu fruntea toată sala.</p>
                     <p rend="justify">Râsete, cu ochii la alţii.</p>
                     <p rend="justify">Dănuţ urmă, arătând procesul de latentă formaţiune al drăgostii părinteşti, care nu apare ca trăsnetul. Arătă că dragostea părintească se naşte din contactul zilnic, că e o însumare, o totalizare a treptatului ataşament de copilul pe care-l vezi crescând subt ochii tăi. Că părintele care nu şi-a văzut copilul din clipa când era un aluat de carne şi un tril de greier, umanizându-se treptat în forme graţioase, devenind copil, ocrotit de el; distrat de el cu poveşti, cu minciuni; dezmierdat şi adormit de mâna lui; vegheat când e bolnav, nopţi de-a rândul, cu sfâşietoarea şi neputincioasa milă a omului mare pentru copilul dezarmat în faţa suferinţei; când, într-un cuvânt, nu şi-a retrăit copilăria alături de copilul lui – acel copil, devenit om mare, e copilul său prin voia întâmplării, nu prin perspectiva amintirilor înduioşate. Faţă de acel om, care e copilul său, părintele, dacă nu e făţarnic, va avea reacţia normală raporturilor dintre oameni necunoscuţi. Îl va evalua, faţă de criteriile, preferinţele, slăbiciunile şi antipatiile înrădăcinate în el. Îi va fi simpatic, antipatic sau indiferent, ca orişice om pe care l-ar întâlni în viaţă, exterior egoismului său. Va avea obligaţiuni faţă de el. Desigur. Dar obligaţiunile sociale nu creează stări sufleteşti conforme cu natura acelor obligaţii. Plăteşti impozite statului nu fiindcă-l iubeşti, ci fiindcă n-ai încotro: de ochii lumii, sau de teama sancţiunilor legale.</p>
                     <p rend="justify">Mai departe, Dănuţ arătă că psihologiceşte acuzatul nu era tatăl fiicei sale.</p>
                     <p rend="justify">Şi de la acesta nuanţă porni în analiza bărbatului bătrân, singur la ţară cu fetiţa turburată de nubilitate. Această fetiţă, icoană castanie a tinereţii mamei ei roşcate – deosebite prin culoarea părului, dar înzestrate cu aceeaşi neliniştitoare feminitate – reprezenta pentru tatăl ei momentul culminant al tinereţii lui, momentul când îşi izgonise prima soţie, cu violenţa convulsivă a pasionaţilor sanghini. O izgonise – dar o dorea. Dacă n-ar fi plecat în străinătate, pierzându-i-se urma, desigur că ar fi rechemat-o, supunând-o aceluiaşi regim penitenciar, la care-şi supusese fiica trimisă de la Bucureşti, pentru purtări rele.</p>
                     <p rend="justify">Tratamentul fetii făcea să apară în viaţa conştientă a bătrânului, o energie brusc dispărută în sufletul obscur, cu ani în urmă, după ce-şi alungase soţia. Trecutul şi prezentul se îmbinau, răscolind sufletul tulbure al adâncurilor. Fata lui era fiica lui pentru mintea lui clară. Dar fundul sexual al sufletului vedea în ea o femeie care-l făcuse să sufere, care-l putea încă şi necontenit face să sufere. Tratamentul fetii era o răzbunare, o gelozie, deghizate, nu numai pentru alţii, dar chiar şi pentru conştiinţa lui morală, în severitate părintească.</p>
                     <p rend="justify">Femeia de-a doua, descoperită şi ea adulterină, fusese expulzată calm. Indignarea raţiunii o îndepărtase din casă, nu scârba şi revolta drăgostii înşelate.</p>
                     <p rend="justify">De acum înainte, acuzatul şi victima erau singuri. Ajungând la acest punct, Dănuţ declarase:</p>
                     <p rend="justify">—  Domnilor judecători, mă simt dator, înainte de-a începe analiza care-mi pare decizivă, să arăt că nu urmăresc jignirea acestei nenorocite fete; nu voi pretinde şi nu pretind că fata, conştient, şi-a sedus tatăl<hi rend="color(#000000)">…</hi>
                     </p>
                     <p rend="justify">Sala murmură revoltată, ca şi cum ar fi declarat contrarul.</p>
                     <p rend="justify">Dănuţ vorbea de aproape două ore, într-o atmosferă ostilă şi impermeabilă oricărui argument adus de el.</p>
                     <p rend="justify">Simţi din nou îndemnul tristeţii: „Du-te de aici. Lasă-i. Du-te.”</p>
                     <p rend="justify">Dar în faţa lui, dintre puşti, un om bătrân îl privea cu evlavie. Era o îngenunchere în privirea acelor ochi.</p>
                     <p rend="justify">Urmă.</p>
                     <p rend="justify">Cunoaşterea amănunţită a dosarului, informaţiunile culese de la acuzat şi martori, îndelunga lor meditare, şi elanul acela imaginativ, graţie căruia putea mula orice decor, îi dădură vorbele care crează o atmosferă cu toate particularităţile ei. Descrise curtea boierească, odaia fetei, sofrageria, ietacul bătrânului.</p>
                     <p rend="justify">Descrise, cum ai descrie mobile şi lucruri concrete, gândurile fetii, prizonieră într-o odaie ursuză, subt privegherea posacului temnicer. Arătă, în această situaţie, cât de natural şi feminin era gândul fetii de-a îmblânzi, de-a capta bunăvoinţa – evita cuvântul seducere – bărbatului de care depindea exclusiv. Şi zugrăvi, făcând prudent uz de mărturia feciorului, treptata transformare a fetii din clipa când – prizonieră până atunci – devenise stăpână; şi vertiginoasa prefacere a bătrânului, când după ani de mahmureală începuse să râdă la masă.</p>
                     <p rend="justify">Cine-l îmblânzise? Fata lui? sau femeia din casa lui? Evident, femeia, căci surpriza cu gătelile fetii, sechestrate din ziua sosirii de la Bucureşti, şi restituite pe furiş – vorbea clar: „Fii femeie. Na-ţi hainele care te vor face mai frumoasă în ochii mei.”</p>
                     <p rend="justify">Refăcu scena din sufragerie. Faţă în faţă, la masă. Râd. Glumesc. Şi iată că fata, cu glasul care desigur că avea accentul prefăcut şi mieros al glasului mamei ei – când îl înşela fără să ştie – vorbise:</p>
                     <p rend="justify">—  Ia-mă la Bucureşti, tăticule<hi rend="color(#000000)">…</hi>
                     </p>
                     <p rend="justify">Sili pe juraţi să vadă scena. O apropie de ochii lor, ca la cinematograf, când filmul subliniază un tablou, izolând prin mărirea dimensiunilor şi intensificarea luminii, două personagii principale, a căror mimică trebuie să fie urmărită cu de-amănuntul.</p>
                     <p rend="justify">Şi astfel dădu deplinătate accentului sinistru al mărturiei feciorului.</p>
                     <p rend="justify">         „Odată s-o încruntat boierul, de-am crezut c-o sfarmă. I s-o umflat vinele de pe frunte, s-o făcut roş cum îi sfecla, o strâmbat capul în jos, şi o plecat de la masă cu şărvătu la gât, cu capul în jos, ca un om beat. Musca nu zbârnâia.” „Odată s-o încruntat boierul.” Se prăbuşise bucuria lui, calmul de până atunci. Fata nu era mulţumită cu el împreună. Gândul ei se ducea tot spre Bucureşti: oraşul în care începuse să arate purtări rele.</p>
                     <p rend="justify">         „.de-am crezut c-o sfarmă<hi rend="color(#000000)">…</hi>” Înviase panica, groaza din trecut, de pe vremea primei lui soţii. Înviase mama. Fata din faţa lui era strigoiul femeii de odinioară. Ar fi sfărmat-o desigur, dar venise congestia. Plecase de la masă cu şervetul la gât, roş ca sfecla – adică vânăt – împleticindu-se ca un om beat. Instinctiv intrase în ietac, unde se răsturnase sau se prăbuşise pe pat.</p>
                     <p rend="justify">Dănuţ arătă că în momentul primei furii, acuzatul ar fi putut deveni ucigaşul copilului său.</p>
                     <p rend="justify">—  Şi uşor de achitat completase în surdină domnul Deleanu, cu aprobarea confraţilor.</p>
                     <p rend="justify">Dar că năvala sângelui, congestia cerebrală, îl împiedicase să-şi exteriorizeze furia. Aşa numai se explica libertatea fetii, din acea seară. Căci dacă era teafăr, ori o ucidea. În prima furie, ori reîntrona, cu sporită îndârjire, vechiul regim penitenciar.</p>
                     <p rend="justify">Ce căutase fata la el în odaie? Solicitudine filială? Teama de pedeapsă şi frica recentă erau prea vii ca să mai încapă alături de ele îngrijorarea pentru viaţa omului care fusese şi putea să redevină temnicerul ei. De altfel – invocase iarăşi mărturia feciorului – fata îşi continuase masa, cu fruntea încreţită, plecase la ea în odaie, se dezbrăcase, se despletise<hi rend="color(#000000)">…</hi>
                     </p>
                     <p rend="justify">Reintrase deci în normal, – dar preocupată. Hotărârea de-a intra în ietacul tatălui ei o luase, desigur, fără să-şi dea seamă de semnificaţia ei, în clipa când, dezbrăcată, în cămaşă de noapte, cu halatul de noapte pe umeri, despletindu-se în faţa oglinzii, se gândise – în faţa oglinzii – că hainele dezbrăcate puteau din nou să fie sechestrate, că frumuseţea ei putea din nou să fie zidită într-o odaie. În faţa oglinzii femeile, măgulite de icoana lor, întotdeauna simt acuta nevoie a admiraţiei bărbăteşti, nevoia de-a se valorifica în ochii virili: nutritiva oglindă. O imagină satisfăcătoare, în singurătate, pentru femeia dublată în oglindă, înseamnă mai ales o părere de rău, un regret, traduse printr-un oftat, printr-o privire visătoare. Ar dori ca oglinda să devie subit fereastră, vitrină sau scenă. Aşadar, în faţa oglinzii, care o arăta frumoasă şi ameninţată iar de vestejire în singurătate, se gândise la omul bătrân, pe care-l dominase câtva timp, şi simţise că aşa cum era, frumoasă ca în oglindă, trebuia să se ducă şi să recâştige locul pierdut sau periclitat.</p>
                     <p rend="justify">Până aici, Dănuţ arătase că totul putea fi controlat şi confirmat prin mărturii. Reconstituirea lui, era sinteza vie a spuselor martorilor. Din clipa când fata intrase în ietacul tatălui ei, martorii dispăruseră.</p>
                     <p rend="justify">Dar Cuvier, când reconstituise, orientându-se după un os găsit, sau chiar o sfărâmătură de os, specii animale de mult dispărute, ale altor ere, se folosise de martori? Acea logică a naturii intitulată de el „legea corelaţiunii formelor”, înlocuise spusa martorilor. Aceeaşi lege a corelaţiunii formelor dă putinţă investigaţiunii juridice să pătrundă veridic acolo unde martori nu-s şi să reconstituiască logic, nu arbitrar, fapte necunoscute.</p>
                     <p rend="justify">Dănuţ căutase să reediteze scena căreia fata îi da o versiune agreabilă acuzării – în conformitate cu psihologia generală şi cea momentană a protagoniştilor.</p>
                     <p rend="justify">Moşierul, în clipa când fata bătuse la uşă, era desigur încă ameţit de congestie. Altminteri, furia şi teama nu l-ar fi lăsat să stea întins pe pat, în timp ce fata liberă, necontrolată, putea să fugă.</p>
                     <p rend="justify">Bătaia fetii în uşa ietacului era întâiul sunet viu care-l solicita. Căci până atunci, de când se sculase de la masă, „nu zbârnâia musca”, aşa cum spunea feciorul.</p>
                     <p rend="justify">Fata intrase.</p>
                     <p rend="justify">—  Ce vrei?</p>
                     <p rend="justify">Încă nu se dezmeticise. Tălmăcirea acestui: „Ce vrei?” e: „Cine-i? Ce-i?” al omului deşteptat din somn.</p>
                     <p rend="justify">Complect treaz, moşierul i-ar fi spus acelei care-l doborâse la pat: „Ieşi”, sau: „Ticăloaso!”</p>
                     <p rend="justify">Imperativul sau injuria ar fi dovedit complecta revenire la normal. Interogativul, în acea clipă, însemna abia un început de deşteptare.</p>
                     <p rend="justify">Fata se apropiase de pat. Îşi aplecase obrazul pe al bătrânului, aducându-i în nări parfumul părului despletit şi căldura unui trup de femeie alăturat trupului său. Omul acesta doborât de congestie, înainte de-a fi stăpân pe mintea lui, se deşteptase fals în congestia sexuală. Lângă el era o femeie care-i dezmierda obrajii. Lângă el reînvia parfumul de odinioară al femeii care-l înşelase. Surd, mânia începea, dar gestul ei, în trupul slăbit şi mintea aiurită, nu era decât un val moale, dezmierdare, pipăire, apropiere posesivă de trupul alăturat.</p>
                     <p rend="justify">În epoca nubilităţii, fetele plâng, râd şi se roşesc foarte uşor. Mişcările sângelui sunt vânt printre trandafiri. O atingere mai lungă de un trup bărbătesc le poate da o moleşeală dulce ca o sinucidere în apă caldă, prin tăierea vinelor.</p>
                     <p rend="justify">Din atingerea celor două trupuri se născuse pe nesimţite acordul ritmic al sexualităţii. Niciunul dintre ei nu ştia ce se va întâmpla. Trupurile lor, val cu val, îşi impuneau legea.</p>
                     <p rend="justify">—.în acea clipă, comentă Dănuţ, un trup de bărbat se împreuna cu un trup de femeie, în cavernă. Noţiunile de tată şi fiică ale civilizaţiei nu puteau să existe, căci cele două trupuri erau în afară de civilizaţie. Incestul nu s-a născut atunci, ci numai după înfăptuirea actului, în conştiinţa tatălui şi a fetei, redeveniţi oameni în clipa desperecherii. Anterior civilizaţiei, moralei şi legii, faptul, în acea clipă, nu era păcat. Incestul a luat naştere în amintirea lor posterior înfăptuirii lui.</p>
                     <p rend="justify">—  Nu-l lăsaţi, nu-l lăsaţi! Nu-i daţi voie. Apăraţi-mă<hi rend="color(#000000)">…</hi>
                     </p>
                     <p rend="justify">Răcnetul fetei, cu mânile la cer, cu trupul smuls din mulţime, avu efectul loviturii cu coada biciului în crupa calului. Sala cabră. Indignarea se născu în acea clipă, dar cu efect retroactiv. Toţi aveau aerul să spuie: „Cum de-am tolerat până acum, să fie insultată în auzul nostru, această biată fiinţă fără apărare?”</p>
                     <p rend="justify">Clopoţelul sună.</p>
                     <p rend="justify">Procurorul izbucni.</p>
                     <p rend="justify">—  Domnule preşedinte, mă fac ecoul conştiinţei tuturora, cerându-vă să luaţi cuvântul domnului avocat. Morala publică e jignită<hi rend="color(#000000)">…</hi>
                     </p>
                     <p rend="justify">—  Dar cea particulară? răsună, deasupra tumultului, glasul domnului Deleanu.</p>
                     <p rend="justify">—  Evacuez sala!</p>
                     <p rend="justify">—  Evacuaţi ecoul conştiinţei tuturora, domnule preşedinte, zâmbi domnul Deleanu, sau invitaţi-l să fie calm.</p>
                     <p rend="justify">—  Domnule preşedinte, mă pun subt ocrotirea dumneavoastră!</p>
                     <p rend="justify">—  Rămâneţi acolo, domnule Procuror general. E un adăpost inviolabil, replică domnul Deleanu.</p>
                     <p rend="justify">—  Domnule preşedinte<hi rend="color(#000000)">…</hi>
                     </p>
                     <p rend="justify">—  De ce-aţi ieşit? Ahile avea un călcâi vulnerabil, dumneavoastră aveţi două.</p>
                     <p rend="justify">Captivată de ripostele repezi, sala devenise iarăşi spectatoare.</p>
                     <p rend="justify">—  Urmaţi, domnule avocat, dar ţineţi seamă de ce-aţi văzut! interveni preşedintele către Dănuţ, arătând cu palma spre sală.</p>
                     <p rend="justify">Până în momentul întreruperii, Dănuţ crezuse – văzând capetele adunate în jurul vorbelor lui, văzând încordarea generală, concentrarea tuturora – că a izbutit să impună adevărul cu reliefuri sigure, că toţi îl văd, îl recunosc. Îşi dădu seama, fulgerător, de enormitatea erorii. Î1 urmăriseră nu cu atenţie, dar cu pasiune – revăzând ochii lor de-atunci, îşi dădu seama că luceau lubric – fiindcă palpitarea spre pornografic îi delecta profund. Ceea ce căutau ei în vorbele lui, era fiorul erotic, tabloul impudic, fresca păcatului oribil. Plastice, vorbele lui – pentru el – erau un auxiliar al analizei; pentru ei erau un tablou în sine, un scop.</p>
                     <p rend="justify">Totul se explica în acest fel. Îşi amintise o scenă din timpul războiului. Camarazii lui de regiment izbutiseră să capete un aparat cinematografic. Între alte filme – rebuturi dinainte de război – obţinură de la ruşi un film pornografic. Fusese invitat şi coIonelul – om bătrân şi puritan – la reprezentaţie. Până la sfârşit, colonelul privise scabroasa vitrină a sexualităţii orăşeneşti. După ultimul tablou se ridicase tunând: „Să le fie ruşine celor care fac astfel de ticăloşii. Trebuie dat pe foc acest film.”</p>
                     <p rend="justify">Îşi adunase ofiţerii la popotă, ţinându-le un fulminant discurs patriotic şi antipornografic, şi sechestrase filmul destinat incinerării. Colonelul n-avea aparat cinematografic, dar avea ochelari şi lupă. „Băieţii” fuseseră informaţi de ordonanţa colonelului că filmul era citit de acesta, cu devoţiune, prin sticlele măritoare.</p>
                     <p rend="justify">Acelaşi lucru şi de astă dată. Priviseră filmul care li se păruse pornografic, pe care în realitate îl făcuseră pornografie, dându-i caracterul de scop, eliminând analiza al cărei punct de plecare era, şi dându-şi seama, când răsunase ţipătul fetei, că tăcerea lor de până atunci îi da de gol, că era pornografică aşa cum pentru ei era şi pledoaria, redeveniseră – eliberaţi din muţenie – gloată ipocrită, căutând să spele prin indignarea colectivă tăcerile individual revelatoare de până atunci.</p>
                     <p rend="justify">Pledoaria lui mai avea încă multe analize, multe comentarii. Vroia să le arate că singurul fapt care putea fi examinat din punctul de vedere al legii penale era debutul incestuos. Căci legea penală nu pedepseşte incestul, ci violul, adică actul sexual smuls prin violenţă, împotriva consimţământului celui care-l suferă pasiv. Că această violenţă este elementul substanţial al violului, deci, existenţa sau neexistenţa ei va include sau va exclude din prevederea penală faptul respectiv. Cum însă convieţuirea de doi ani, călătoriile în străinătate, libertatea fetei din acea vreme, eleganţa şi buna ei dispoziţie, excludeau accentul zilnic al violenţei – dovedind, dimpotrivă, o complacere dacă nu o resemnare pentru menajul încestuos – singurul moment în care crima ar fi putut lua naştere era acel al primului contact sexual, deşi consimţământul ulterior, după părerea unor doctrinari ar fi fost o ratificare, făcând să dispară crima. Vroia apoi să le explice raţiunea acestui lung menaj incestuos; psihologia fetei, excitată de păcat, îmbătată de revanşa dominaţiunii totale asupra celui care fusese temnicerul ei şi al mamei ei, dorinţa de a-l ruina – dovedită prin simţitoarea împuţinare a unei mari averi. Vroia, apoi, concomitent cu evoluţia fetei, să le arate evoluţia tatălui, ros de remuşcări, amânând mereu o sinucidere reparatoare, al cărei gând îl făcea mereu să guste din păcatul noapte cu noapte mai ispititor, mai de jar. Vroia, într-un cuvânt, să ridice în faţa judecătorilor acea mare statură fantomatică de gheţar plutitor a fatalităţii şi să le dea fiorul spectacolului a doi oameni, mişcându-se mărunţi în umbra îngheţat uriaşă a fatalităţii care i-a întâlnit în drumul ei indiferent. Din acest punct de vedere vroia să ceară achitarea lui penală şi compătimirea nenorocirii acestui om, pentru care achitarea însemna, ca şi ocna, şi poate mai dureros, o definitivă excludere din rândurile sociale.</p>
                     <p rend="justify">Mai vroia să analizeze raţiunea denunţului tardiv. Vroia să le arate cum se născuse în sufletul fetei care trăia în viciu, nostalgia idilei, adică a unei nouă formă de iubire, de viaţă. Intervenţia oportună a tânărului vecin de moşie; descoperirea de către acesta, că fata pe care o iubise idilic, dar pe care o dorea trupeşte, nu era fecioară. Jignirea vanităţii lui de senior sexual, abilitatea instinctivă a fetei, care preferase să dea pe faţă drama, devenind eroină de tragedie, decât să fie socotită banală fată cu aventuri<hi rend="color(#000000)">…</hi>
                     </p>
                     <p rend="justify">Era inutil.</p>
                     <p rend="justify">—  Voi fi scurt, domnilor judecători, părăsind aceste analize ale omului, care pe dumneavoastră vă indignează iar pe mine mă întristează, şi voi descinde în Codul penal.</p>
                     <p rend="justify">Examinase glacial faptul, din punct de vedere strict juridic, şi ceruse achitarea, cu un ton care le spunea: „Faceţi ce vreţi!”</p>
                     <p rend="justify">Şedinţa fusese suspendată, rămânând în continuare după masă.</p>
                     <p rend="justify">—  Măăă, cinică e generaţia asta de după război! Nu respectă nimic! exclamase un avocat.</p>
                     <p rend="justify">În trăsura care-i ducea acasă, domnul Deleanu îl sărutase pe Dănuţ, punându-i în buzunar un plic în care era tot onorarul primit pentru proces şi-i împărtăşise următoarea reflecţie:</p>
                     <p rend="justify">—  Dragă Dănuţ, în avocatură, ca să-ţi poţi permite să spui justiţiei adevăruri de talia celor spuse de tine, trebuie să fii avocat bătrân şi celebru – dar atunci nu le mai spui. Eu însă te rog să rămâi aşa cum eşti… câtă vreme voi fi lângă tine.</p>
                     <p rend="justify">         *</p>
                     <p rend="justify">La nouă, şedinţa fusese redeschisă. Adevăraţii avocaţi se simţeau datori să repare gafele de după amiază. Întâiul ridicat la bară găsise locul ocupat de reputaţia lui. Zâmbise, cu o înclinare a capului, zâmbetelor reverenţiale, care-l omagiau unanim. Chipul său ar putea fi numit visul unei halbe de bere. O jovialitate sanghină, ochi sfredeliţi de râs şiret, fălci masive, gest familiar, care bate publicul peste umăr şi peste burtă. Era vestit pentru dibăcia lui de scamator judiciar. Pentru el, o pledoarie era un joc de-a „uite popa, nu e popa”. Achitările pe care le obţinea erau aplauze traduse în decizii de achitare, răsplată personală acordată meritelor lui. Plătit împărăteşte, avea cultul exclusiv şi mărturisit al onorarului. „Chiulul clientului” – acest diavol fabricat de Scaraoţchi, anume pentru avocaţi – nu exista pentru el. Pleda bine, spunea el, numai când simţea în buzunar ponderea onorarului. Şi nu pleda decât bine. Începuse, elogiind cu hârdăul şi lopata, meritele literare – sublinierea o făcuse cu ochiul – ale predecesorului său la bară, fiul ilustrului confrate Iorgu Deleanu, adevărată glorie a baroului românesc.</p>
                     <p rend="justify">—  Forma aleasă a tânărului meu confrate, limbajul cu flori de stil, cultura generală de care ne-a dat ampla dovadă, ne fac să presimţim în domnia-sa un demn urmaş al ilustrului său tată<hi rend="color(#000000)">…</hi>
                     </p>
                     <p rend="justify">Uitase că domnul Deleanu era alături.</p>
                     <p rend="justify">—  Dragă prietene, n-am murit încă. Fii, te rog, gentil şi amână elogiile necrologului. Cât despre fiu-meu, de vreme ce eşti exclusiv avocat, lasă pe critici să-i comenteze literatura.</p>
                     <p rend="justify">Înghiţise ilar – ca un şpriţ dat duşcă, deşi oţetit – această întrerupere şi continuase, arătând că dacă tinerii întrec pe bătrâni prin cultură şi prin forma literară, în schimb bătrânii deţin experienţa vieţii, pe care tinerii n-o au. În numele acestei experienţe de viaţă, cerea încrederea juraţilor. Pledase iresponsabilitatea. Acuzatul era nebun, deci beneficia de faptul justificativ prevăzut de articolul 57 din Codul penal.</p>
                     <p rend="justify">Descrisese, catastrofal, ca prăbuşirea unui edificiu american cu cincizeci de etaje, căderea moşierului în cap de pe cal. De-atunci începuse să-l „lucreze” nebunia. Acest fel de înnebunire, în limbajul său special, era numit traumatic. Deci, nebunie traumatică.</p>
                     <p rend="justify">Un vapor nu poate trece printr-o ureche de ac. De aceea, sufletul nu şi-a ascuns adâncurile, ridicând ziduri de stânci. O simplă ureche de ac desparte sufletul aparent – accesibil tuturora – de sufletul adânc, accesibil rareori unor anumite minţi numai.</p>
                     <p rend="justify">Cine trece prin această ureche de ac intră în suflet; cine trece pe alături, trece înainte, dar pe lângă suflet. Aşa că e foarte greu să distingi pe cel care-a intrat, de cel care trece pe alături, fiindcă amândoi înaintează cu egală viteză, în aceeaşi direcţie. Publicul admira siguranţa evoluţiei acestui transatlantic; urechea de ac era în ochii lui Dănuţ un cer gol.</p>
                     <p rend="justify">Pledoaria dovedea nebunia. Problema pusă de avocat era următoarea: poate să trăiască doi ani un nebun în societate, fără ca nimeni să observe că-i nebun? Şi o rezolvase cu exemple. Preşedintele Wilson al Americei, condusese lumea, şi totuşi medicina dovedise ulterior că era nebun. Cutare concetăţean, bine cunoscut ieşenilor, frecventator asiduu al berăriei „Azuga”, patru ani băuse halbe, şi fusese dovedit nebun. Urmară anecdote, aluzii, istorisiri, amintiri.</p>
                     <p rend="justify">Şedinţa devenise o petrecere în familie, captivată de convorbitor. Aşteptai tava cu dulceţi şi cafeluţele. Parcă auzeai clănţănitul sticlelor îndesate în căldări cu gheaţă.</p>
                     <p rend="justify">Acest om, al cărui suflet nu cunoştea tăcerea, straniul şi toate acele mirări care te fac să presimţi penumbrele şi lumina de lună ale nebuniei, vorbea despre nebunie pitoresc. Elementele ei le desprindea din paharul cu vin. Pentru el, nebunia era o beţie de lungă durată, care pe unii îi face febrili şi zgomotoşi, pe alţii, taciturni şi apatici.</p>
                     <p rend="justify">Această nebunie, dovedită pe înţelesul tuturora, era acceptată cu filosofice înclinări de cap, ca un parastas după care urmează praznicul.</p>
                     <p rend="justify">Avocatul următor, dându-şi seamă că publicul nu s-ar fi supărat ca melodia să fie bisată, reluă motivul primei pledoarii, aducând tot aportul său de amintiri personale. Astfel, defilă în faţa juraţilor familia de nebuni notabili a oraşului Iaşi. E foarte plăcută excursia printre amintiri. Solidarizează pe cei de faţă, dându-le un trecut comun. Îi măguleşte pe deasupra, fiindcă între atâţia nebuni, ei singuri – cei de faţă – sunt normali şi încă foarte perspicaci şi inteligenţi, de vreme ce avocatul îi încredinţează că nu psihiatria – „ştiinţa nebunilor scrisă de oameni<hi rend="color(#000000)">…</hi>  bizari” – ci ei, oamenii normali numai, pot fi arbitrii unor astfel de chestiuni. Al treilea avocat, nemaiavând ce spune, vorbi o oră, făcând generalităţi despre sufletul omenesc. Porni de la Hamlet: „a fi sau a nu fi”<hi rend="color(#000000)">…</hi>  Pledoaria sa avu caracterul muzicei de sacrificiu din antracte. Dădea răgaz auditoriului să-şi sufle nasul, să tuşească, să-şi scarpine ceafa sau coşul de pe frunte, să caşte, să-şi dezmorţească încheieturile – să-şi mai caute puţin de sufleţel. Domnul Deleanu se ridică într-o tăcere deferentă. Magistraţii luară în fotoliu o nouă poziţie, căutând să şi-o impuie definitivă; juraţii din primul rând îşi sprijiniră coatele pe genunchi sau se rezemară mai îndesat în fotolii; cei din rândul al doilea se sprijiniră de spetezele fotoliilor din faţă, făcând cu suflarea lor călduţă clisme cefei respective; procurorul, răsfrângându-şi mâneca robei cu o mişcare elegantă, îşi pregăti creionul.</p>
                     <p rend="justify">Înainte de-a arunca bomba – pledoariile domnului Deleanu aduceau întotdeauna surprize care dădeau procesului o nouă întorsătură – domnul Deleanu proclamă existenţa glasului sângelui. Se îndoia, desigur, de existenţa acestui glas, în sinea lui, dar vorbea gândindu-se la Olguţa, căci vorbele lui aveau o duioşie, un adevăr, o căldură, care dovedeau marea lui iubire părintească pentru Olguţa, nu existenţa glasului sângelui. Asta pentru Dănuţ. Domnul Deleanu izbutise să impuie tuturora bătaia lui de inimă, cu fiecare vorbă în care această rară inimă de tată bătea.</p>
                     <p rend="justify">Spre deosebire de majoritatea marilor avocaţi, ale căror pledoarii aduc idei, argumente şi suverane ritmuri oratorice, domnul Deleanu aducea mari emoţii umane. Îi înşela, fiindcă inima lui o vedea pe Olguţa, pe când ceilalţi vedeau paternitatea în genere – dar emoţia vorbelor sale, veridică, răscolea sufletele, expulzând orice impuritate. Era un elan de înălţare purificatoare. Respirau aer curat. Aşa că în clipa când domnul Deleanu afirmă că nici un părinte nu poate fi amantul fiicei sale, incestul nu mai există.</p>
                     <p rend="justify">Dar rămânea acuzatul.</p>
                     <p rend="justify">Urmând, domnul Deleanu arătă că incestul e un fapt atât de monstruos, încât istoria omenirei, care uită chiar fapte glorioase între atâtea pe care le pomeneşte, înalţă pe incestuoşi la înălţimea faptului istoric, spânzurându-i ca pe Iuda în faţa posterităţii. Vorbi despre papa Borgia, amantul Lucreţiei Borgia, arătând cu de-amănuntul fizionomia Renaşterii, cu arta ei supremă, care nu era decât convulsiunea fastuoasă a unei adânci destrăbălări. Şi argumentă persuaziv că incestul Borgilor era fapta rezumativă a unei epoci, nu fapta unei familii. Astfel, consemnând numai incestul istoric, nu şi pe cel normal colectivităţilor nomade şi popoarelor primitive, făcu din incest un semn culminant al destrăbălării unei epoci şi al unui popor, cum ar fi ciuma bubonică în promiscuităţile Orientului.</p>
                     <p rend="justify">Cu această premisă, analiză moravurile neamului românesc, neam prea tânăr ca să fie conrupt. Patriotismul sălii era convins mai dinainte, dar şi foarte măgulit de această analiză. Trecu imediat, abrupt, folosind atitudinea publicului, la biografia acuzatului. Fiu de răzeşi moldoveni. Tinereţă studioasă. Viaţă curată. Prima căsătorie: act de om normal. Izgonirea femeii necredincioase: act de om profund moral, care nu poate accepta în căminul lui impuritatea. A doua căsătorie, de după război: dorinţa de a-şi rechema fiica, dându-i şi o mamă. Şi arătă, astfel, ajungând la momentul violului, ce insolit devenea acest act în viaţa unui om care albise curat.</p>
                     <p rend="justify">Aruncă bomba. Toţi – judecător de instrucţie, procuror, cameră de punere subt acuzare, opinie publică şi avocaţi – plecaseră de la premisa că fata e fiica tatălui său. De ce? Fiindcă actul de stare civilă spunea aceasta. Dar actul de stare civilă dovedeşte numai în faţa legii paternitatea. Această paternitate e formală – „Pater semper incertus”<hi rend="color(#000000)">…</hi>  a spus poporul cel mai lucid: romanii.</p>
                     <p rend="justify">Era într-adevăr victima fata acuzatului?</p>
                     <p rend="justify">Oul lui Columb, dar Columb îi dăduse stabilitate.</p>
                     <p rend="justify">Ai fi zis că toată sala se născuse în acea clipă. Era un început de viaţă zâmbitoare şi mirată. Faţa procurorului se lungise, ochii i se micşoraseră. Juraţii respirau. Deveniră zâmbitori şi guşaţi.</p>
                     <p rend="justify">Pentru domnul Deleanu, a dovedi era natural ca deschiderea buzelor în preajma vorbei. Le dovedi, deci, că fata nu era copila acuzatului. Refăcu biografia primului menaj. Femeie tânără şi arzătoare; om prea copt şi prea mohorât pentru tinereţa ei. Adulterul descoperit era un adulter, dar logica arăta clar că nu era întâiul. De altfel, care era raţiunea expedierii copilului de îndată ce mama fusese alungată?</p>
                     <p rend="justify">Iarăşi vorbi părintele, cu aceeaşi căldură, cu aceeaşi emoţie. De copilul tău, rămas fără de mamă, nu te desparţi. Devii tu mamă pentru el. Mânuţa lui numai, întinsă spre tine, e singura rădăcină care te leagă de viaţă, atunci când eşti dezgustat de ea.</p>
                     <p rend="justify">Să te desparţi de copil, în clipa când ai pierdut dragostea mamei? Dar atunci ar fi trebuit să se ucidă cel care dezlega ultimul nod de bucurie al vieţii lui.</p>
                     <p rend="justify">Nu! O alungase din casă fiindcă era copilul păcatului. Alungase păcatul matern, alungase şi via lui amintire.</p>
                     <p rend="justify">Juraţii erau convinşi. Aprobau.</p>
                     <p rend="justify">Totuşi, domnul Deleanu găsi accentul comunicativ al unui argument neprevăzut.</p>
                     <p rend="justify">—  Aţi văzut pe acest copil, domnilor, subt ochii noştri, în faţa tatălui său. Şi aţi avut dovada neîndoioasă că fiinţa care condamna la moarte pe acest bătrân nu e fiica lui.</p>
                     <p rend="justify">Reluă glasul sângelui, arătând că acest glas domină sufletul cu prezenţa lui uriaşă, ca un munte. Că, orice s-ar întâmpla în vale, muntele rămâne în picioare. Oricât ar duşmăni un copil pe propriul sau tată, cu oricâtă dreptate, în clipa când îl va vedea la stâlpul infamiei, bătrân şi dezarmat, va fi alături de el, împotriva străinilor, cu mila, dacă nu cu fapta, cu lacrima, dacă nu cu pumnii.</p>
                     <p rend="justify">—  De două ori glasul sângelui n-a vorbit: în clipa când omul acesta a devenit amantul acestei femei şi în clipa când această femeie a dat ea cea dintâi cu piatra în amantul ei. Aceşti doi oameni, părinte şi fiică în faţa legii civile, în faţa legii sângelui sunt doi străini.</p>
                     <p rend="justify">Replica procurorului bătu la uşi zăvorâte, cu stăpânii plecaţi de-acasă.</p>
                     <p rend="justify">După ce-şi isprăvi rezumatul, preşedintele – magistrat călit în lupte judiciare, cu un ton care izbuti să îmbrace solemnitatea clipei, se adresă acuzatului.</p>
                     <p rend="justify">—  Acuzat, eşti om bătrân, curând vei da socoteală de faptele dumitale altui judecător, mai mare decât noi. În numele acestui judecător te îndemn să răspunzi: îţi recunoşti fiica sau nu?</p>
                     <p rend="justify">Tăcerea veni ca o paloare.</p>
                     <p rend="justify">Dănuţ zări capul domnului Deleanu: şi-l aplecase, greu. Nu mai era avocat; era tatăl copiilor săi.</p>
                     <p rend="justify">Apoi ochii lui Dănuţ se întâlniră cu ai acuzatului. Nu putea să-i urle: „Recunoaşte că eşti tatăl ei. Fii ultimul om drept şi cinstit. Spală-ne de ticăloşie.”</p>
                     <p rend="justify">Nu putea. Dar era palid, cu obrazul subţiat, căci ochii acuzatului, întorcându-se de la el, se pironiră în pământ.</p>
                     <p rend="justify">—  Nu ştiu<hi rend="color(#000000)">…</hi>
                     </p>
                     <p rend="justify">Fu achitat de minciună, ticălosul care fusese cel mai curat dintre ei, el, cel legat de stâlpul infamiei, până în clipa când, învins de oameni, intrase în rândurile lor, dându-le ce meritau: efigia minciunii lor.</p>
                     <p rend="justify">         *</p>
                     <p rend="justify">Pe mânile omucide ale lui lady Macbeth, răsărise pata de sânge, shakespeareian.</p>
                     <p rend="justify">Tot atât de durabil, după acest debut, gustul rânced al avocaturei apăruse în sufletul lui Dănuţ. Procesul se isprăvise la două noaptea; el adormise la patru; restul nopţii şi-l petrecuse cu alternanţe de coşmaruri şi insomnii. Somnul îl alunga în insomnie, insomnia îl lepăda în somn. Pe hotarul de pucioasă dintre coşmar şi obsesia trează simţea vorbele procesului – viol, incest, violenţă, sexualitate, perversitate – viermuind în el, ca limbricii, ca păianjenii, ca scorpiile. Era scuturat de acele friguri care vin din suflet, din bălţile acre ale scârbei de oamenii între care te prenumeri zoologic.</p>
                     <p rend="justify">A  doua zi de dimineaţă anunţase pe părinţii săi că pleacă la un prieten, rugând-o pe doamna Deleanu să-i pună deoparte scrisorile de la Paris, se suise în automobil – maşină uşoară cu trei locuri, pe care i-o dăruise Herr Direktor după licenţă, destinând-o alergăturii profesionale – şi plecase.</p>
                     <p rend="justify">Unde? Nu ştia. Se îndepărta de oraşul în care fusese procesul, de oamenii care auziseră, văzuseră şi vorbiseră sau vorbeau despre proces. Ajunsese tocmai la Durău. Acolo, la poalele Ceahlăului, printre călugării cu păr mărăcinos, sălbăticiţi şi imbecilizaţi, rude cu cimpanzeii, rândaşi ai grajdurilor Domnului – era în sfârşit singur. Trăsese la arhondaric, dându-şi un nume fals. Nu vroia să mai existe nici prin numele său adevărat. Vroia să uite tot. Să aştepte uitarea ca o iarbă deasă, grasă şi înaltă, cum era cea din poiana schitului. Dorea apariţia uni suflet stupid şi bleg ca o vacă plină. O săptămână întreagă trăise printre stânci, copaci şi ierburi, gonind mereu trupul, nelăsându-i decât răgazul somnului greu ca un stejar trăsnit. Îşi primenise nările şi plămânii cu miros de brad, ascultase, în clipe de senin, bucuria apelor de munte, copilăroasă în pârâul care duruie pe lângă schit; ascultase, când se-ntunecă piscul Ceahlăului cu nori întunecaţi ca nişte ochi deschişi ai muntelui, negri deasupra Moldovei, basul bubuitului de tunet; ascultase ploile, cum vin şi fug, lungi, pe picioare de argint; ascultase brazii, ascultase toaca, ascultase clopotul – dar glasul omenesc îl ocolise şi acolo.</p>
                     <p rend="justify">Când se înapoiase de la Durău, tristeţa lui avea obraji rumeni.</p>
                     <p rend="justify">Dar decât să te duci după fiecare proces la Durău, mai bine rămâi acolo.</p>
                     <p rend="justify">Monica! Monica!</p>
                     <p rend="justify">         *</p>
                     <p rend="justify">De-atunci, Dan Deleanu devenise avocat, renunţând la avocatura experimentată în întâiul proces.</p>
                     <p rend="justify">Pe cât putea, adică din răsputeri, căuta să profeseze cu gura numai. Codurile adnotate îţi dau legi şi jurisprudenţe, cum magazinele cu haine pentru baluri costumate închiriază fracuri, hlamide, costume de paj, burnuzuri arabe. Codurile-n geantă, vorbele pe buze, şi atât. Se trudea să fie cât mai cenuşiu, cât mai şters, cât mai în umbră. Reverenţios cu judecătorii, cuviincios cu colegii, răbdător cu clienţii. Prin nimic să nu atragă atenţia nimănui. Să fie în avocatură cum sunt submarinele în mare, alături de vapoare: cât mai afund, cât mai invizibil. Să şteargă, să estompeze măcar aventura debutului. Să-l facă pe acel Dan Deleanu care încercase în faţa Curţii cu juri să respecte viaţa, să devină neverosimil faţă de acest Dan Deleanu, ireproşabil de culoarea colbului judiciar.</p>
                     <p rend="justify">Sufletul? Noaptea, printre cucuvaie<hi rend="color(#000000)">…</hi>
                     </p>
                     <p rend="justify">Dar sufletul, când e mare şi tânăr, nu acceptă uşor regimul impus de voinţă. Buzele celui care vorbea la tribunal, curte sau judecătorie, nu erau buzele pe care avocatul Dan Deleanu şi le lăsa în cuier, când venea seara acasă, alături de surtuc: erau buzele lui, unicele, cele de zi, ca şi de noapte. Şi în dosare – în acele dosare mânuite de mâna arhivarilor şi grefierilor, în acele dosare scrise cu stridenţa cernelii violete, sau cu apoasă cerneală albastră – ochiul clar vede tot viaţa. Şi ce trist e obrazul vieţii privindu-te îndărătul gratiilor unei foi de dosar! S-o laşi acolo închisă, s-o laşi să mucezească acolo, când o vezi, când ştii că poţi sfărâma gratia?</p>
                     <p rend="justify">Greu! E greu să ţii în mână furculiţa şi să mănânci pe deasupra când mânia îţi strânge pumnii!</p>
                     <p rend="justify">În aceste condiţii, zi cu zi el suferea mai aspru, în timp ce camarazii lui, asimilaţi de mediul profesional, îşi găsiseră echilibrul stabil.</p>
                     <p rend="justify">Intra în Palatul Justiţiei aşa cum intri în spital. Pentru un singur proces, pe care nenorocul îl rânduise al şaptezecelea pe listă, îşi pierdea o după amiază întreagă, pentru ca, de cele mai multe ori, procesul să fie amânat din lipsă de timp. În decursul acestor ore nu se mişca din sala de şedinţă. Acolo cel puţin era lăsat în pace. Şedea ghemuit într-un colţ de bancă, dormitând printre vorbe ca printre muşte într-o bucătărie locace.</p>
                     <p rend="justify">Uneori, însă, un colţ de cer albastru ca întâia prună coaptă în livadă, o rândunică, vârf de lance în azur, o albină intrată printr-o spărtură de fereastră, aducând în sala de şedinţă murmurele soarelui, îi dădeau, cu valuri de sânge din inimă pornite, acea nostalgie a haiducilor puşcăriaşi când înverzeşte codrul. Pleca. Nu departe, căci trebuia s-aştepte rândul procesului. Cu geanta subţioară, se ducea peste drum, lângă cele două mitropolii. Se simţea solidar cu cea veche, dezafectată, nu cu cea nouă, hardughie cu trup de gară germanică şi patru turnuri ţuguiate infatuat, clădire parvenită şi fanfaroană, atât de străină în perspectiva alungitelor curbe ale dealurilor ieşene. Cu drept cuvânt Gheorghe Panu spunea despre ea că e o masă cu picioarele în sus. În schimb, ce dragă-i era vechea Mitropolie, pustie şi sihastră, alături de cealaltă. Cât de ieşană era clădirea care avea forma girezelor clădite-n lung! Nici un turn nu trâmbiţa deasupra ei. Doar patru cruci ridicau în semnul lor creştin clădirea care bătuse mătanie cu fruntea în faţa Domnului ceresc. Creştea iarba în jurul ei, iarba izolării şi paraginei, nu gazon. Şi trei păuni, în odăjdi de primăvară, cu straniu ţipăt, pe lângă zidurile în ruină, erau adevăraţii preoţi ai adevăratei Mitropolii a morţii ieşene.</p>
                     <p rend="justify">—  Cum de-a ieşit dintr-un om vesel ca dumneata un băiat atât de trist? îl întrebase odată pe domnul Deleanu un perspicace coleg de barou.</p>
                     <p rend="justify">—  Fecior vesel din om trist se vede mai des: nu? Se vede că el îi tatu-meu!</p>
                     <p rend="justify">         *</p>
                     <p rend="justify">Ceasul Mitropoliei bătu unu.</p>
                     <p rend="justify">Subt lună, Iaşul era scufundat în somnul unei ape clare: oraş de altădată, înecat, adus de visul apei, ochiului. Îl pierzi, îl vezi, dispare, vine<hi rend="color(#000000)">…</hi>
                     </p>
                     <p rend="justify">Întinereau mereu alţi lilieci cu floare albă şi violetă. Erau de flori întâmplările primăverii. Un mugur verde se deştepta alb şi înflorea mai tare de mirare. Un ou alb, ovală simplicitate, se deschidea crăpat, cu un luceafăr de puf blond: pui de primăvară al cloştei. Buratecul palpita de râsul unei glume inocente.</p>
                     <p rend="justify">Muşcase cineva o zarzără crudă, sau mirosea iarba atât de ud acidă?</p>
                     <p rend="justify">Într-un oraş bătrân, greu de melancolii, primăvara e veselia mirată a unei fetiţe, când scoate dintr-un pod cu vechituri jucăriile unui copil mort.</p>
                     <p rend="justify">Cu cotul rezemat de fereastră, Dănuţ privea noaptea, de mult. Se ridică de la fereastră, intrând cu totul în odaie. Era prea multă primăvară în noaptea Iaşului.</p>
                     <p rend="justify">Aprinse o ţigară. Se-ndepărtă, se apropie de masa de lucru. Era o basculare nehotărâtă în paşii săi. O cumpănă, când depărtată, când apropiată de manuscrisele rânduite subt lumina lămpii şi-n penumbră.</p>
                     <p rend="justify">—  Tejghea!</p>
                     <p rend="justify">Murmurase printre dinţi.</p>
                     <p rend="justify">Schimbă direcţia paşilor. Porni spre fereastră, se întoarse spre uşă<hi rend="color(#000000)">…</hi>
                     </p>
                     <p rend="justify">De câteva nopţi intrusiunea avocaturii în gândurile lui de noapte îl împiedeca să lucreze. Şi îndemnul lui Mircea, în aceste clipe când sufletul îl dădea afară, îi revenea obsedant.</p>
                     <p rend="justify">—  Publică! Publică! Publică! Trebuie să apari în faţa lectorilor. Să fii lăudat pentru defectele de care numai aşa te vei dezbăra; să fii înjurat fiindcă ai un suflet care nu seamănă cu sufletul devenit obligator şi oficial în literatura curentă; să fii dispreţuit pentru că ai necuviinţa de-a fi tânăr între bătrâni; să se încingă în jurul tău harmalaia publicistică. Atunci de abia vei şti dacă poţi rezista succesului, dacă insuccesul nu te acreşte în loc să te înalţe spre tine<hi rend="color(#000000)">…</hi>
                     </p>
                     <p rend="justify">De câte ori îl vedea şi, mai ales, de câte ori îl vedea mohorât, descurajat, apăsat de profesie ca de o altă haină militară, Mircea îl îndemna să intre public în literatură.</p>
                     <p rend="justify">—  Nu-ţi spun să intri în literatură, cum ai intrat în avocatură, profesional. N-ai nevoie să faci vizite confraţilor, să-i saluţi pe stradă, să le recunoşti cu obedienţa ta, gradul de locotenenţi sau generali literari. Publică subt un pseudonim, dacă vrei, dar publică, lasă-ţi sufletul scris să călătorească, să capete experienţă. Caietele tale vor să trăiască, să iasă în lume, peste capriciul, orgoliul sau avariţia ta de tine. Nu le-ai scris pentru tine, oricât le-ai iubi. Tu eşti un cer care vrea să-şi deţie toate stelele. Nu se poate. Trebuie să cadă. Asta-i viaţa lor<hi rend="color(#000000)">…</hi>
                     </p>
                     <p rend="justify">Şi-ncet cu-ncetul, Mircea căutase să-i sugereze posibilitatea unei altfel de soluţionări a vieţii şi nevoilor lui.</p>
                     <p rend="justify">—  Nu scrii ca să câştigi, evident. Nici nu mai discutăm. După cum nici nu scrii ca să mori de foame. Nu e cazul, dar, în sfârşit! Contingenţa literaturii cu banul e străină actului creator. Intervine ulterior, ca o consecinţă economică a producţiei, de orice fel ar fi. Măslinul nu face măslinele pentru comerţ. E copac, nu comerciant. Dar măslina desprinsă din natură, devine, fatal, valoare economică<hi rend="color(#000000)">…</hi>  Tu vei publica pur şi simplu, fără premeditarea câştigului. Legea ofertei şi a cererii, fără de tine, dincolo de tine şi în afară de tine, va da visului tău realizat un anume indice de valoare economică. Buzunarele tale vor suporta consecinţele. Presupune că vei avea succes, că volumul tău va fi cerut de tot tineretul care nu găseşte în literatura actuală, nu hrană, dar nici aperitive măcar. Tu nu vezi că proza românească e anacronică! Pagini frumoase, dar intrate în istoria literară, testimonii ale trecutului. Tineretul mănâncă pâne uscată, şi o roade fiindcă are apetit şi n-are ce mânca. Uită-te: singura carte care pătrunde viabil în discuţia literară, e cartea străinătăţii. Snobismul literar, acest ferment real al începuturilor culturale, tot de cartea străină se interesează. De ce? Fiindcă miile de lectori activi – cei în care literatura devine viaţa, nu distracţie senilă – sunt tinerii: liceele, universităţile. Aceşti tineri asemănători între ei mai mult decât generaţiile precedente – prin această epocă radical nouă care începe cu ei – nu văd în literatură harta lor sufletească. Literatura actuală e o hartă a României vechi. Tu faci parte din această generaţie recentă. Literatura ta are configuraţia sufletească a acestei generaţii. Vei pătrunde. În metafora ta, prea deasă, vor recunoaşte tumultul eruptiv al acestei vrâste ingrate a unei întregi colectivităţi tinere. Vei fi citit, cumpărat, adulat, înjurat. De ce să-ţi fie ruşine de banul câştigat cu adevărul tău sufletesc, când ai consimţit, în avocatură, să-l câştigi cu eeea ce tu singur afirmi că e minciună? Şi cine ştie, Dan, poate că într-o zi, banul onest câştigat cu sufletul tău, te va cruţa de ipocrizia avocaturii<hi rend="color(#000000)">…</hi>
                     </p>
                     <p rend="justify">—  În România?</p>
                     <p rend="justify">—  Sigur. În România. Asta-i eroarea grosolană a tuturora. Astăzi, când viaţa a devenit atât de grea, când banul nostru e atât de depreciat, şi cartea străină, prin aceasta, atât de scumpă – literatura a devenit, sufleteşte, un obiect de primă necesitate. Ceea ce era tutunul în tranşee, este literatura în viaţa de după război. E prea amară viaţa de azi. Toţi simt nevoia să evadeze din ea, să uite – sau să o poată înţelege, domina şi dispreţui, cu puterea, înălţimea şi ritmul unui creator. Această resursă de energie consolatoare, sau de îmbărbătare, oamenii n-o au în ei. O cer de la Dumnezeu, sau de la scriitor. Ei cer de la scriitor visul care adoarme ca vinul, şi energia care înviorează ca cea mai tare cafea neagră. Ei cer de la scriitor să le dăruiască noaptea amplificată, pentru odihnă, şi să le recreeze ziua de muncă. Când Eminescu a murit sărac în România, acea Românie, în totalitatea ei, era satisfăcută sau resemnată. Mai rău: abrutizată. Puţinii intelectuali revoltaţi puteau ajutora pe Eminescu, nu cumpărându-i cartea – erau prea puţini – ci prin ofranda lor generoasă. Astăzi, scriitorii epocii acestea au lectori. Dar unde-i scriitorul epocii, care moare de foame? Arată-mi-l! Există altceva în România de azi: veşnicile bocitoare. „Tragedia intelectualului” nu-i altceva decât aptitudinea plângăreaţă a falşilor intelectuali, elefantiazisul vanităţii lor. Eu te asigur că vei câştiga, fără ca să devii negustor ambulant de marfă literară. În clipa când vei publica, indignarea unui bătrân care atâta aşteaptă: să poată profetiza dezastrul epocii în faţa apariţiei unei inedite literaturi, te va semnala dintr-o dată întregului tineret. Vei avea notorietatea unei corăbii ciumate care-a sosit în port. Curând, o generaţie întreagă va mânca poamele necunoscute pe care i le aduci. Şi injuria va rămânea ştirbă, după ce te va fi servit, anunţându-te.</p>
                     <p rend="justify">Războiul îl virilizase pe Mircea, dându-i, trupeşte şi sufleteşte, altă musculatură pe aceeaşi delicată osatură de odinioară. Îşi pierduse aspectul de adolescent, care-l făcea să samene cu sfântul Sebastian, primind cu genele plecate săgeţile Hardtmuth ale Olguţei – căpătând o înfăţişare de oştean ieşit din întâia armură, proaspăt, grav: dreaptă statură a tinereţei cu ochi negri, simţindu-şi sufletul bogat ca o coamă. Întors din Germania, unde-şi luase doctoratul în filosofie, intrase de-a dreptul în lupta socială, înscriindu-se în partidul ţărănesc, în dispreţul părerii sfetnicilor – amici de-ai tatălui său – care-l sfătuiau să devină mai întâi liberal, ca să poată ajunge la Universitate; în România, acesta fiind drumul cel mai scurt dintre două puncte, oricare ar fi ele.</p>
                     <p rend="justify">Dănuţ, care n-avea habar de politică – „această glandă îmi lipseşte”, mărturisea el – dar care cunoştea mai mulţi avocaţi ţărănişti, şi vedea că doctrina politică nu-i diferenţiază câtuşi de puţin de avocaţii liberali, averescani, iorghişti sau naţionalişti, îi reproşase această diminuare a libertăţii lui.</p>
                     <p rend="justify">—  Ce cauţi la ţărănişti anume? Dacă vrei să intri în politică, trage la sorţ, să aleagă hazardul!</p>
                     <p rend="justify">Mircea zâmbise, deşi cunoştea inocenţa politică a prietenului său.</p>
                     <p rend="justify">—  Dragă Dan, când intri în politică, înseamnă că ai acest apetit fără să-l provoci, fără să-l invenţi. Şi când ai apetit robust, mănânci orice, cu o singură condiţie: să fie curat. Partidul ţărănesc, în stadiul său actual, e o mâncare de rând, dar curat pregătită. În celelalte mâncări politice găseşti prea multe muşte, gândaci şi sosuri sleite, reîncălzite. Prefer<hi rend="color(#000000)">…</hi>
                     </p>
                     <p rend="justify">Copleşit de muncă didactică – pe care de altfel niciodată n-o dispreţuia – îşi reluase şi activitatea literară, începută înainte de război, continuată în timpul şederii în Germania, prin corespondenţe informative. Revista ieşană Viaţa contimporană căpătase prin el un tânăr judecător, altfel aspru decât cei bătrâni, al problemelor sociale şi literare provocate de război. Stimat, cum sunt oamenii temuţi, mai ales când sunt tineri, călca sigur, folosind pentru mers elasticitatea înviorătoare a adversităţii surde şi a răutăţii coalizate. Aceeaşi solicitudine frăţească îl lega de Dănuţ, iar de numele Deleanu, acel nod marinăresc făcut din bătaia de inimă a drăgostii dintâi. Trăise. Nu-şi închinase tinereţa lui Dumnezeu, dar sufletul nu-şi aplecase genunchii decât în faţa Olguţei.</p>
                     <p rend="justify">Ca să-l determine pe Dănuţ, dacă nu să publice, măcar să cunoască alt aspect al Iaşului, decât cel avocăţesc şi cel al contemplaţiei nocturne în singurătate, îl introdusese în intimitatea unui om pentru care avea, în ordinea intelectuală, aceeaşi atitudine ca şi faţă de Olguţa, în ordinea sentimentală. Acest om era directorul, redactorul, colaboratorul, tatăl, mama, fiul, soacra şi logodnica revistei Viaţa contimporană, pe care-o crease, conducând-o de peste cincisprezece ani.</p>
                     <p rend="justify">Înainte de prima vizită:</p>
                     <p rend="justify">—  Haide, Dan. Nu te mănâncă!</p>
                     <p rend="justify">—  Cred<hi rend="color(#000000)">…</hi>  dar n-am timp, n-am chef<hi rend="color(#000000)">…</hi>  Lucrez<hi rend="color(#000000)">…</hi>
                     </p>
                     <p rend="justify">Îl dusese pe sus oarecum.</p>
                     <p rend="justify">După întâia vizită:</p>
                     <p rend="justify">—  Mircea, când mai mergem?</p>
                     <p rend="justify">Acesta era primul succes al lui Mircea. Cu activă răbdare îl pregătise pe al doilea.</p>
                     <p rend="justify">         *</p>
                     <p rend="justify">Dănuţ începuse să scrie – literatură, natural – cu zece ani în urmă, la vrâsta de şaisprezece ani. Dar nu în acea clipă a primului vers desemnat grafic devenise scriitor, ci cu mult înainte. Acea clipă îl aplecase asupra caietului, nu asupra sufletului. Abia după multe caiete avea să găsească din nou ceea ce presimţise în copilărie, ceea ce căuta atunci: a patra dimensiune a vieţii, creaţiunea artistică.</p>
                     <p rend="justify">Eşti copil mic, de cinci-şase ani. Ştii să mănânci urât; să dormi solid; să plângi cu o mie de lacrimi; să râzi cu zece mii de zurgălăi – şi ştii, mai presus de toate, să te joci. Te joci cu orice: cu unghia degetului cel mic, de la mână sau picior, şi cu barba lui Dumnezeu. Contemplaţia mistică – acea divină sugătoare de suflete, preparată de religii – n-a absorbit mai complect un suflet, decât joaca, sufletul copilăresc.</p>
                     <p rend="justify">Un copil cu o minge în mână, e un copil cu sufletul în mână, cum unele tablouri religioase îl arată pe Isus copil ţinând în mâna lui pământul: trista minge. Astfel, copilul e, pe rând, toate jucăriile lui: băţ de poarcă, minge de oină, zmeu, praştie, titirez, arşice, diabollo, cerc, păpuşă, soldat de plumb, trompetă, darabană, cal de lemn, scrânciob… În clipa când jucăria pe care-o ţine-n mână nu mai e o formă a sufletului său, ci un simplu obiect de distracţie, nu mai e copil. Dar atunci, e iarăşi, pe rând, tot ce citeşte, toţi eroii de poveste, care-l încântă, toate chipurile văzute la cinematograf şi teatru<hi rend="color(#000000)">…</hi>  Apoi vine dragostea, apoi începe viaţa. De acum înainte nu mai poate fi nimic altceva decât ce e, aşa cum e. Unii încearcă în religie evadarea inconştientă de odinioară. Mulţi cred c-au izbutit. Alţii se resemnează să fie ei, limitaţi în strictul hotar al personalităţii lor. Iar alţii, izbutesc prin activităţile profesionale să nu mai fie nimic: fericiţi ca şi copiii, sunt însă odioşi.</p>
                     <p rend="justify">Dar sunt copii, plozi pe care jucăria nu-i absoarbe complect: aşa a vrut Dumnezeu, să fie în ei copilăria fracţionată.</p>
                     <p rend="justify">E  primăvară, de pildă. Copiii zburdă pe tăpşan. Acolo-s vrăbiile, dincolo-s copiii. Copiii se joacă de-a vrăbiile, vrăbiile, de-a copiii. Nu mai ştii!</p>
                     <p rend="justify">Tăpşanul nu e un tăpşan literar, adică o tipsie de primăvară, mărginită de plopi, să zicem. Nu! E un tăpşan orăşenesc, infect. Băltoace într-o parte, rău mirositoare. Ciori grase. Ghete putrede, scorojite, fără toc şi talpă, lepădate de un cerşetor o dată cu venirea primăverii. Cutii de sardele şi tinichele de conserve. Piepteni fără dinţi. Coji de lămâi.</p>
                     <p rend="justify">Şi totuşi, şi acolo-i primăvara.</p>
                     <p rend="justify">Copiii se joacă, dar unul dintre ei se joacă<hi rend="color(#000000)">…</hi>  uituc oarecum, discontinuu. Nu fuge mereu. Nu ţipă mereu. E puţin distrat. Ai crede c-a uitat ceva, c-a pierdut ceva. Se joacă şi el, dar ştie ca se joacă, pe când ceilalţi se joacă pur şi simplu. E vesel şi el, dar ştie că e vesel, pe când ceilalţi n-au vreme să facă astfel de constatări. Şi, pe deasupra, parcă e trist, parcă neliniştit. El nu cunoaşte primăvara, nici literatura primăverii – căci întâiul om e premergător literaturii – dar, în afară de joacă, se întâmplă ceva care-l priveşte pe el, care-l cheamă<hi rend="color(#000000)">…</hi>  E chinuit puţin. Nu-i e îndemână. Se furişează, neobservat de nimeni, dintre copii, şi se duce acasă, sau hoinăreşte pe uliţi, şovăind, ca cineva care-a pierdut adresa celui pe care-l caută. Parcă-i vine să plângă – un uşor nod în gât, care-l face să înghită des; parcă ar vrea să spuie ceva, dar n-are pe nimeni şi nici-o jucărie lângă el; parcă ar vrea să surâdă, şi-i vine să închidă ochii, rezemându-se de zăplazul cald de soare.</p>
                     <p rend="justify">De ce-a plecat din joaca celorlalţi? Ce-a păţit? E bolnav<hi rend="color(#000000)">…</hi>?</p>
                     <p rend="justify">În tăcerea acelei clipe de joacă sacrificată fără motiv, s-a născut un scriitor. Dar acea tăcere, cu tremurul purităţii ei neexprimate, cu extazul ei neştiut, e depărtată ca o stea. Poate că o va mai întâlni, poate că nu. Desigur însă că nu în clipa întâiului vers al tinereţii va culege lumina acelei stele.</p>
                     <p rend="justify">Şi dacă târziu, foarte târziu, după ce va fi săpat mii de tuneluri, după ce va fi spart mii de munţi, va descoperi misterul acelei clipe, ce va face? Va striga oamenilor: „Veniţi! Iată ce-am găsit, iată ce am Eu”; sau închizând la loc tunelurile, ridicând din nou munţii, va rămânea singur, cu steaua lui?</p>
                     <p rend="justify">Iată de ce Dănuţ nu publicase încă nimic.</p>
                     <p rend="justify">Şi iată de ce, acum, când se vedea constrâns de viaţă să publice, să câştige altfel decât minţind, simţea tristeţa aceluia care în loc să ducă la târg ouă sau găini în coş, pentru vânzare, ar trebui să ducă steaua singurătăţii lui.</p>
                     <p rend="justify">         *</p>
                     <p rend="justify">Începuse-n el febrilitatea care urmează marilor hotărâri, multă vreme amânate. Vrei să precipiţi clipele ca să isprăveşti mai repede, ceea ce ani de zile n-ai făcut.</p>
                     <p rend="justify">Şi era burlesc contrastul dintre activitatea trepidantă a mânilor, şi aerul absent al feţii. Pusese ţigara fumată în saltarul creioanelor. După câteva clipe abia, deşteptat de mirosul de ars, o luase de acolo. În loc să-şi îmbrace surtucul, îmbrăcase pijamaua. Era enervat de aceste necontenite confuzii, şi totuşi mereu greşea. În faţa oglinzii în care se privea – fără să se vadă – observase deodată că-şi înnodase cravata la gulerul cămeşii de noapte.</p>
                     <p rend="justify">Izbuti în sfârşit să fie gata. Smunci de pe masă caietul sacrificat publicităţii, cu duşmănie – având gestul unui tată când dă partea cuvenită de avere unui copil care, împotriva dorinţei părinteşti, se expatriază. Goli servieta avocăţească, exact cum făcea înainte de-a pleca la tribunal, împinse caietul în ea, şi, maşinal, puse la loc Codul de şedinţă. O cutie cu ţigări în buzunar, servieta subt braţ, pălăria înfundată în cap. Aruncă o privire distrat cercetătoare prin încăpere, stinse lumina, şi porni. Trecu prin antret, coridoare, coborî scările în vârful picioarelor, cu precauţiuni inutile – casa era goală, ietacul doamnei Deleanu era depărtat de încăperile din drumul lui – dar trupul se pregătea parcă pentru o faptă urâtă.</p>
                     <p rend="justify">Noaptea, ca o fată brună de şaisprezece ani, cu lilieci în braţe.</p>
                     <p rend="justify">Stele strălucitoare. Câni care se gudură până la poartă.</p>
                     <p rend="justify">—  Aici-i număru cinci?</p>
                     <p rend="justify">O  siluetă precipitată de telegrafist nocturn, cu băţul subţioară, îl întâmpinase, gata parcă să-l ia în coarne.</p>
                     <p rend="justify">—  Ce doreşti?</p>
                     <p rend="justify">—  O telegramă pentru<hi rend="color(#000000)">…</hi>  pentru<hi rend="color(#000000)">…</hi>
                     </p>
                     <p rend="justify">Îl privi deodată pe Dănuţ, cu silabele adresei pe buze.</p>
                     <p rend="justify">—  Mă rog, sunteţi de-ai casei?</p>
                     <p rend="justify">—  Nu.</p>
                     <p rend="justify">—  Atunci<hi rend="color(#000000)">…</hi>
                     </p>
                     <p rend="justify">Făcu un pas îndărăt, cu mâna pe băţ, căutând cu o aruncătură de ochi sergentul de noapte. Dănuţ trecu pe lângă el şi se îndepărtă cu pas mare. Telegrafistul îşi scărpină bărbia, răsfrânse buzele a mirare, ridică din umeri şi intră, lătrat de câni, mestecând un fel de invizibilă mămăligă uriaşă cu băţul printre ei.</p>
                     <p rend="justify">Dănuţ mergea, mergea, ca cel din poveste, care nu trebuia să privească în urmă. O telegramă! Desigur că era dată de domnul Deleanu, anunţându-i pe neaşteptate un proces important la Curtea de apel, pe care trebuia, mâne dimineaţă, de la unsprezece la douăsprezece, să-l citească, să-l prepare, şi după amiază să-l pledeze, împărţindu-se în două: jumătate la Curtea de apel, în Palatul Justiţiei; cealaltă, la Curtea cu juri, în localul Şcoalei primare „Gheorghe Asachi”, unde avea alt proces. Domnul Deleanu izbutea să se împartă şi în patru, şi-l supunea şi pe Dănuţ, prin telegrame urgente, la acelaşi regim, anunţându-i procese neprevăzute, în ultimul moment.</p>
                     <p rend="justify">Oftă adânc.</p>
                     <p rend="justify">Şi deodată îşi simţi inima grea. Ajunsese. Era în dreptul celor două ferestre ciudat luminate, într-un oraş şi pe o stradă cu toate luminile stinse. Ferestre nalte de casă boierească: păreau foarte mari, din pricina zidului ruinat, cum în obrazul mistuit de boală, ochii cresc din cale-afară. Pe deasupra perdeluţelor albe, în fund, zăreai un raft de bibliotecă, ticsit de cărţi. Privind numai, presimţeai fumul de ţigară, care domnea acolo ca o ceaţă a insomniilor lungi. Şi lampa odăii, o vedeai de-afară, nu era o lampă întâmplător aprinsă pentru un întâmplător nesomn, ci mare glob luminos, bulgăr de gheaţă incandescentă, soare de odaie pentru o minte deprinsă să vegheze la lumina acestei amieze spectrale.</p>
                     <p rend="justify">Se grăbise să ajungă la această casă, în faţa ferestrelor care hipnotizau strada şi fluturii de noapte. Totuşi mai amână o dată. Porni înainte. Găsise, adică născocise, justificarea acestei ultime şi absurde amânări. Trebuia să-l descopere pe Puiu Deleanu, secretarul domnului Deleanu. Puiu la Curtea cu juri; el, la Curtea de apel. Adică de-a-ndoaselea. Uitase că la Curtea cu juri era angajat el, Dan Deleanu, şi nu putea să trimită înlocuitori.</p>
                     <p rend="justify">Unde să-l găsească pe Puiu?</p>
                     <p rend="justify">În definitiv, putea să-l puie la curent şi mâne dimineaţă cu procesul de după amiază, dar<hi rend="color(#000000)">…</hi>  Renunţă să-şi mai dovedească absurditatea târcoalelor pe care le dădea casei cu ferestre luminate. Avea nevoie să se mai mişte puţin<hi rend="color(#000000)">…</hi>  La urma urmei, era liber pe actele lui! Nu era obligat să dea manuscrisul.</p>
                     <p rend="justify">Iarăşi!</p>
                     <p rend="justify">Îl va da. Dar întâi trebuia să-l descopere pe Puiu. Unde? Dănuţ nu era de loc la curent cu viaţa şi localurile de noapte ale Iaşului. La tribunal, când se isca vreo controversă între avocaţii însuraţi, cu privire la supremaţia pulpelor Lizetei, de pildă, asupra pulpelor Rozei, aceştia apelau la arbitrajul tinerilor. Fusese invitat şi Dănuţ să ia loc în acest scaun suprem.</p>
                     <p rend="justify">—  Dumneata eşti băiat cult, domnule Deleanu. Te alegem judecător. Hotărăşte dumneata dacă are a face dicţiunea Lolei cu a lui Gretty.</p>
                     <p rend="justify">—  Sunt actriţe? se informase Dănuţ scrupulos, cu perfectă candoare.</p>
                     <p rend="justify">—  Eeec! N-ai să-mi spui că eşti călugăr!</p>
                     <p rend="justify">Puiu, în schimb, în astfel de chestiuni era „doctor”.</p>
                     <p rend="justify">Vesel băiat Puiu Deleanu! În jurul lui viaţa cânta arii de operetă. Cercetaş şi voluntar în timpul războiului, scăpase de armată atunci când cei de-o vârstă cu el abia se pregăteau s-o facă.</p>
                     <p rend="justify">Deşi cu trei ani mai tânăr decât Dănuţ, ieşise avocat înaintea lui. La Universitate luase bagheta mişcării antisemite. De două ori fusese arestat; în felul acesta, înainte de a intra în avocatură, căpătase o durabilă notorietate printre clienţi şi avocaţi. Domnul Deleanu se simţea complice cu tinereţa lui eruptivă. Îi tolera toate drăciile. Strălucit student, de altminteri. Toţi profesorii – chiar şi cei indispuşi de turbulenţa mişcărilor antisemite – conveniseră cum laude că neastâmpăratul student are bosa juridică. În calitate de conducător al mişcării antisemite, venind des în contact cu poliţia, căpătase diverse bose frontale şi occipitale. Trecuseră. Cea juridică numai era permanentă. Plonjase în avocatură ca într-o mare de zurgălăi. Înota cu răsunet. Pleda împotriva „jidanilor” în calitate de foastă căpetenie antisemită, şi pentru ei, în calitate de secretar al domnului Deleanu. Clientela evreiască, cea mai numeroasă, care ştie mai bine decât dascălii universitari să puie diagnosticul bosei juridice, îl aprecia în ambele calităţi. Intrase şi în mişcarea chiriaşilor, valorificând drepturile lor cu o vehemenţă revoluţionară. Proprietarii căutau să-l evacueze de la chiriaşi, absorbindu-l în rândurile lor. Duşman la bară cu toată lumea, era prietenul întregului oraş. Poreclit „Expres” de către colegi, nu-şi dezminţea porecla profesională nici printre femeile nocturne, la care – primit ca un expres într-o gară – ajungea înaintea trenurilor de marfă şi persoane mature. Avea şi metresă: pe Rodica, foasta camaradă a Olguţei şi Monicăi. El o divorţase de primul bărbat, un sublocotenent rănit în război – a cărui complectă soră de caritate fusese Rodica – recăsătorind-o, adică făcându-i actul dotal, cu bancherul botezat Bercale, din Bercovici. Îşi rezervase o creanţă ipotecară asupra trupului Rodicăi.</p>
                     <p rend="justify">Frecventa toate localurile de noapte ale Iaşului, căpătând o nouă configuraţie de clientelă. Devenise avocatul competent al tuturor beţivilor, zurbagiilor şi haimanalelor. Chelnerii îl salutau până la pământ, servindu-l cu viteze speciale. Muscalii cu robe de catifea albastră, opulent clocind pe capra trăsurii sprintene, alergau câte cinci odată, pe întrecute, să-l servească pe „cacanaş Puiu”.</p>
                     <p rend="justify">O  pornise iute în avocatură, ca şi domnul Deleanu odinioară. Îşi închiriase un mic apartament în centrul oraşului, şi-l mobilase cu tot dichisul profesional, instalând şi telefon, şi, pe deasupra, avea şi un fecior care se intitula: secretarul lui domnu' avocat, în lipsa lui Puiu de acasă. Fostul pungaş de buzunare, achitat de Puiu şi transformat de el în fecior teatral: favorite, jiletcă în dungi cu nasturi de alamă, mănuşi albe – se numise în epoca buzunarelor, Nicu, zis şi Spirt. Puiu îl botezase Nick, mai scurt şi mai britanic. Nick primea clienţii şi-i purta cu vorba, până ce sosea „maestrul”. Maestrul lui Nick era un tânăr atlet sportiv – umeri laţi, talia sprintenă – cu faţa roză de piccolo, nas puţin cârn, dantură ca a copilului „Cadum”, frunte care sfidează cerul şi păr dat pe spate. Din pricina acestei figuri – nu-l credea nimeni că se rade – Puiu purta ochelari americani, cu ramă de os şi cârlige pe după urechi, în timpul zilei, la Tribunal.</p>
                     <p rend="justify">—  Asta mă pozează, băieţi. Cine n-are musteţi trebuie să poarte ochelari. Cine n-are nici musteţi, nici ochelari, să se lase de avocatură.</p>
                     <p rend="justify">În timpul nopţii, însă, purta monoclu. Se ţinea la curent cu modele, având o garderobă mereu împrospătată. Nick era îmbrăcat întotdeauna cu o modă în urma stăpânului său.</p>
                     <p rend="justify">Chipul lui Puiu, ireductibil copilăros – proclamase odată, ca reţetă pentru oratorii cu figură infantilă, cicatricea care deformează hidos – găsise formula unei impertinenţe nemaiîntâlnite pe uliţele Iaşului. Odată, pe sala Palatului de Justiţie, Puiu, din întâmplare, n-avea masca ochelarilor americani. Un domn de lângă el, întâlnindu-i faţa şi crezând că face dinadins, protestase:</p>
                     <p rend="justify">—  Tinere, nu-i frumos din partea dumitale! Sunt om bătrân.</p>
                     <p rend="justify">—  Şi eu sunt tânăr, domnul meu. Aşa sunt eu!</p>
                     <p rend="justify">Involuntar, Dănuţ se îndreptase spre „Pavilion”. Ca oamenii care socotesc la bătrâneţă că în oraşul lor se petrece şi acum numai în localurile cunoscute tinereţii lor, Dănuţ pornise spre unul dintre cele două localuri de noapte, întâmplător ştiute. Unul era „Tanasachi”: şantanul târgului. Celălalt, „Pavilionul”, portul Iaşului la marea de umbre a văilor cu dealuri, dominând întinderea vânătă şi albastră, stropită cu lumini tremurătoare.</p>
                     <p rend="justify">Acest loc de petrecere e o crâşmă amplificată c-un fel de lanţuri de chilii: separeurile. E situată pe strada Păcurari, alături de lugubra clădire a Penitenciarului. Bucureştenii ar fi numit-o „La Veneţia”, din pricina priveliştei lacustre; ieşenii, însă, o botezaseră „Pavilion”, termenii poetizanţi răsărind mai rar pe buza cetăţeanului ieşan, decât pe-a celui bucureştean, atât de inventiv în poetizarea verbală a străzilor şi a localurilor de noapte.</p>
                     <p rend="justify">Patronul, grecotei cu palori untdelemnii şi cârlionţi de culoare grasă a măslinelor marinate, servea personal numai pe clienţii de marcă, de pildă doctorul primar al municipiului sau pe domnii deputaţi; altminteri, domnea cu ochi de vameş şi mâni de moaşă îndărătul tejghelei cu stropitoare pentru pahare, îmbrăcat corect, dar fără guler, adică decorat cu motivele naţionale ale gulerului cămeşii de noapte cu canafuri roşii, şi creionul cu vârf bont după ureche. Dănuţ intră. Era ca un bal mascat de sticle. În luminile aprinse străluceau toate culorile alcoolice, de la roşul falş al vinului măsluit, până la verdele halucinant al pipermintului. Un client turtit, dormea cu capul pe masă, strănutând câte-un fragment lăutăresc.</p>
                     <p rend="justify">—  Domnul doreşte<hi rend="color(#000000)">…</hi>
                     </p>
                     <p rend="justify">E  o formulă mai imperativă şi mai glacială decât: „Ce doreşte domnul?”, servită clienţilor necunoscuţi şi suspecţi. Geanta lui Dănuţ îi dădea un iz semipoliţienesc, semifiscal. Acest hermafroditism profesional îl făcea indezirabil într-un astfel de local.</p>
                     <p rend="justify">—  Caut pe cineva, enunţă vag Dănuţ, privind în jur.</p>
                     <p rend="justify">Patronul ridică din umeri, înnăbuşindu-l prudent pe: „N-ai decât!”</p>
                     <p rend="justify">—  Aveţi<hi rend="color(#000000)">…</hi>  treabă?</p>
                     <p rend="justify">—  Daa<hi rend="color(#000000)">…</hi>
                     </p>
                     <p rend="justify">—  Cu cine, mă rog?</p>
                     <p rend="justify">—  Cu domnul avocat Deleanu.</p>
                     <p rend="justify">—  Aa! respiră patronul. Cu domnu Puiu! Băiete, n-auzi, băiete, du-te şi spune lui domnu Puiu că-l aşteaptă un client. Zboară la bacşiş!</p>
                     <p rend="justify">Şervetul cu chelnerul zburară. Reveniră, aducând un zâmbet ca o farfurie de cartofi paille.</p>
                     <p rend="justify">—  Vine, vă rog. Luaţi loc.</p>
                     <p rend="justify">Dănuţ zâmbi. Şi la „Pavilion”, Puiu avea un vestibul profesional.</p>
                     <p rend="justify">Se auziră paşi imperioşi. În cadrul unei uşi deschise, monoclul lui Puiu sclipi scenic. Părea luminat de rampă, gata să debiteze un cuplet ardeiat. Lovi zgomotos palmele una de alta. Doi chelneri se precipitară.</p>
                     <p rend="justify">—  Cum? Bum! Călugărul din vechiul schit la „Pavilion” a răsărit! Bum! Ce cauţi, Dan?</p>
                     <p rend="justify">—  Pe tine.</p>
                     <p rend="justify">—  M-ai găsit.</p>
                     <p rend="justify">—  Ascultă, Puiu, eu pledez mâne la Curtea cu juri.</p>
                     <p rend="justify">—  Ştiu: faimosul Hahău. Splendidă crimă!</p>
                     <p rend="justify">—  Şi a venit o telegramă de la papa. Ştii!</p>
                     <p rend="justify">—  Îmi închipui. Aranjăm o amânare.</p>
                     <p rend="justify">—  Treci tu dimineaţă pe la birou să vezi ce-i.</p>
                     <p rend="justify">—  S-a făcut.</p>
                     <p rend="justify">—  Noapte bună şi petrecere bună!</p>
                     <p rend="justify">—  Cum, pleci?</p>
                     <p rend="justify">—  Sigur.</p>
                     <p rend="justify">—  Dan! Îmi pare rău! Vii şi tu o dată la mine-acasă! Un pahar n-ai să refuzi!</p>
                     <p rend="justify">—  Puiule, nu mă ştii!</p>
                     <p rend="justify">—  Bine, omule, un pahar<hi rend="color(#000000)">…</hi>  Şampanie, Cotnar<hi rend="color(#000000)">…</hi>  Panaioti!</p>
                     <p rend="justify">—  Ordin!</p>
                     <p rend="justify">—  O sticlă de Cotnar de-al meu.</p>
                     <p rend="justify">—  Zboară, băiete! tună patronul.</p>
                     <p rend="justify">Doi chelneri se precipitară.</p>
                     <p rend="justify">—  Puiule, ţţ!</p>
                     <p rend="justify">—  Nu te las nici mort! Cinci minute pe ceasornic. Hai, bre omule! Ce Dumnezeu! Am dincolo o colecţie de gogomani! Hai, zău! N-ai să regreţi! Să-mi auzi lăutarii, să-mi vezi menajeria. Stăm pe terasă. Nu-i picior de jidan. Noaptea, o splendoare! arătă Puiu cu gest larg spre uşă.</p>
                     <p rend="justify">Dănuţ îl urmă.</p>
                     <p rend="justify">Pe terasa de lemn, suspendată deasupra nopţii, între stele şi lumini terestre, două becuri electrice luminau o frescă destrăbălată. Guri căscate de cântece, cu gest de paiaţă automată; păr incendiar zburlit; frunţi îmbrobonate, deasupra ochilor iluminaţi de vin; etola unui braţ bărbătesc pe gâtul făinos al unei femei decoltate, cu buzele proaspăt drese pentru noul sosit; marş pedestru de sticle albe şi negre printre sifoanele cu cască de jandarm; putrefacţii vinete de rocquefort, tirul găurit al şvaiţerului, fructe, farfurii cu anatomia fripturilor de pui<hi rend="color(#000000)">…</hi>
                     </p>
                     <p rend="justify">—  Ura! Ura! vociferară tinerii avocaţi, recunoscându-şi confratele întrezărit pe la Tribunal.</p>
                     <p rend="justify">—  Tăcere, broaştelor! Vă prezint, graţioase dame şi tinere fecioare, pe vărul meu, Dan Deleanu, care e căsătorit cu servieta sa.</p>
                     <p rend="justify">Semnalată, servieta lui Dănuţ deveni vizibilă ca un balcon electoral.</p>
                     <p rend="justify">Alături de Puiu, Dănuţ părea îngrozitor de minor. Faţa i se acoperise de surâsul timid şi parcă trist, care-l făcea să pară distrat şi absent printre oameni, chiar când îi privea în faţă.</p>
                     <p rend="justify">Era considerat cu deferenţă, numele Deleanu – prin tată şi nepot – fiind o casă de încredere, cum ar fi „Mumm”-ul în şampanie.</p>
                     <p rend="justify">Dănuţ se aşeză lângă Puiu, cu faţa spre dealuri. Alături de el era Lizica, din categoria denumită de Puiu fecioară, adică, în limbaj bancar, nouă emisiune. Foasta elevă a şcoalei profesionale de fete, în loc să-şi prepare corigenţa, preferase să-şi aleagă o carieră fără de corigenţe. Era îmbrăcată ca pentru bal. Ciorapi de matasă, pantofi de matasă, rochie de matasă şi dessou-uri de matasă, asigura Puiu. Dar Lizica, în această baie de matasă, intrase cu trupul ei plinuţ de ţărăncuţă. Era bună la inimă, ca un piersic ţărănesc. Cine vroia, culegea. Orice vorbă avea pentru faţa ei rotundă, cu nări cărnoase, răsfrânte în sus, proprietăţi gâdilitoare, ilariante. Tot timpul spunea: „Dă-mi pace!”, deşi, deocamdată, nimeni nu-i făcea nimic. Dar toate vorbele îi dădeau cutremure de râs, îmbătând-o mai mult decât vinul din faţă.</p>
                     <p rend="justify">—  Dă-mi pace, Puiule!</p>
                     <p rend="justify">O privise.</p>
                     <p rend="justify">—  Cesar, de ce nu-mi dai pace?</p>
                     <p rend="justify">Îi făcuse cu ochiul.</p>
                     <p rend="justify">Facultatea aceasta gazoasă şi eruptivă, de râs, suna delectabil în urechea tuturora, dar isteric în urechea lui Dănuţ, cu-atât mai mult cu cât observase că unele căutături îndreptate spre ea, proclamau violul.</p>
                     <p rend="justify">În faţa lui Dănuţ, lată şi turtită ca o floarea-soarelui, era „madmazel Lina”, cu un surâs centimetrat de dinţii laţi, pe o faţă albă ca smântâna. I se mai spunea şi Dicke-Bertha, aluzie la sânii ei atât de vast bombaţi, încât ar fi încăput în ţeava giganticului tun, pentru două lovituri. Istorisea fără mofturi, „povestea vieţii ei”. Fusese la „Maternitatea” nu doică, aşa cum o arătau sânii, ci moaşă, aşa cum o arăta vocabularul. O violase un mamoş, cu care trăise un an. „Fii, ce om!” ofta ea. Tot el „o avortase”. „Pii, ce mână!” suspina ea. Apoi devenise „artistă”. Era şi acum, arta fiind un generos refugiu pentru cei care au suferit.</p>
                     <p rend="justify">În capul mesei şedea Măicuţa. Nu venea de la Agapia, nici de la Văratic, nici de la Agafton. Dar avea o cuvioasă slăbiciune pentru negru. Haină neagră, bărbaţi bruni, viaţă de noapte. Era albă în preajma rozului, cu gene negre ca musteaţa bărbaţilor de pică. Juristul de lângă ea, răspundea nostalgiei ei de abanos: negru dur. Poreclit Maciste, avea glas profund, statură de contrabas sculat în orhestră, şi efectiv cântase din contrabas în orhestra Liceului Internat pe când era singurul elev al liceului, care trebuia să se radă zilnic. Păreau prunci, pe lângă el, toţi adolescenţii baroului. Maciste avea nasul înrudit cu trompa, ochi minusculi şi o expresie care aducea cu bonomia masivă a elefantului. Era nelipsit de la toate chefurile. Nu numai Măicuţa râvnea la el, ci şi silueta androgină, surghiunită de gelozie, în celălalt capăt al mesei, faţă în faţă cu rivala ei şi cu toreadorul lor. Aceasta din urmă, cap frumos de adolescent prea încercănat, îşi rezema paloarea frunţii în palmă, arătând purpura cu ascuţit contur – lac „Oja” – a unghiilor, manichiurate special pentru efectul satanic. Se numea, nici mai mult, nici mai puţin, Thais. De ce Thais, şi nu Salammbô sau Salomeea? Acest nume, enigmatic pentru majoritatea clientelei, izbutise să-i creeze un prestigiu literar, nuanţat în următoarea expresie:</p>
                     <p rend="justify">—  Thais are un ce mistic.</p>
                     <p rend="justify">Cine ştie ce reminiscenţe obscure ale ochilor aruncaţi în treacăt prin vitrina librăriilor ieşene răsfrângeau asupra acestei Thais graţia de fum de smirnă şi de caisă a numelui celeilalte: ispita lui Pafnute.</p>
                     <p rend="justify">Thais era în fruntea unei mese vesele: vin şi sifoane. Dar ochii ei nocturn desfăşuraţi, aveau privirea ultimului act de tragedie. Părea că priveşte de pe terasa unui palat contimporan cu Neron, cel puţin incendiul Romei. O dublă influenţă îşi disputa întâietatea în atitudinele ei. Văzuse în timpul războiului la Iaşi, pe Mărioara Ventura în Dama cu camelii şi Omul de altădată de Porto-Riche. Şi căuta să imite plutirile ei ascuţite de acvilă semită deasupra gloriei latine. A doua influenţă era mai recentă, şi germanică. Se numea Conrad Weidt: luciferul ecranului, asul macabrului germanic. Şi acesta era unghiular satanic. Thais, pe lângă Mărioara Ventura şi Conrad Weidt, priza cocaină. După fiecare aspiraţie – cu nări dilatate – a prafului sidefiu adunat cu buricul degetelor, faţa ei devenea mai crispată – Conrad Weidt îl juca pe Pagannini; Mărioara Ventura, rolul Phedrei. Falca ei inferioară, înţepenită în paralizia cocainei, căpăta treptat o mişcare de rumegare, un uşor rânjet. Această proiectare ritmică a fălcii, îmbinată cu paloarea, ochii negri şi influenţele teatrale, îi dădeau ceva mortuar; presimţeai capul de mort, hârca, dar o hârcă rămasă cabotină şi în neant.</p>
                     <p rend="justify">În sfârşit, al patrulea exemplar feminin al petrecerii se numea Iulişca, unguroaică adusă în regat de trupele de ocupaţie. La chefuri, Iulişca avea semnificaţia ardeiului roş, cel pe care-l găseşti înfipt în solniţa tuturor meselor de crâşmă. Ea nu putea spune cuiva: „Te iubesc”; sau „Îmi placi”; sau: „Eşti băiat drăguţ”. Aceste expresii ale profesiei, ea nu le rostea, ci le dansa, le zbura, le gemea, le sculpta, le vulcaniza.</p>
                     <p rend="justify">De pildă, Iulişca vroia să arate unui bărbat că doreşte să-l aibă client. Atunci, ea se oprea în faţa lui, trăsnită, pietrificată, indiferent dacă victima era la masă cu mai multă lume, sau dacă, alături, o altă femeie îl deservea.</p>
                     <p rend="justify">Se oprea, închidea ochii, răsturna capul pe spate – cu atitudinea celui care respiră eter – întredeschidea buzele, strângea pumnii, ondula şoldurile, cabra sânii. Nu ştiai ce va face: va strănuta? va exploda? va ţâşni în sus? va cădea pe spate<hi rend="color(#000000)">…</hi>?</p>
                     <p rend="justify">Nu! Era în transele unor vorbe de dragoste. Un cutremur o răscolea toată, buzele emiteau un şuierat de şarpe, gemut şi tremolat şi, în sfârşit, izbucnea:</p>
                     <p rend="justify">—  Aaaah, cum mă arde, micule<hi rend="color(#000000)">…</hi>!</p>
                     <p rend="justify">         „Micul” era convins că „femeie ca Iulişca, mai rar”. În realitate, Iulişca prefera femeile. Dar numai bărbaţii plăteau.</p>
                     <p rend="justify">La această masă, Măicuţa şi cu Thais şi-l disputau pe Maciste; Măicuţa, la rândul ei, era râvnită de Iulişca, pentru care Maciste simţea o virilă vocaţiune. Protagoniştii acestui complex poligon erotic, deveneau inaccesibili celorlalţi. Titularul Lizicăi era Puiu. Aşa că numai Dicke-Bertha era francamente disponibilă. De altfel, dimensiunile şi sufletul ei o făceau ospitalieră pentru toţi deodată. În jurul gâtului, ca două spade încrucişate paşnic pe o panoplie, două braţe, unul de postav albastru, celălalt de postav cenuşiu, o încolăceau. O mână, răsărită din postavul albastru, o ciupea de ureche; cealaltă mână, aparţinând postavului cenuşiu, o netezea pe guşă. La spatele ei, un avocat se instalase pe scaun, ronţăindu-i ceafa, sârguitor. Pe subt masă, diverse perechi de picioare tricotau în jurul gambelor ei, escaladându-le, compri-mându-le, parcurgându-le. Între timp, Dicke-Bertha bea vin, mânca bişcoturi, râdea şi istorisea. Era ca un munte elveţian, parcurs pe o coastă de funiculare; pe alta, păscut de vaci Suchard; pe alta, exploatat de cherestele; pe alta, contemplat de un pastor calvinist, fără să mai socotim turiştii care-l suie cu alpenştocuri, şi cei care, desfăşuraţi pe iarbă, consumă savuroase alimente – în timp ce el, muntele, se ocupă cu norii, cu cerul şi cu soarele. Norii, cerul şi soarele Dickei-Bertha erau alimentele. Trăia mâncând. De câţiva ani, dragostea căzuse pe planul al doilea. Nici un bărbat nu mai putea deştepta în ochii ei duioşiile antropofage, pe care o simplă costiţă de purcel – bine friptă – i le răscolea. O mânca până la os şi o sugea cum sug copiii un caramel, şi viţelul, ugerul matern. În materie alimentară avea procedeele ei. Orice om mănâncă alimentele cu pâne, pânea devenind un acompaniament pentru fiecare solist alimentar. Dicke-Bertha consuma natural, cu pâne, dar şi cu unt. Bucăţica de pâne aferentă înghiţiturei respective era o tartină cu unt atât de îmbelşugată, încât un om normal, după o astfel de tartină, ar fi renunţat la restul mesei. Acest procedeu îl învăţase de la un rus, nerespectând decât această latură a procedeului, pe cealaltă, alcoolul simetric înghiţit, limitând-o la litrul de vin care ajută digestia. Ceea ce pentru o profesionistă a drăgostii e amantul de inimă, pentru Dicke-Bertha erau dulciurile. Contactul dintre buzele ei şi un cataif cu frişcă sau o cremă de ciocolată sau o piurea de castane era sărutarea buzelor Salomeei pe buza de zmeură îngheţată a lui Ionathan.</p>
                     <p rend="justify">Luminile din vale tremurau subţire ca un preludiu de harfe. Pe dealul Galatei, un foc se aprinse, roş. Pornea o corabie cu lumină la catarg? O stea căzu sprinten, ca un pavilion lăsat; în urmă-i un cer de stele, cutremurat, sclipi lung, atunci parcă desfăşurat.</p>
                     <p rend="justify">Sosea cotnarul în sticle negre, dar comesenii aclamau altă sosire.</p>
                     <p rend="justify">—  Huduba! Huduba! Bravo, cioară!</p>
                     <p rend="justify">Huduba nu apăruse ca un violonist pe scenă, cu tăcerea subţioară, ci ca un bondar. Un deget scărpina o strună, sau un văzduh de vară. Zbârnâia struna, răsuna vara. Stârnite ca de-o mâncărime, glasurile întâmpinară pe lăutar, cu un: „Zumbai, zumbai; zumbai, zumbai”<hi rend="color(#000000)">…</hi>
                     </p>
                     <p rend="justify">În ritmul săltăreţ ca o cadenţă de pinteni şi de drâmbe, paharele uşor pişcate cu vârful cuţitelor picurară piuit de curci. Huduba se apropia cu scripca într-o mână, aducând pe-o faţă de gorilă tuberculoasă un zâmbet ca o reclamă luminoasă pentru o pastă dentifrice.</p>
                     <p rend="justify">         „Zumbai, zumbai; zumbai, zumbai”<hi rend="color(#000000)">…</hi>
                     </p>
                     <p rend="justify">Un mare miez de nucă bătrână, răsucită în cute întortocheate, gălbui şi negre; cu musteţile spălăcit albe, lăsate pe oală; cu urechi clăpăuge, înaripând o gambetă strâmb aşezată pe creştet, gata să cadă; doi ochi îngrozitori de negri, dar care erau albi fiindcă ţiganul îi da peste cap, privindu-şi parcă podul gândurilor; o redingotă ca un fel de rasol de redingotă; nişte pantaloni tubular blegi, în care presimţeai ciolanele firave ca fumul de mangal. Totuşi, ţiganul înainta pe valuri elastice, scărpinând strunele scripcei.</p>
                     <p rend="justify">         „Zumbai, zumbai; zumbai, zumbai”<hi rend="color(#000000)">…</hi>
                     </p>
                     <p rend="justify">Era o aiurire generală, ca un nor de ţânţari pe-o baltă, din care trebuia să se desprindă un cântec, dar unul singur, nu oricare. Struna lui Huduba îl căuta, ochii lui Huduba îl invocau. În clipa opririi – câţiva paşi mai erau până la masă – cântecul trebuia să răsune.</p>
                     <p rend="justify">În urma lui Huduba venea masiv ţimbalagiul, baragladină spătoasă. Burtos ca un bucătar, cu fălci proeminente ca nişte şolduri ale obrazului, cu musteaţă neagră ca un început de codru şi sprincene ca un început de corb, purta legat de gât şi sprijinit în bolta burţii, grătarul de strune al ţimbalului. Ciocanele ridicate aşteptau porunca arcuşului.</p>
                     <p rend="justify">         „Zumbai, zumbai; zumbai, zumbai”<hi rend="color(#000000)">…</hi>
                     </p>
                     <p rend="justify">Dănuţ, cu ochii întredeschişi, asculta struna ţiganului, dar cu mai bine de douăzeci de ani în urmă. Era copil mic. Trăia bunicul lui. Doamna şi domnul Deleanu erau tineri, bruni, subţirei în haine demodate. În pridvorul de la Medeleni. Masă mare, prezidată de conu Costache Dumşa. Musafiri, Herr Direktor. Copiii mâncau înainte, dar trăgeau cu ochiul pe la ferestre şi cu urechea pe la uşele deschise. Luminele aprinse – trandafiri palizi în globuri roze – luminau mari buchete de flori răspândite printre cristale, argintărie, pe olandele proaspăt albe. Cânii, pe scări, cu luciri stranii în ochi. Copiii, în cămeşă de noapte, la ferestre, îndărătul perdelelor. Afară, miros de pui fript şi de petunii tămâioase.</p>
                     <p rend="justify">Şi deodată, din noapte, prin lătratul cânilor stârniţi, Huduba, lăutarul satului, venea pe poartă, lăsând în drum alaiul ţărănesc, scărpinând o strună subt cerul stelelor de vară. Venea cu greierii şi cu cosaşii, negru şi pocit în hainele orăşeneşti, sunând o strună, călărind vibraţia unei strune, în trapul şi galopul unei strune, ca acele vrăjitoare încălecate pe coada unei mături. Venea pe-o strună cel care fără strună era batjocura copiilor şi gazda bătăilor. Se oprea în faţa scărilor, ploconindu-se în faţa „măriilor-lor”, dar tot bâzâind din strună. Nu-l îndemna nimeni, nu-i poruncea nimeni. El doar ştia ce vor boierii: să râdă de un ţigan, ş-apoi să plângă pe coarda dulce a unei scripci: „Crâşmăriţa m-o chemat, Jap, jap, jap!</p>
                     <p rend="justify">Să-mi deie zahăr chisat, Jap, jap, jap!”</p>
                     <p rend="justify">Cu capul holbat, buzat, şi ochii peste cap, Huduba, după ce se bucura într-un rânjet alb că l-a chemat crâşmăriţa, plescăia din buză în aşa fel „jap, jap, jap”, încât simţeai trei palme pe obrajii lui, din senin trântite, ca şi cum arhanghelul ţiganilor l-ar fi trăsnit de sus; pe când degetul cel gros al mânii drepte, suna pe strune de trei ori, hain şi îndrăcit, ca o asmuţire de câni, urmată de un zbârnâit de râsete batjocoritoare. Glasul lui Huduba devenea tot mai chinuit şi mai surd, de-a lungul strofelor care-l arătau ars de dorul crâşmăriţei – care-l chema în batjocură – şi de năvala palmelor – jap, jap, jap! – refren pocnitor al obrajilor.</p>
                     <p rend="justify">Dar nici el nu se lăsa: „Hai cu mine-n Bucureşti, Jap, jap, jap!</p>
                     <p rend="justify">Să-ţi fac salbă de ciuperci Şi papuci de castraveţi.</p>
                     <p rend="justify">Jap, jap, jap!”</p>
                     <p rend="justify">Şi deodată, cu spaimă şi cu jale – alb în ochi, alb în dinţi, cu faţa de tăciune – Huduba se cutremura, gata să plângă printre suspine ilariante: „Când s-o ieu la dezmierdat, Jap, jap, jap!</p>
                     <p rend="justify">Hop bărbatul din dulap, Jap, jap, jap!</p>
                     <p rend="justify">Şi-mi dă cu măciucă-n cap Jap, jap, jap!”</p>
                     <p rend="justify">Râsete cu lacrimi în pridvor. Râsete cu mâna la gură printre slujnice şi servitori. Râsetele satului la poartă. Huduba înviase, cu scripca sluţeniei lui, toată elegia ţiganului din România, rob al tuturora, a cărui viaţă e un refren de palme pe obraz, în hazul băştinaşilor. Părea un sfânt sculptat în rădăcină, o sperietoare de păsări răstignită pe pocnituri de palme, cu pruncul sfânt al coardelor în braţe.</p>
                     <p rend="justify">Lui Dănuţ, pe-atunci copil cu bucle, în cămeşa de noapte la fereastra veseliei, îi venea să plângă fiindcă toţi râdeau, şi la urmă râdea şi ţiganul răsturnând pe gât paharul cu vin sau cu rachiu. Avea o mie de glasuri Huduba, şi o mie de chipuri. Fiecare cântec era cântat de un alt Huduba, atunci răsărit din scripcă şi din melodie, ca dintr-o vrăjitorească trapă. Roiuri mucalite răscolea degetul lui pe strune. Dar uneori, arcuşul de lemn curb desprindea dintre suspinele coardelor pe cele mai pure. Atunci, gâtul uscat, smolit şi creţ al ţiganului, se înclina ca al lebedelor pe unda scripcii lui.</p>
                     <p rend="justify">—  N-o vinzi, măi ţigane? îl necăjeau boierii.</p>
                     <p rend="justify">—  N-o vindem, măria-voastră, că Huduba are un trup parşiv pentru biciuşca boierilor, da inima lui Huduba e acolea în scripcă, mititica, din mila măriei-voastre.</p>
                     <p rend="justify">Trupul lui, ca drumurile pământului, era hărăzit piciorului omenesc – să-l calce, să-l lovească, dar scripca lui – inima lui – era o ureche aplecată şi pe frunza codrului român, şi pe apele plutaşilor, şi pe gemetele bejănarilor de odinioară, şi pe viaţa satelor<hi rend="color(#000000)">…</hi>
                     </p>
                     <p rend="justify">Uneori născocea refrenuri ciudate, onomatopeice, care destăinuiau mai surd, dar mai puternic decât vorbele, jalea, bucuria, ura şi batjocura.</p>
                     <p rend="justify">Avea un cântec, cu straniu refren, ţigănesc poate dacă ar fi aparţinut unui grai, care punea ca o ameninţare de tunet şi ca o joacă de diavoli între strofele dragostei: „La portiţa mândrei mele, mândrei mele, Răsăritu-au<hi rend="color(#000000)">…</hi>
                     </p>
                     <p rend="justify">Lebidabidumbai-lan-dugamengher, două stele.</p>
                     <p rend="justify">Două stele-au răsărit, răsărit, Sau mândra s-a<hi rend="color(#000000)">…</hi>
                     </p>
                     <p rend="justify">Lebidabidumbai-lan-dugamengher, logodit?”</p>
                     <p rend="justify">Vra să zică mai trăia Huduba! Înviase pridvorul petrecerilor bătrâneşti, cu tinereţa părinţilor lui Dănuţ, cu bătrâneţa bunicului, şi cu copilăria lui.</p>
                     <p rend="justify">         „Zumbai, zumbai; zumbai, zumbai”<hi rend="color(#000000)">…</hi>
                     </p>
                     <p rend="justify">         „La Bacău, La Bacău, Într-o mahala, S-a-ntâmplat, S-a-ntâmplat O mare dandana<hi rend="color(#000000)">…</hi>”</p>
                     <p rend="justify">Dănuţ deschise ochii, şi se văzu la o masă a prezentului, între contimporanii lui: Lizica, Dicke-Bertha, Thais, Măicuţa, Iulişca, Maciste, Puiu<hi rend="color(#000000)">…</hi>
                     </p>
                     <p rend="justify">Întoarse capul spre lăutar: acelaşi Huduba, mai bătrân, mai năruit, mai uscăţiv, mai pocit, mai jalnic.</p>
                     <p rend="justify">         „La Bacău, La Bacău<hi rend="color(#000000)">…</hi>”</p>
                     <p rend="justify">Şi acum, el ştia ce vor boierii. Din murmurul buzelor chefliilor, el desprinsese cântecul lor: La Bacău. Acolo, la masa petrecerii, erau odrasle de ţărani şi copii de târgoveţi scurşi de la periferii în inima oraşelor. Ei vroiau să trăiască viaţa: cea de oraş. Peste ei, ca o cometă a veseliei contimporane, era nasul lui Tănase. Acest nas zodiac izgonise sunetul veseliei care vine cu râurile la vale, din munţi cu brazi. Chefliii de astăzi cereau scripcii lui Huduba cupletul trivial, şi romanţa sentimentală în care-şi suflă nasul gramofoanele.</p>
                     <p rend="justify">Acolo era pridvorul trecutului cu străbunii; dincoace, masa prezentului, cu strănepoţii. Şi între ele, scripca lui Huduba.</p>
                     <p rend="justify">—  Dan, nici nu ţi-ai băut paharul!</p>
                     <p rend="justify">Din picioare, îl dădu duşcă, mulţumi şi plecă repede. Se ducea spre casa cu ferestre luminate, cu geanta subţioară, pe uliţele pustii.</p>
                     <p rend="justify">Lăutar şi el, dar scripca lui Huduba avea alte cântece pentru noii contimporani, pe când scripca lui Dănuţ avea un singur cântec pentru toţi.</p>
                     <p rend="justify">Monica! Monica!</p>
                     <p rend="justify">         *</p>
                     <p rend="justify">În clipa când se naşte, porecla defineşte stringent şi plastic pe cineva, dar totodată îl constrânge să fie vasalul ei.</p>
                     <p rend="justify">O  femeie poreclită „femeie fatală” înseamnă că în societatea ambiantă ei a fost fatală cuiva – indiferent dacă cel care s-a sinucis pentru ea e dirigintele oficiului poştal sau şeful unei percepţii – şi că mai poate fi fatală şi altora, din aceeaşi categorie socială. Dar totodată, din clipa când şi-a auzit porecla primită cu un zâmbet de sfinx – acest zâmbet inexistent e apanagiul femeilor fatale – va deveni şi mai fatală, deservindu-şi porecla. În mahalaua ei va profesa rolul pe care Anthineea îl profesează în suburbia literară a Atlantidei lui Pierre Benoât. Cu ochii ei bovini, cu părul ei negru lins pe tâmple, şi trupul ei de falduri lăptoase, va deveni un fel de casieriţă impasibilă a sinuciderilor din amor, a delapidărilor din amor, a divorţurilor. Poate că înainte de poreclă ar fi preferat să facă dulceţi, să bată pasienţe şi să croşeteze rozace textile pentru perne şi spetezele scaunelor – dar magnetizată de poreclă a intrat în rândul Messalinelor. Porecla i-a descoperit o vocaţiune surdă, impunându-i-o cu suverana energie a colectivităţii care a creat-o, decretând-o.</p>
                     <p rend="justify">Aşadar, porecla e receptivă – prin faptul constatării plastice – şi e creatoare, eliminând sau atenuând însuşirile divergente de la poreclă, ale celui definit, silindu-l să abunde în sensul ei. Ceea ce dovedeşte slăbiciunea omului în faţa voinţei semenilor săi. Personalitatea decretată de societatea în care trăieşte, va fi mai durabilă decât adevărata lui personalitate, alcătuită din atavism şi ereditate, convertite fiziologic şi psihologic într-o formulă proprie. Această unilateralizare a omului prin poreclă, în sensul ei, această falsificare a individualităţii – datorită exagerării unei însuşiri în detrimentul celorlalte, e un spectacol penibil, în clipa când individul îşi pierde tinereţa, când se usucă.</p>
                     <p rend="justify">Anonim, neştiut şi nedefinit de nimeni, fără nici o reputaţie, fără nici o etichetă, individul albit de ani ar fi bătrân pur şi simplu. Bătrâneţa n-ar fi decât o surdină pe coardele sonore ale tinereţii lui. El n-ar căuta – tocmai fiindcă-i bătrân cu simplicitate, fără cabotinism – să plagieze ceea ce în tinereţă i-a dat o anumită seducţiune între semenii săi. Bătrâneţa lui n-ar fi caricatura tinereţii lui, ci bătrâneţa ei, a tinereţii, frumoasă încă, în felul toamnelor. Dar rareori există acel individ anonim, a cărui bătrâneţă naturală, ca un anotimp final, să nu se înjosească histrionesc în faţa oamenilor. Şi poate şi mai rare sunt individualităţile, care, evoluând în celebritate – cum ar creşte o pădure în vitrină sau pe scenă – să nu devie parcuri, adică să nu cedeze publicului loc agreabil pentru bănci şi plimbări comode, în propria lor fiinţă vasală succesului.</p>
                     <p rend="justify">Cei mai mulţi bătrâni sunt parodiile reputaţiei sau poreclei lor din epoca plenitudinei tinereşti. Astfel, întâlneşti într-un salon, de pildă, un om venerabil prin vrâstă, care se arată isteţ şi neastâmpărat, tachinând fetele, atacând cucoanele, pretinzând prin fapta lui să învioreze „tineretul de azi” cu glume, calambururi, istorioare şi anecdote răsuflate, care l-au făcut celebru în tinereţă lui de ieri. Ţi se strânge inima de milă. Surâzi cu efort, cum aplauzi la circ pe nenorocitul acrobat care nu izbuteşte măcar să atragă atenţia cuiva. Îl compătimeşti. Şi n-ai curajul, nimeni nu-l are – respectul bătrâneţii – să-i spui: „Astâmpără-te. Rămâi bătrân. Nu-ţi şade bine să te strâmbi!”</p>
                     <p rend="justify">Dar pe înfundate, tinerii hazlii ai salonului respectiv râd de moşneagul histrion. Ei nu ştiu – ei, cei reputaţi irezistibili – că mâne vor fi la fel cu moşneagul reputat şi el irezistibil în saloanele tinereţii lui.</p>
                     <p rend="justify">Astfel, o victimă a reputaţiei este Iaşul, denumit oraşul cultural, oraşul intelectual. Merită Iaşul această reputaţie?</p>
                     <p rend="justify">Reputaţia, întâi şi întâi, e receptivă. Ea constată o realitate, nu o născoceşte. Reputaţia nu e o lăudăroşenie, o tartarinadă. Această reputaţie a Iaşului însuma o activitate culturală mai proeminentă, mai personală şi mai stăruitoare decât a celorlalte oraşe româneşti. Faptele muntenilor, între care România, sunt fiicele ideilor moldoveneşti, ieşene mai ales. Apoi „Junimea” – acel amestec de cultură şi bun-simţ, de entuziasm şi ironie, de credinţă şi scepticism – e templu moldovenesc, clădit între zările ieşene. Ieşană e şi armonia Eminescu, şi zvonul Creangă, şi zeflemeaua cu monoclu Petrache Carp, şi gravitatea statuară Maiorescu, şi zâmbetul Alecsandri, şi veninul tonic Gheorghe Panu.</p>
                     <p rend="justify">Dar, junimiştii s-au dus: unii în mormânt, alţii în noua capitală a ţării, ducând cu ei altoi moldovenesc, crescut în pepinierele „Junimii”. De-atunci s-au ridicat şi alte generaţii între zările ieşene, visând cu stelele, trudind cu slovele – dar, mai curând decât al bunicilor, exodul lor spre noua capitală a început.</p>
                     <p rend="justify">Iaşul de altădată a îmbătrânit. Mai este el oraşul culturii, oraşul ideilor? Da, pretind ieşenii, dispreţuind de la înălţimea reputaţiei de alţii ctitorită, muncitoarele şi poate vulgarele oraşe ale României Mari.</p>
                     <p rend="justify">Nu! Acest oraş bătrân nu ştie să fie bătrân – nu el, biată făptură de ruine – ci oamenii care-l locuiesc, vanitoşi, caricaturizându-i reputaţia din tinereţă. Nu eşti intelectual fiindcă trăieşti într-o bibliotecă, după cum şoarecii bibliotecilor şi păianjenii lor nu sunt intelectuali, ci pur şi simplu şoareci şi păianjeni. Nici omul care doarme într-o bibliotecă, nu e prin aceasta intelectual, căci somnul nu e susceptibil de astfel de denumiri. Un oraş nu e intelectual prin numărul clădirilor culturale unde învăţăceii tineri deprind să ţie condeiul şi să deschidă gura, ci prin e personalităţi care cu înălţimea lor meditativă şi dominatoare, împrăştie ca o aromă, până departe, şi duhul oraşului în care s-au format. Unde-s aceşti stejari ieşeni, aceşti plopi ieşeni, aceşti brazi ieşeni, spre care ţara să se-ndrepte în procesiuni evlavioase? Eminescu, Alecsandri, Creangă, Panu?</p>
                     <p rend="justify">Aceştia au fost, şi dimpreună au dominat zarea românească.</p>
                     <p rend="justify">Dar acum?</p>
                     <p rend="justify">Acum, într-un oraş bătrân şi înăcrit de vanitate – care vede în Bucureşti Calea Victoriei şi „Capşa”, cum vede ţaţa de la perdeluţa răsucită a geamului tot ce-i urât şi aparent în viaţa vecinilor, neglijând restul – existau două mari ferestre luminate, pe o stradă dosnică, într-o clădire ruinată.</p>
                     <p rend="justify">Acolo, ca acele buhne solitare, stăpânind palatele pustii cu măreţia lor de urne funerare, nopţi de-a rândul veghea un om sur. Tinereţa lui crescuse pe ruinele „Junimii”. Mai răsună încă ecoul paşilor lui Eminescu pe uliţele Iaşului, atunci când tânărul socialist, abia ieşit de pe băncile şcolii, privea luna lui Eminescu, cu întâia dragoste în ochii melancolizaţi amar de Schopenhauer.</p>
                     <p rend="justify">Treptat dispăruseră marii ieşeni, atingându-l toţi cu pulpana umbrei lor istorice, lăsându-l singur în oraşul lor să le vegheze nopţile subt dublul scut de aur al ferestrelor luminate. Acolo era ultimul intelectual al Iaşului. Prin el numai, prin nopţile lui de insomnie, Iaşul putea să judece ţara lui, nu s-o bârfească.</p>
                     <p rend="justify">Dar adresa acestui om era ignorată de mai toţi ieşenii, în afară de proprietarul său, care-i intentase proces de evacuare.</p>
                     <p rend="justify">         *</p>
                     <p rend="justify">Acest supravieţuitor nocturn al marilor ieşeni altădată avea două titluri sociale: profesor universitar şi redactor al revistei Viaţa contimporană. Dar n-avea cărţi de vizită. Nu frecventa pe nimeni, în afară de cei din biblioteca sa. Devenise profesor universitar la o vrâstă când socotea că fiecare student e un echivalent al personalităţii sale, a dascălului tânăr, şi că n-ar fi rău ca, de pe catedră, amical, să le împărtăşească experienţele sale intelectuale. Observase, însă, că el, dascălul, e un exemplar ciudat, cu picioare mult prea repezi pentru ale celorlalţi, cu plămâni mult mai rezistenţi decât ai discipolilor. Se văzuse în situaţia călăuzei pentru piscuri nalte, care n-ar avea nici un client, pentru simplul motiv că turiştii solicitaţi pentru ascensiune preferă berăria sau cofetăria de la poalele muntelui, cu scaune comode, consumaţii delectabile, şi cărţi poştale edificatoare cromolitografic.</p>
                     <p rend="justify">Profesase mai departe – nu putea nici să moară de foame, nici să se facă uşier la Facultatea de litere – dar renunţase la altitudini cu turma după el. Devenise, cum s-ar zice, un profesor sceptic, oarecum mizantrop. Când distingea câte-un apetit intelectual, printre elevii săi, îl invita acasă. Devenea amic, incapabil să fie profesor. Aceste amiciţii îi împuţinaseră simţitor biblioteca. Amiciţia impune sacrificii materiale.</p>
                     <p rend="justify">Între timp, dimpreună cu un grup de prieteni întru entuziasm, înjghebase o revistă voluminoasă, intitulată Viaţa contimporană. Ceilalţi înclinaseră spre titlul mai general şi mai pompos: Viaţa. Adaosul „contimporană” era zâmbetul modestiei lui.</p>
                     <p rend="justify">Entuziasmul care-i solidarizase era o idee, denumită ideea poporanistă. Programul revistei „literare şi sociale”, nu de „literatură socială”, cum de la început fusese botezată de adversari, era simplu ca un precept al celebrului deschizător de uşi deschise: La Palisse. Redactorul cerea scriitorilor, artiştilor în genere, să aibă faţă de fenomenul ţărănesc o atitudine artistică, adică imparţială. Să nu facă compot de ţărani cum făcea Alecsandri, dar nici să nu dispreţuiască pur şi simplu starea primară a acestei clase inculte, brutale, instinctive, făcând-o insuportabilă nasului estetizant. S-o facă să trăiască aşa cum e, în adevărul social care-a creat-o. Departe de-a cere scriitorilor literatură ţărănească, le semnala dificultatea unei literaturi având ca subiect ţăranul şi viaţa lui, din pricina perspectivei de cugetare obiectivă, pe care mai ales acest subiect o cerea creatorului.</p>
                     <p rend="justify">Fusese înţeles atât de bine, încât ani de-a rândul poşta redacţională îi adusese vrafuri de poezii şi proză care slăveau fad şi nătâng pe „ţăranul împilat”, „glia umedă de roua sângelui”, şi pe „martirul ogoarelor”. Natural, coşul redacţional respectase traiectoria: tout à l'égout. Dar şi mai ciudat, reputaţia acestei reviste cu atitudine atât de eclectic artistică în faţa clasei ţărăneşti, creştea fals, formidabil de fals, în entuziasmul tuturora. Această revistă cu precepte pur artistice era socotită ca un organ literar de slăvire a ţărănimii, ceea ce determinase o serioasă curiozitate şi poate şi caritate socială pentru ţărani, fapt care îndestula, într-o măsură, programul social al revistei, dar nu şi pe cel literar. Venise războiul. Urmase exproprierea. Revista, cu acelaşi titlu, care acum părea o impertinenţă, reapăruse.</p>
                     <p rend="justify">—  De ce mai trăieşti? Ce mai vrei? i se spunea. Vremurile împilării ţăranilor au trecut. Lasă amintirea cruciadei duse pentru ţărani. Ai liberat Sfântul Mormânt; du-te acasă. Adică: dispari.</p>
                     <p rend="justify">S-ar fi zis că nimeni nu observa – în genere subtitlurile sunt rareori citite – că pe coperta revistei figura menţiunea: „Literară şi socială”, şi că, în cuprinsul său se discutau alte probleme sociale, tot atât de grave, şi tot atât de miop privite până atunci, ca şi problema ţărănească de odinioară; şi că, pe deasupra, revista – literară exact în proporţia în care era socială – tipărea literatura cea mai publicabilă a epocii de după război. Se întâmpla cu Viaţa contimporană acelaşi fenomen al poreclei sau reputaţiei, care ucid sau ascund realitatea.</p>
                     <p rend="justify">Aşadar, redactorul Vieţii contimporane era socotit îndeobşte, în domeniul literar, ca un echivalent al acelui ireductibil român care afurisea Parisul, pretinzând că acolo a murit de foame fiindcă nici un restaurant n-a vrut să-i servească mămăligă, sarmale cu varză şi ciorbă de potroace.</p>
                     <p rend="justify">Între timp, îndărătul celor două ferestre luminate, în vibraţia amiezii spectrale, volumele lui Marcel Proust aveau în ţara românească întâiul lector demn de epopeea insomniei lor, în straniile perspective ale timpului, discompus.</p>
                     <p rend="justify">         *</p>
                     <p rend="justify">La poalele piramidelor, un copil egipţian, răsărit din nisip ca un fragment de umbră al piramidei, îţi oferă un scarabeu. Acuma l-a găsit, scotocind nisipul. E cald. Ţi-l vinde pentru preţul derizoriu de doi piaştri. Departe de-a te tocmi, îi mai dai doi piaştri, ca să n-ai impresia că-l furi pe bietul copil. Ai generozitatea omului care-a făcut o strălucită afacere.</p>
                     <p rend="justify">Abia la Cairo, într-o cafenea, afli că scarabeul e made în Germany, şi că zeci de negustori ambulanţi îl vând în cafenele – cum la noi se vând alunele americane – cu un piastru duzina; acesta fiind preţul iniţial.</p>
                     <p rend="justify">La New-Castle, în Anglia, cumperi o brichetă originală, a cărei flacără în loc să fie stinsă de vânt, e înteţită. „Ai dracului oameni englejii!” îţi spui admirativ, făcând din brichetă o alegorie a vitalităţii engleze, pe care vrăjmăşiile continentale o sporesc. Dar pe vaporul care te aduce în ţară, într-o zi de plictiseală, pe când îţi răsuceşti admirativ bricheta, observi că şi invenţia britanică e made în Germany.</p>
                     <p rend="justify">De la Madrid vrei să te-ntorci în ţară cu puţin spirit specific, consemnat în artă. Cumperi nişte castaniete al căror tril de toacă l-ai auzit, sedus, sunând în mânile nervoase ale dansatoarei spaniole, întovărăşindu-i onctuosu-i şold.</p>
                     <p rend="justify">Cumperi şi o lamă de Toledo. E glorioasă ca un vers de epopee; e iute ca o limbă de şarpe; şi-i înflorită, ca şi cum pe luciul ei metalic o lună plină ar fi imprimat umbra unei frunze migălos zimţată.</p>
                     <p rend="justify">Şi castanietele, şi lama de Toledo sunt made în Germany. Devii atât de bănuitor, încât te-ntrebi dacă blana ursului polar, călătorind la Pol pe un sloi de gheaţă, nu e şi ea made în Germany.</p>
                     <p rend="justify">În produsele sufleteşti şi intelectuale cele mai diverse vanitatea are înfiorătoarea universalitate a produselor made în Germany. Orice revistă literară sau socială e un grup de individualităţi legate printr-un entuziasm comun – principiu de temporară înrudire – printr-o atitudine similară în faţa vieţii, în esenţă, se înţelege – dar şi un grup de vanităţi, şi poate mai ales. Iscălitura de pe copertă semnalează pe producătorul articolului, al prozei sau al versului din cuprinsul revistei. Desigur că e legitim şi onorabil să fii proprietarul unei case ridicate prin munca ta; dar e foarte agreabil să stai pe pragul sau în poarta casei tale, ca vecinii să te vadă pe soclu, ca trecătorii să te ştie. Poate că mai mult decât existenţa casei de tine clădită, privirea vecinilor şi a trecătorilor – admirativă sau invidioasă – ţi-e răsplata efortului. Acea privire îţi îngraşă sufletul şi-ţi dilată nările. Ea îţi dă acolada.</p>
                     <p rend="justify">Se întâmplă, natural, ca multe articole să nu fie iscălite. Modestie? Nu! Laşitate sau prudenţă. Nu-ţi vine să iscăleşti articolul injurios, a cărui glorie se revarsă asupră-ţi cu vânt de palme şi praf de injurii. E atât de previzibil şi normal acest anonimat în care răutatea sau curajul sunt deghizate subt mască şi pelerină, încât legea presei a prevăzut printr-un articol, că redactorul revistei sau gazetei e răspunzător de calomnia sau injuria cuprinsă în articolele anonime. Sunt şi articole, mereu iscălite de un nume care e un pseudonim sau pur şi simplu cu două sau trei steluţe. Dar când, într-un oraş, un singur om va umbla pe străzi mascat sau costumat, însă totdeauna cu aceeaşi mască şi acelaşi costum, va fi cunoscut de către public mai bine decât toţi cetăţenii descoperiţi, Aşa că aceste pseudonime, departe de-a exprima modestia sau dorinţa de anonimat, exprimă ori jena pentru numele adevărat – te lepezi de el, rebotezându-te – ori dorinţa de-a se singulariza în plină piaţă publică.</p>
                     <p rend="justify">Revista Viaţa contimporană avea mulţi proprietari stând pe pragul casei lor, expunându-se privirii celorlalţi. Cu alte cuvinte, avea mulţi colaboratori. Sumarul ei, afişat pe copertă – pentru lesnicioasa edificare a lectorului – producea multe nume de intelectuali emeriţi şi artişti reputaţi. Rareori însă zăreai numele redactorului, de fapt directorului ei. Şi totuşi, el era colaboratorul cel mai statornic şi cel mai proteic. O jumătate de revistă era scrisă de el, dar sumarul era iscălit de alţii. Iar articolele de critică literară, pe care trebuia să le semneze – ca să dea sumarului prestigiul numelui său – cădeau în coada sumarului, acolo unde listele de mâncare anunţă apele minerale, şi termometrele, zero grade. Rol de scafandru, după cum se vede, nu importanţă de far. Din această pricină, i se reproşa lipsa de productivitate. Căci nimeni nu-şi dădea seamă că o revistă nu trăieşte prin salonul de recepţie – adică prin beletristică şi articole – ci prin obscurul complex al gospodăriei redacţionale: polemici, însemnări, recenzii şi tot felul de rubrici permanente, strecurate printre producţiile de gală, dar sporadice. Aceste rubrici, aceste note dau unei reviste o anumită atmosferă, o anumită viaţă. Toate aceste rubrici permanente sunt atribuite totalităţii colaboratorilor – care acceptă cu un surâs modest denunţarea paternităţii lor colective – nu obscurului redactor, care e un şef de orhestră, nevăzut, şi pe deasupra pe rând şi oricând înlocuitorul anonim al fiecărui solist absent. Astfel, treptat, redactorul Vieţii contimporane făcuse gloria altora: a tuturor colaboratorilor. Miniştri, dascăli universitari, academiciani, oratori publici, mari avocaţi, produceau în viaţa socială, ca un paşaport diplomatic, titlul de colaboratori ai Vieţii contimporane. Vorbeau desigur cu oarecare deferenţă despre redactorul acestei reviste, dar cu deferenţa miloasă şi compătimitoare a copilului de ţară, care odată ajuns, vorbeşte despre viaţa de martiră a bietei maică-sa, pe care însă n-o mai frecventează, recunoscându-i jertfa mai mult decât valoarea, pentru a converti această jertfă într-un atribut moral al provenienţei sale de jos. Prestigiul muncii anonime a acestui redactor, trecuse asupra revistei. Ori, revista erau toţi, în afară de redactorul ei. Revista Viaţa contimporană, în gura unui fost sau prezent colaborator, se traducea prin orgoliosul plural „noi”, împănat de singularul „eu”, procurator al pluralului. Dar pronumele „el”, al redactorului, era treptat exclus.</p>
                     <p rend="justify">Aşa că, încet cu încetul, însuşi redactorul revistei ajunsese să se deposedeze de revista lui. O iubea ca pe o faptă a unei colectivităţi. O idolatra ca pe un copil al altora, crescut numai de el. Pentru el, revista lui devenise o fiinţă de sine stătătoare, exterioara lui. Ciudat, acest om – care în viaţa privată nu purtase niciodată emblema românească, injuria, iar în viaţa publică nu depăşise niciodată hotarul ironiei descriptive, nu exclamative – era înjurat pur şi simplu. Drept răspuns la un articol în care dovedea nulitatea unui scriitor, era apostrofat cu vorbele: „bătrân, neurastenic, maniac”. Nu răspundea. În schimb, cea mai neînsemnată cârtire sau defăimare a Vieţii contimporane îi înarma luciditatea cu cele mai subţiri săgeţi ale sarcasmului. Îşi apăra revista, reputaţia ei: singurul punct vulnerabil al impasibilităţii lui. Din această cauză, era atacat mai ales personal. Tăcerile lui însemnau pentru adversari un succes. Pe acesta li-l lăsa, zâmbitor.</p>
                     <p rend="justify">Revista Viaţa contimporană avuse pentru el două semnificaţii. Întâia, comună tuturor întemeietorilor: aceea de arenă onestă, pentru lupta socială şi literară. A doua semnificaţie îi era strict personală. La Universitate, apoi în viaţa de toate zilele, nu găsise interlocutori. Mintea lui prea repede, corosiv lucidă, şi prea înaltă, nu găsea între camarazii de vrâstă, profesie şi viaţă, replica egală, comprehensivă, deopotrivă de elastică, deopotrivă de dură. Renunţase deci la oameni. Dar activitatea lui de la Viaţa contimporană nu era decât o veşnică scrisoare adresată anonimului din mulţimea anonimă: acela trebuia să existe. Fără de această ultimă speranţă, desigur că redactorul Vieţii contimporane ar fi renunţat la viaţă, după ce renunţase la oameni.</p>
                     <p rend="justify">Pe acest anonim camarad al minţii sale, pe acest frate întru singurătate şi înaltă veghe, nu-l căuta ca Diogene – poate fiindcă se temea să nu-l găsească. Dar lui îi scria. Pentru el vorbea. În faţa lui se lupta. Activitatea consemnată în paginele revistei, în perspectiva ei totală, arăta o puritate de sinceritate, de onestitate morală şi intelectuală, cum se găseşte rareori numai în viaţa oamenilor care trăiesc subt privirea lui Dumnezeu, la o parte de tumultul vieţii.</p>
                     <p rend="justify">Două particularităţi îi dăduseră oarecare notorietate pitorească printre concetăţenii săi: viaţa de noapte şi fobia microbilor.</p>
                     <p rend="justify">Un om care-şi petrece nopţile primind lume la el acasă, organizând sindrofii cu fatalele partide de cărţi sau care face chefuri în oraş e reputat „om de viaţă”. Vocabularul clasificator însă n-a găsit alt cuvânt pentru cel care-şi petrece nopţile trăind, în clipa când ceilalţi dorm sau fac chef, decât acela de neurastenic. În noapte şi printre cărţi, acest om trăia ca pădurarul în inima pădurii. Şi faţa lui, învăluită în păr sălbăticit un pic pe tâmple şi în barbă, avea oarecare asemănare cu chipul pădurarilor pe care-i vezi răsărind subt solemnele bolţi vegetale, din umbra unui stejar, ca nişte pustnici gravi, cu ochi limpezi şi ageri, aducând şi cu bufniţa şi cu vulturul. Paloarea feţii însă, aparţinea cărţilor. Purta vaste pălării negre cu margine lată, şi pelerină. Aşa răsărea pe uliţele dosnice ale Iaşului, mergând spre Universitate. Dacă l-ar fi întâlnit prin ruinele Iaşului, Rembrandt ar fi tresărit şi l-ar fi privit lung şi altfel decât rarii concetăţeni care-l întâlneau, măsurând ironici această apariţie de umbră, cu prea multă lumină în faţă, şi-atât de puţin actuală din punct de vedere vestimentar.</p>
                     <p rend="justify">Trăsăturile acestui om, curbe, umerii obrajilor proeminenţi, orbitele adânci, fruntea lată şi dreaptă, nasul coroiat fără hrăpăreaţă ascuţime, dovedeau o osatură fermă, nu bicisnică. Pe această osatură viguroasă, în fineţea ei, din adâncul orbitelor, ochii priveau clar. Acolo le era locul, în adânc. Erau căprui, dar umbra orbitei îi făcea negri şi parcă mai mari. Aveau ceva din rotunda claritate a ochilor de buhnă, mai ales că nasul pornea curb dintre ei. Nimic febril pe-această faţă. Calm, dar ager. Marile căpetenii militare aşa visau. În preajma luptelor privindu-şi ostile în bivuac la lumini de focuri arămii.</p>
                     <p rend="justify">A  doua particularitate a acestui om era fobia microbilor. Îi vedea presăraţi sarcastic pe toate cele: pe mâna prietenilor, pe clanţa uşilor, pe cartonul ţigărilor. Fumător pasionat, nu-şi fuma ţigara decât după ce-i pârjolea cartonul la flacără, făcând din el un fel de frigărui fierbinte. Din această cauză, buza de jos era uşor arsă. Aceşti microbi, permanenţi pe toate cele, îi dădeau gesturi alegorice parcă. După ce strângea o mână – politicos, nu întorcea spatele celor care-i întindeau mâna – scotea dintr-un buzunar o sticluţă cu sublimat sau cu alcool de peste patruzeci de grade, şi se dezinfecta. Microbii îl izolau complect de viaţă. Nimeni nu-i făcea vizite, nimeni nu-i pretindea.</p>
                     <p rend="justify">         „Lasă-l, domnule, ăsta trăieşte noaptea ca huhurezii şi se teme de microbi!”</p>
                     <p rend="justify">Nimeni nu-şi dădea seamă ce zâmbet ironic avea această viaţă de noapte şi această fobie de microbi. Poate că nici el nu-şi mai dădea perfect seama. Dar există o formulă mai fericită şi mai cuviincioasă – care să te izoleze de oameni, fără a le spune: „Da-ţi-mi pace, imbecililor!” – decât viaţa de noapte şi fobia microbilor? Căci aceeaşi mână care se dezinfecta după ce strângea o altă mână, nopţi întregi, fără mănuşi şi fără sublimat, şi le petrecea mână-n mână cu volumele lui Tolstoi, Dostoievski sau Proust. Continua desigur şi când era singur să-şi flambeze cartonul ţigărilor, dar mirosul şi gustul de ars, nu distrugerea microbilor, îi deveniseră încet cu încetul, tot atât de necesare ca şi tutunul.</p>
                     <p rend="justify">         *</p>
                     <p rend="justify">Iaşul are o grădină, Copoul, reputată frumoasă prin decret municipal şi cor civic. E frumoasă în măsura în care orişice grădină cu flori şi copaci bătrâni e frumoasă<hi rend="color(#000000)">…</hi>  Atributul floral şi vegetal nu-i lipseşte: prin aceasta e grădină. Ca să fie frumoasă, însă, grădina trebuie să aibă acel echilibru subtil, acea transfigurare a naturii, care face altfel frumoasă o armonie de culori zugrăvite, alături de culorile livezilor şi-ale luminii. În lunca ei natală, floarea necultivată e sinceritatea, e candoarea luncii, şi e frumoasă fiindcă exprimă această sinceritate, această candoare, care depăşesc arta, convieţuind alături cu ea. Dar în clipa când nu mai răsare din pământ împodobindu-l involuntar, ci e aşezată de mâna omului într-un pământ îngrădit, cultivat, destinat înfrumuseţării, floarea e supusă aceloraşi legi artistice, ca şi sunetul în fraza muzicală, ca şi vorba în vers, ca şi culoarea în pictură. Frumoasă în sine, latent, ea ori devine frumoasă prin armonia care o însumează altfel decât natura, ori devine sunet fals, pretenţios, vulgar, ca tot materialul prim artistic, pe care mâna omului nu l-a înviat prin creaţiune, desprinzându-l din natură. Aşadar, într-un parc, într-o grădină publică, nu mai apreciezi materialul vegetal şi floral din care sunt alcătuite, ci existenţa sau inexistenţa armoniei artistice, a creaţiunii omeneşti.</p>
                     <p rend="justify">Din acest punct de vedere – adică respectând firescul criteriu – grădina Copou e slută şi vulgară. Ea indispune ochiul ca un salon de mahala pregătit pentru recepţia deputatului, ca o romanţă a lunii dedicată primarului, ca o poezie epică închinată cutărui general de brigadă.</p>
                     <p rend="justify">Ca şi Mitropolia ieşană, şi ca şi atâtea clădiri recent înălţate pe blândele uliţi ale Iaşului, ea nu respectă armonia florentină a zării ieşene, atât de pur ondulată de linia dealurilor, că pare un văl fluturând de pe umerii goi ai unei madone care se închină – şi sfidează, grosolan epatată, modestia artistică a ruinelor ieşene. Totuşi, ieşenii se plimbă pe aleile Copoului şi îl admiră, aceiaşi ieşeni care compătimesc Bucureştiul, fără să cunoască Cişmigiul, grădină grasă, care nu-i departe de frumuseţă, deşi plină de doici, de ordonanţe şi de boanghini.</p>
                     <p rend="justify">Grădina Copoului debutează printr-o alee centrală, mărginită de o parte şi de alta, cu bănci vopsite verde. Arhitectul grădinii a avut desigur concepţii grandioase. El a vrut oarecum să cânte din ocarină fanfare eroice. A izbutit. Această alee dominantă a Copoului, e ridicolă şi pretenţioasă. A reuşit organizatorul grădinii să facă din ea un pretext pentru alee, cum bătrâneţa face din capul omenesc un pretext pentru dilatarea cheliei. Cât de just ieşană ar fi fost o întortochere de poteci printre straturi de flori! Ce viaţă armonios distribuită ar fi dat grădinei aceste poteci alegre, chemând perechile în toate părţile cu zâmbete de flori – în locul acestui fals bulevard, odios ca un guler înalt şi rigid pe gâtul unui copil limfatic. Această alee centrală e plină ca vestibulul unui dentist celebru. Lumea stă şi se plimbă acolo numai. Restul grădinei e gol; copacii nu se plimbă. Când se dau serbări – kermeze: aşa anunţă afişele – grădina e neîncăpătoare, adică aleea, faimoasa alee, căci grădina e aleea precum aleea e grădină. Două mişcări în răspăr, în sus şi în jos. Ce fac oamenii aceia? Se plimbă? Nu! Se freacă unii de alţii ca periile în mânile lustragiului, atunci când îşi iau avântul. Se respiră, nas în nas, ca miopii când se întâlnesc cu felinarele. Se împroaşcă necontenit cu praful scărmănat de paşii lor îndesaţi. Asta se cheamă a lua parte la o kermeză.</p>
                     <p rend="justify">În fundul aleei, ca un sughiţ al perspectivei, se ridică un obelisc, la picioarele căruia, aşezaţi pe labe, patru lei de piatră – poate că-s sfincşi – veghează. Aceşti lei, de când au devenit de piatră s-au îngrăşat. Au oarecare asemănare cu obezitatea scroafelor, dar sunt lei. Botoşi şi mahmuri ca începutul unui formidabil gutunar în nasul bont al unui om fălcos, n-au batistă fiindcă sunt lei. Nu rag, nu urlă, nu mârâie, dar fălcile lor de piatră abia pot stăpâni o vărsătură în cascadă.</p>
                     <p rend="justify">Bieţi lei ai Africei, cine v-a pus să deveniţi celebri?</p>
                     <p rend="justify">Al doilea edificiu al acestei alei, e vegetal: un tei bătrân, cu floare şi umbră dulce. E numit – de aici se naşte catastrofa – teiul lui Eminescu.</p>
                     <p rend="justify">—  Aici visa Eminescu, îţi explică ieşeanul, arătându-ţi teiul încercuit de bănci populate.</p>
                     <p rend="justify">Aici n-a visat niciodată Eminescu, subt acest tei situat pe aleea principală a Copoului. Căci dacă aşa înţelegea Eminescu să viseze, se instala cu scaunul şi masa „de brad” în galantarul celei mai mari magazii de pe strada Lăpuşneanu. Eminescu n-a visat în faţa nimănui. Avea o pudoare cu dimensiuni de munte abrupt, asasin pentru turişti.</p>
                     <p rend="justify">Tu, oricine vei fi, citeşte cât vrei slova lui Eminescu, fii familiar cu ea cum eşti cu cerul de deasupra ogrăzii, aibe-o în gură cât vrei şi când vrei ca pe-o pastă de dinţi şi ca pe un şpriţ de la gheaţă – dar lasă-i viaţa, lasă-i visul. Nu crede că visa aşa cum stai dumneata în faţa fotografului, nici cum te razemi în cot de balustrada lojei, la concertul fără muzică melodioasă.</p>
                     <p rend="justify">Nu!</p>
                     <p rend="justify">Eminescu, omul acela care avea o bucată de cer în loc de frunte, în clipa când îndoia spre pământ creanga de luceferi a cerului, poate rodea în dinţi un vârf de creion, sau îşi muşca musteaţa, singur, fără să-l vadă şi să-l ştie nimeni.</p>
                     <p rend="justify">Şi-n clipa când, cu crengile toamnei în braţul lui, arăta: „Vezi, rândunelele se duc, Se scutură frunza de nuc, Se lasă bruma peste vii, De ce nu-mi vii? De ce nu-mi vii?” nu crede că era ca Hamlet când o trimete, pe scenă, pe Ofelia la mânăstire! Nu! Într-o crâşmă de mahala a Iaşului, cu răspopitul Creangă, urât ca o gorilă şi bun, ca un miros de fum şi baligă în soare, în faţa unei sticle de poşârcă – chipul lui Eminescu zâmbea lui Creangă, ciocnind paharul, şi sufletul lui dezlega toamna, cu gest de orizont.</p>
                     <p rend="justify">Subt teiul lui Eminescu, tinerii visători ieşeni fac inhalaţii eminesciene.</p>
                     <p rend="justify">La stânga aleei, subt un chioşc circular, nechează fanfara militară. Faţă-n faţă cu chioşcul alămurilor, de cealaltă parte a aleei, un pavilion cu ferestre colorate transportă în această grădină, nu departe de faimosul tei, visul cu halbe de bere, sirop, gustări în scobitoare, şpriţ şi alune americane.</p>
                     <p rend="justify">Iată grădina Copoului.</p>
                     <p rend="justify">Dar în fundul ei, într-un zaplaz înalt de scânduri putrede, vizibilă numai prin clanţă, atât e de mică şi de ştearsă, se deschide scârţâind o uşiţă. E situată în grădina Copou, cum sunt uşele cămărilor: în fundul obscur al casei. Pleci capul, îndoi umerii – uşiţa e scundă, ridici piciorul – pragul e nalt, ai impresia că escaladezi o fereastră – şi intri deodată, lăsând în urmă toate amintirile urbane, în cea mai dulce lumină din câte ţi-a fost dat să întâlneşti. Crezi că-i un fum albăstrui ca cel de cetini în dreptul pădurilor de brazi, dar nici brazi nu-s, nici fum nu-i. E lumina îndulcită într-atâta, încât îţi pare fum. O potecă lungă, acoperită cu iarbă, romaniţe şi rochiţa-rândunelii, printre păpuşoi, se apleacă la vale şi se duce, se duce cu mişcări de izvor până departe. Şi iat-o revărsată-n aer, miere şi-n dealurile albastre, uşoare, fluide ca un cer de toamnă coborât pe pământ ca fumul de tămâie din cădelniţă. Îţi vine să înclini capul pe umăr surâzând. Unde eşti? Parcă s-au născut aici, din aer şi melancoliile luminii, versurile: „Pe-un picior de plai Pe-o gură de rai<hi rend="color(#000000)">…</hi>”</p>
                     <p rend="justify">Numai contururi blânde, ca versul Mioriţei. Nici-o asperitate, nici-o duritate. Toate liniile au curba obrajilor de copii şi a dezmierdărilor pe frunte. Acolo-i păpuşoi; acolo-s vii; acolo în verdeaţă e o casă, e un fum; acolo latră cânii; acolo sună o talangă; acolo cântă un cucoş; acolo cade alb un zbor de hulubi; acolo-i un cuc; acolo-i o mierlă<hi rend="color(#000000)">…</hi>  Şi peste toate, lumina ca tăcerea unui surâs şi ca somnolenţa unor mari ochi albaştri.</p>
                     <p rend="justify">Ce semn se desprinde de pe hotarul luminii? Cine te priveşte peste marginele lumii, ridicat deasupra ei?</p>
                     <p rend="justify">Orizonturile s-au deschis ca nişte mari vitralii. Zările sunt mai adânci, lumina mai afundă şi limpede ca tăcerea unei mulţimi îngenuncheate.</p>
                     <p rend="justify">Ceahlăul!</p>
                     <p rend="justify">În clipele de mare cumpănă şi îndoială, aşa se arăta prezenţa lui Dumnezeu, pustnicilor deznădăjduiţi, cu credinţa zdruncinată.</p>
                     <p rend="justify">Ceahlăul! Flacără albastră desprinsă din albastrul zărilor. Cunună de fum peste cenuşa norilor. Pisc în soare deasupra trecutului. Şi ai descoperit semnul poruncii. Îi vei da ascultare. Niciodată nu vei părăsi oraşul mort. Ceahlăul ţi-a dat, albastră, acolada azurului.</p>
                     <p rend="justify">O  simplă uşiţă de lemn despărţea Copoul de golful albastru al plutirii spre Ceahlău. Tot atât de bruscă fusese, pentru Dănuţ, tranziţia de la viaţa ieşană – cea pe care o cunoscuse în timpul zilei – la atmosfera odăii în care trăia redactorul Vieţii contimporane.</p>
                     <p rend="justify">Numai strigătul trufiei lirice a lui Jean-Cristophe în clipa când cunoaşte întâia iluminare a prieteniei – „J'ai un ami! J'ai un ami!” – ar putea traduce cadenţa inimii lui Dănuţ, după ce făcuse, împreună cu Mircea, întâia vizită acestui om.</p>
                     <p rend="justify">Iată răsfrângerea imediată în scrisoarea pe care Dănuţ, chiar în acea noapte, i-o scria Monicăi: „Dragă Monica, Fac mea culpa, fiindcă sunt cinci dimineaţa şi nu dorm, şi fiindcă nu ţi-am ascultat mai demult îndemnul de-a cunoaşte pe fostul tău profesor de la Facultatea de litere. Ce vrei? Noţiunea de profesor universitar – şi încă de literatură – mă crispează ca valeriana pe pisici.</p>
                     <p rend="justify">Ştiu! Mi-ai spus de atâtea ori – şi m-ai convins – că acest profesor nu invită literatura pe patul lui Procust; că n-are cântar farmaceutic pentru vis, nici basculă decimală pentru viaţă; că vorbele lui nu merg în pas de defilare, ci, dimpotrivă, au elocinţa încâlcită şi abruptă a pasului împleticit pe clinuri de munte neumblat – totuşi<hi rend="color(#000000)">…</hi>
                     </p>
                     <p rend="justify">Ce-i bun pentru alţii nu-i bun pentru tine. Mic sunt desigur, faţă de un Eminescu, faţă de un Caragiale, dar eu sunt eu, altul decât Eminescu, altul decât Caragiale, şi călăuza unică pentru cunoaşterea lor, eu, intactul, cunoscut numai de tine, nu puteam s-o accept.</p>
                     <p rend="justify">Această neacceptare era poate şi închipuirea tinerească a oricărui începător că nu poate fi înţeles de alt om – oricât de inteligent şi comprehensiv – mai în vârstă decât el, dar şi pudoarea – trufie a pudoarei – de planetă nouă, pe care nici o lunetă astronomică n-a întâlnit-o.</p>
                     <p rend="justify">Ţi-am mai spus ce dar ai tu – miraculos pentru mine ca mersul lui Isus pe ape – de-a mă deschide clar în faţa ta. Lângă tine sunt eu în întregime, fără nevoia de-a mă dovedi şi explica. Lângă alţii sunt ca o casă ermetic închisă deodată: ferestrele dispar zidite, uşile dispar tencuite. Lângă tine se deschid de la sine ferestre mari prin care vezi tot. E ca o amplă respiraţie a plămânilor mei. E ca o dezlegare a îngheţului. E ca o dispariţie de nouri masivi. Sunt eu, dar sunt în întregime subt privirea ta. E mai mult decât dragostea. E o senzaţie de primăvară care izbucneşte din pământ cu florile şi cu jivinele deopotrivă.</p>
                     <p rend="justify">Dar tu eşti Monica.</p>
                     <p rend="justify">Nu-mi închipuiam ca alături de un alt om, fără de elanul iubirii, miracolul să se repete. Totuşi s-a repetat. Am avut fericirea de-a fi profund străveziu alături de un om pe care atunci l-am cunoscut, de care nici dragostea, nici amintirile nu mă legau. Acest salut, această totală descoperire a fiinţei intime, care-şi pleacă nu pălăria ci misterul opacităţii în faţa unui alt om, l-am cunoscut din nou, şi altfel decât lângă tine, în această noapte. Înţelegi ce mă leagă şi cum mă leagă de acest om. Sunt fericit că tu l-ai preţuit înaintea mea, fiindu-mi tot tu, şi de astă dată singură călăuză spre singurele mele bucurii.</p>
                     <p rend="justify">Voi cerca să te fac să participi la această vizită.</p>
                     <p rend="justify">La unu noaptea mă opream, însoţit de Mircea, în faţa ferestrelor luminate, care răsturnau o punte galbenă de-a curmezişul străzii, oglindindu-se şi-n zidul din faţă, ca două vechi icoane.</p>
                     <p rend="justify">Mircea a bătut la o fereastră. Şi Mircea, şi eu, aveam un aer de conspiratori. Eram neliniştit. Iar trebuia să vorbesc, şi pe deasupra, în faţa unui om inteligent dar cu totul necunoscut mie. Mă pregăteam parcă să dau un examen, să pledez un proces. Eu, cel cu vorbe somnoroase, lipsit de spontaneitate, fals de câte ori doresc să fiu cât mai natural în faţa unui necunoscut demn de stimă – îmi aduceam sufletul de ureche, ca pe un copil care nu vrea să spuie bună ziua musafirilor din salon. Şi pe deasupra era în gândurile mele zăpăceala festivă a oraşelor de provincie în preajma sosirii regelui. Dar drumul de la ferestrele dinspre stradă, până la uşa de dindos, m-a schimbat. Închipuieşte-ţi poarta: o poartă din acelea de lemn, strânsă în alveolele pământului îngrămădit în jurul ei. Are un lacăt şi zăvor, şi nu se deschide decât o dată pe an, toamna, când intră lemnele şi căruţa cu legume. Portiţa ei e îndărătnică şi buclucaşă. E caracterizată prin aceea că nu vrea să se deschidă. Trebuie s-o hurduci, s-o salţi, s-o împingi cu umărul, şi abia după îndârjită luptă izbuteşti s-o dai în lături, într-un scârţâit mârâitor.</p>
                     <p rend="justify">În ogradă, iarbă deasă şi grasă ca în ograda unei mănăstiri. Pământul e ondulat, plin cu gheburi şi scobituri, aşa că pasul trebuie să fie atent şi capul inclinat.</p>
                     <p rend="justify">Era noapte neagră cu câteva stele. După lumina puternică a ferestrelor din faţă, ochii noştri nu mai distingeau nimic. Bâjbâiam în urma lui Mircea. Şi cei câţiva paşi de la ferestre până la uşa de dindos, mi-au rechemat fulgerător amintiri din copilărie. Ştii dorul nostru – tu, Olguţa şi cu mine – de mister, de aventuri, prin noaptea livezii de la Medeleni. Instinctiv ne îmbrăcam cu pelerine. Olguţa, în frunte; noi, în urmă. Eu îmi închipuiam – gândul detrona şefia de fapt a Olguţei – că sunt căpitan de haiduci şi că-i conduc la un atac nocturn. Mergeam de jur împrejurul casei; broaştele, cu saltul lor moale, îmi dădeau bătăi de inimă: un licurici mă făcea să tresar, ca un ochi de lup. Dar făceam o baie de mister eroic. Îmi încruntam sprâncenele – ca să fiu mai fioros – eram convins că am voce de bas, musteţi şi pumni care-ar fi ucis un bou şi dărâmat un zid. Îmi încordam muşchii, şi simţeam parcă duritatea defensivă a unei zale ascunsă sub cămeşă. Era în mine şi spaima celor din casa împrejmuită, şi calmul încordat al haiducilor care atacau<hi rend="color(#000000)">…</hi>  La urmă ajungeam în bucătărie. Eram decepţionat de cozile bucuroase ale cânilor, de sunetul farfuriilor spălate, de zâmbetul babei care ne oferea cucoşei – dar şi fericit că eram, în sfârşit, la lumină, între oameni.</p>
                     <p rend="justify">Ce formidabile instantaneităţi are sufletul nostru! Această ogradă necunoscută, prin care bâjbâiam spre un om necunoscut, îmi devenise familiară după întâiul pas, ca şi cum, orb, aş fi zâmbit în ograda copilăriei mele, căutându-vă pe voi.</p>
                     <p rend="justify">Am aşteptat în faţa unei uşi de lemn cu geamlâc, dând pe un coridor întunecat. În sfârşit, în fund, s-a crăpat o uşă vestind lumina dinlăuntru, şi a apărut, cu părul vâlvoi şi barba zburlită, c-o pelerină pe umeri şi o lumânare în mână, un fel de stareţ împresurat de mari palpitări de umbre şi lumini. Era ceva subpământean în această apariţie, ca o întâmpinare din vechi veacuri, în fund de catacombe. Uitasem că sunt în Iaşi, că trăiesc în această epocă. Eram în preajma unei legende.</p>
                     <p rend="justify">Învârti cheia în broască, aşeză lumânarea pe un dulăpaş de lângă uşă şi dispăru grabnic, proiectându-şi fâlfâirea enormei umbre.</p>
                     <p rend="justify">—  Nu intrăm?</p>
                     <p rend="justify">—  Stai să-nchidă uşa. Se teme de curente, zâmbi Mircea.</p>
                     <p rend="justify">Am intrat. Respectând parcă un rit, Mircea luă lumânarea de pe dulăpaş, călăuzindu-mă. Miros umed de pivniţă leguminoasă, îmbinat cu căldură de pod încins. Scândurile se cutremurau subt paşii noştri, ca o barcă veche. Pe lângă ziduri, teancuri de reviste şi de cărţi. Ne simţeam spionaţi de ochi de şoareci. Lângă uşa odăii, un butoiaş; pe părete, un portret îngălbenit al lui Eminescu. Un Eminescu îngrăşat la jaţă, puhav, cu musteaţă groasă, şi ochi rătăciţi.</p>
                     <p rend="justify">Am intrat în penumbra unei odăi îmbibată de fum tabagic. În treacăt am zărit patul, un bec electric suspendat ca un păianjen, deasupra căpătâiului, o masă plină de cărţi, o cană galbenă cu reliefuri, acoperită cu un şervet.</p>
                     <p rend="justify">Şi din această odaie am păşit brusc în viscolul incandescent al odăii cu ferestre luminate. Eram ca într-un fulger de magneziu.</p>
                     <p rend="justify">Îţi mai aduci aminte, Monica, de o fotografie dintr-un album de la Medeleni, reprezentând un călugăr franciscan, încins cu o frânghie, în mijlocul Pieţii San-Marco, învăluit în zboruri de hulubi? Înlocuieşte hulubii cu cărţi, Piaţa San-Marco prefă-o într-o vastă bibliotecă fumegândă, şi vezi în mijlocul ei un călugăr franciscan, cu pelerină de umeri, împrejmuit ca de un zbor de cărţi. Aşa l-am găsit pe profesorul tău. Cărţile nu mai erau hârtii neînsufleţite. Vibra în ele o agerime, o palpitare de zbor. Şi le vedeai pretutindeni. Din podele până-n tavan, de-a lungul păreţilor, numai rafturi lungi, îndoite subt greutatea cărţilor. Între ele, nici o aliniere rigidă, nici o constrângere ordonată; o dezordine voioasă, exuberantă. Toate erau strâmbe, zburlite, îndoite; unele parcă voiau s-aplaude, altele să cadă, altele să sară. Din unele se ţuguia câte-o fiţuică lungă, atât de lungă încât se înclina ca fumul. Din altele răsăreau broşuri colorate. Altele aveau capac un caiet coşcovit. Dar nu numai rafturile ticsite, ci mai ales odaia era inundată de revărsarea cărţilor. Teancuri de tomuri in-folio, legate în piele, mărgineau ca un zid chinezesc rafturile de jos. Subt cele două ferestre, cetate Ungă cetate, se înălţa Viaţa contimporană legată în carton. Pe scaune, iarăşi cărţi. O dormeză era acoperită cu reviste şi broşuri. Pe podele, ca o procesiune de cămile, gheburi de volume, prelungite până departe de şiruri desprinse. Toate erau răsfoite, desfăcute, strâmbate, însemnate, cu marginile des adnotate, cu textul subliniat cu roş şi albastru. Trăiau. În jurul acestui om plutea un zbor de cărţi îmblânzite. Aveai impresia că nu le caută, că vin singure, că un semn de-al lui ar fi chemat zborul galben al volumelor lui France sau fâlfâirea roşie a volumelor lui Dickens; că o simplă poruncă a ochilor lui ar fi prefăcut încăperea într-o foşnitoare roire de culori, ca văzduhul exotic al pădurilor tropicale. Şi părul, şi barba lui, păreau răscolite de zboruri, de vânturile lor. Îşi uitase pelerina pe umeri. Aburii fumului de tutun se îndoiau deşi în jurul lui. Ne privea. Abia atunci i-am văzut vioiciunea ochilor. Era parcă ceva vrăjitoresc în această arătare scăldată în lumina tare ca o reverberaţie de munţi calcaroşi. Omul acesta zidit în bibliotecă, brumat de fura de tutun de-a lungul nopţilor, avea ceva dominator, o năprasnică vitalitate. Nu era nici ostenit, nici îndoit, nici bătrân, deşi sur: Satan, răsărind pe vârf de stâncă, arătând cu un deget omului care-l visează lumea prăvălită-n văi, această vibraţie trebuie s-o aibă, această înălţare a frunţii, acest port al capului.</p>
                     <p rend="justify">Prezenţa lui înteţeşte, distribuie o trepidaţie în gânduri, o dezordine care-ţi face sufletul asemănător cu odaia în care eşti. Te simţi răsfoit, mânuit, adnotat. Eşti o nouă carte îmblânzită în această pădure de cărţi. Şi simţi deodată, stând în picioare, neîndrăznind să alungi cărţile de pe scaune, că sufletul e la el acasă<hi rend="color(#000000)">…</hi>”</p>
                     <p rend="justify">         *</p>
                     <p rend="justify">Bătuse la fereastră, trecuse prin ogradă, după ce-şi exercitase umărul la portiţă. Acuma aştepta în faţa uşii întunecate. Se familiarizase şi cu ograda, şi cu riturile casei.</p>
                     <p rend="justify">Era atât de puternic mirosul de frunză nouă, iarbă crudă şi lilieci în floare, încât îţi venea să răstorni capul pe spate, ca femeile sărutate pe gură.</p>
                     <p rend="justify">Uşa din fund se crăpă luminos. Aceeaşi apariţie în falduri de umbre şi lumini, cu lumânarea în mână. Ca niciodată însă, uşa de afară se deschise. Flacăra lumânării rămasă pe dulăpaşul de lângă uşă, în revărsarea de aer proaspăt, se înclină suplu, răsturnând lungi fluturări de umbre, până departe, prin întunericul ogrăzii.</p>
                     <p rend="justify">—  Dumneata eşti, domnule Deleanu?</p>
                     <p rend="justify">—  Eu sunt. Bună seara, domnule profesor.</p>
                     <p rend="justify">Două braţe impetuoase desfăcură pelerina, proiectându-se pe stele.</p>
                     <p rend="justify">—  Domnule Deleanu! Domnule Deleanu! Ce catastrofă e respectul! Dumneata îmi spui „domnule profesor” cu un ton atât de reverenţios, încât mă insulţi! Şi ai dreptate. Tinereţa trebuie să insulte bătrâneţa prin respect. Domnule Deleanu, cel mai grav păcat al omului este bătrâneţa. Înţelegi dumneata ce-i primăvara?</p>
                     <p rend="justify">Dănuţ zâmbi, respirând larg.</p>
                     <p rend="justify">—  Te înşeli, domnule Deleanu! Să-ţi spun eu ce-i primăvara. Acum treizeci de ani – simţi dumneata ce monstruozitate e în gura unui om să poată spune: acum treizeci de ani eram tânăr!; acum treizeci de ani eram un imbecil fudul de ce aveam în cap, nu de cum era capul pe dinafară. Eram genial, domnule Deleanu, te asigur. Tinereţa e genială. În loc să mă admir în oglindă, mă uitam în cărţi. Şedeam în Tătăraşi, într-o casă cu lut pe jos. Dacă vărsăm apă se făcea glod. Zvârleam ţigările oriunde. Era o dezordine înfiorătoare. Recitam versuri cu voce tare. Şuieram partiturile operelor romantice, de la un capăt la altul. Somnul mă ofensa. Nu-l puteam accepta… Şi când venea primăvara, întâia noapte de primăvară, ieşeam pe pragul casei; o casă de mahala, domnule Deleanu, o casă de bărbier; dumneata nu cunoşti aşa ceva! Şi ce crezi că făceam? Crezi că eram umilit că afară-i primăvară şi ghetele mi-s rupte, şi pantalonii peticiţi? Nu, domnule Deleanu! Eram fericit. Îmi spuneam: „Mă, băiete, a venit primăvara. Aştepţi o fată. Te iubeşte. O iubeşti. O aştepţi.” Nu aşteptam pe nimeni! Dar dragostea era pe pragul casei mele. Toate fetele lumii puteau să vie. Asta-i primăvara! Să fii calic, să nu te ştie nimeni, să stai pe pragul unei case de mahala, şi să fii împăratul drăgostii… Acuma<hi rend="color(#000000)">…</hi>  acuma dumneata îmi spui „domnule profesor”, afară-i primăvară, şi-mi vine să strănut. Strănută. Poftim în casă, domnule Deleanu. Şi închide bine uşa. Natura nu respectă pe oamenii bătrâni!</p>
                     <p rend="justify">Trecură în odaia albă de lumină şi de fum. Dănuţ îşi rezemă geanta pe fereastră, aşezându-se într-un scaun legănat pe tălpi curbe de lemn.</p>
                     <p rend="justify">—  Azi am avut o mare bucurie, domnule Deleanu. Am căpătat un permanent pe Căile Ferate. Uite-l: e de piele galbenă, cu fotografia mea. Sunt fericit. N-am să călătoresc niciodată. N-am să-l utilizez. Dar acest carnet<hi rend="color(#000000)">…</hi>  – îl agită cu mâna, juvenil —<hi rend="color(#000000)">…</hi>mă face stăpân pe o ţară întreagă. Îl am aici în buzunar, şi pot pleca oriunde. Deschid carnetul şi ştiu că pot pleca în Bucovina sau în Ardeal. Asta-i fericirea, domnule Deleanu: să deţii simbolul unui grup de virtualităţi. Asta-i tinereţa: simbolul virtualităţilor viitorului. La întâi ianuar 1923, biletul acesta, tot aşa de galben şi tot aşa de curat, va fi un simplu permanent expirat, amintirea nici unei călătorii. Asta-i bătrâneţa, domnule Deleanu: un permanent de viaţă în ziua expirării<hi rend="color(#000000)">…</hi>
                     </p>
                     <p rend="justify">—  Dar bucuria permanentului pe Calea Ferată?</p>
                     <p rend="justify">—  Asta-i senilitate, domnule Deleanu!</p>
                     <p rend="justify">Pelerina-i căzuse de pe umeri, pe marginea fotoliului. Nu se instala pe scaun, decât în treacăt. Fiecare năvală de gânduri, indignare sau entuziasm, îl ridica în picioare, mobil şi vivace ca popândăii la margine de drum. Era îmbrăcat cu un surtuc de stofă gălbuie cu pătrăţele negre, a cărui formă oscila între tunică şi pijamaua de odaie. Manşete cilindrice, de modă veche; guler moale resfrânt; cravată neagră cu nodul făcut de-a gata, cam strâmbă.</p>
                     <p rend="justify">Uneori ochiul drept avea încreţirea ochiului de bijutier expert, când îl concentrează prin monoclul tubular al lupei, asupra unui diamant. Acest gest, care-i asimetriza faţa, strâmbându-i sprânceana ochiului drept, exprima efortul de-a formula un gând obscur.</p>
                     <p rend="justify">În clipele de popas pe scaun şedea picior peste picior, arătând ghete bătrâneşti cu margini de elastic, şi urechile ieşite afară. Te-ai fi aşteptat la eforturi artritice sau reumatice. De unde! Unghiurile genunchilor erau prompte, dând un neastâmpăr juvenil picioarelor, contradictor cu încălţămintea.</p>
                     <p rend="justify">Atent, pârjolea cartonul ţigării la flacăra unui chibrit. Alături, pe birou, cartonul unei cutii cu ţigări era acoperit cu inscripţii mărunte, unele subliniate cu creionul roş. Dănuţ desluşi un galop de litere: „Majoritatea scriitorilor privesc sufletul omenesc cu luneta astronomică. Rezultatul: aproximative hărţi cu linii groase. Proust îl priveşte cu microscopul, fiindcă e altfel situat faţă de suflet”<hi rend="color(#000000)">…</hi>
                     </p>
                     <p rend="justify">Cu ochii la cartonul cutiei de ţigări, Dănuţ zâmbea. Îi surprinse privirea şi zâmbetul. Îşi trecu mâna prin păr, trăgând din ţigară fum gros.</p>
                     <p rend="justify">—  Domnule Deleanu, sunt un om vicios. Uite ce-am ajuns: o mână şi un creion. Restul nu mai există. Scriu, scriu, scriu. Sunt o notă pe marginea cărţilor. Am vrut să mă vindec. Am închis în birou toate colile de hârtie, toate caietele, tot ce era susceptibil de-a fi mâzgălit. I-am dat cheia lui domnu Balmuş, rugându-l s-o ţie o săptămână. Care crezi c-a fost rezultatul? Uite-l: scriu pe cutiile de ţigări. Uitasem să închid şi creioanele! Ce diabolică invenţie, domnule Deleanu, instrumentele de scris! Dumnezeu l-a făcut pe Adam, din coasta lui Adam a rupt-o pe Eva. Păcatul vieţii e dar dumnezeiesc. Dar diavolul a desprins o aşchie din corniţa lui şi a întins-o omului. Era instrumentul scrisului… Când ţi-ai petrecut viaţa scriind, ridici capul la bătrâneţă, dându-ţi seamă prea târziu că păcatele lui Dumnezeu sunt ale vieţii, dar păcatul scrisului e împotriva vieţii. Cu faţa în aburii tutunului, zâmbi privind ferestrele. Spune dumneata, domnule Deleanu, în noaptea asta de primăvară n-ar fi mai cuminte, decât să grifonez cartoanele cutiilor de ţigări, să fiu sus pe Ceahlău?<hi rend="color(#000000)">…</hi>  Te-ai suit pe Ceahlău?</p>
                     <p rend="justify">—  Până sus, nu. Am fost la Durău.</p>
                     <p rend="justify">—  Se poate, domnule Deleanu? Atunci nu ştii nimic! Sări de pe scaun, având desigur Ceahlăul în faţa ochilor. Noaptea pe Ceahlău cu amici! Altceva nu există! Ai douăzeci de ani, o pelerină pe umeri, şi eşti pe Ceahlău! Nu trebuie să uiţi tutunul! Dacă n-ai ţigări, te-arunci de pe Ceahlău la vale, ca să ajungi mai presto la un pachet de mahorcă<hi rend="color(#000000)">…</hi>  Hei, domnule Deleanu, dar ca s-ajungi pe Ceahlău nu poţi umbla cu fleacuri: cu automobile, cu motociclete, cu aeroplane. Erezie! Te duci cu clasa treia până la Paşcani. Mănânci bine la o crâşmă: o fleică, o bucată de pastramă; bei un pahar de vin. După aceea angajezi un landou… Zâmbea către Dănuţ, învârtind din mână. Îi sclipeau şi ochii şi nările. Domnule Deleanu, din landou vezi lumea altfel. Landoul nu e un vehicul, e un criteriu. Peisagiile intră şi iesă cu respiraţia dumitale, ca fumul ţigării încorporat în plămâni. Dumitale nu se poate să nu-ţi placă să stai pe canapea, cu picioarele pe părete. Stai comod şi exuberant în acelaşi timp. Uite-aşa stai în landou! Trupul în fund, picioarele pe scăunaşul din faţă; cerul la cap, cerul la picioare. Caii au zurgălăi. Spinarea vizitiului e plină de soare. Şi deodată se deschide valea Moldovei<hi rend="color(#000000)">…</hi>
                     </p>
                     <p rend="justify">Îşi dădu braţele în lături – cu ochii în extaz – aşa cum poate Dumnezeu le-a dat, împingând munţii să onduleze tot mai argintiu albaştri spre cununa zărilor, ca să facă loc apei cu fulgere de-argint pe văi de soare.</p>
                     <p rend="justify">—  Domnule Deleanu, îl cunoşti pe Sadoveanu?</p>
                     <p rend="justify">Dănuţ făcu un gest vag.</p>
                     <p rend="justify">—  Domnule Deleanu, toată valea Moldovei, toată lunca Şiretului sunt Sadoveanu. Acolo te descoperi în faţa artei lui Sadoveanu. Asta înseamnă literatură: să-ţi aparţină natura. Sadoveanu e cel mai pur arcuş al prozei româneşti. Moldova, toată Moldova, e vioara pe care cântă Sadoveanu<hi rend="color(#000000)">…</hi>  Luna pe care o vezi răsărind la Agapia deasupra brazilor negri, „cu lumina ei fecioară”, e a lui Eminescu. Nimeni nu i-o poate lua. El o dăruieşte plină, de câte ori răsare, lumii româneşti. Sadoveanu a dăruit României valea Moldovei şi lunca Şiretului… E teribil omul acesta, domnule Deleanu! Are ochi mici de elefant şi vede tot, nimic nu-i scapă. Am călătorit odată, cu el şi alţi amici, pe Bistriţa, cu plutele. Eram scandalizat! Eu mă agitam ca un negustor de haine vechi care se târguieşte, pe când Sadoveanu juca şah, pe Bistriţa. Nu se uita la nimic. Nu vedea nimic. Fierbeam! Să-l auzi pe Sadoveanu la Toance, în loc să urle, că spune placid: „Şah la rege!” Ei bine, domnule Deleanu, peste o săptămână îmi trimetea o nuvelă pentru revistă. Văzuse tot, domnule Deleanu. Nimic nu-i scăpase. Înghiţise Bistriţa cu Toance cu tot, pe când juca şah. Până şi un cuc, pe care-l auzisem cântând în timpul drumului, cânta în nuvela lui, „mirat” aşa cum cântase în natură<hi rend="color(#000000)">…</hi>  Iar am ajuns la literatură! Vezi, domnule Deleanu, asta-i bătrâneţa: porneşti cu landoul de la Paşcani, şi-n loc să ajungi la Ceahlău, ajungi la Eminescu şi la Sadoveanu! Pe lumea cealaltă – să zicem – cei care-au trăit se vor duce în rai; cei care-au scris, în infern. Infernul, domnule Deleanu, n-are miros de pucioasă şi piatră arsă; are miros de cerneală şi creion. E o foaie de hârtie plană, cât planeta Venus, pe care scriitorii au devenit instrumente de scris. Asta-i tortura! În vecii vecilor vor scrie fără odihnă<hi rend="color(#000000)">…</hi>  Dar, oricum, parcă tot e mai plăcut decât s-asculţi în paradis predicele sau anecdotele cutărui om politic, să fii în manuscrisul gheenei ordonanţa penei lui Voltaire<hi rend="color(#000000)">…</hi>
                     </p>
                     <p rend="justify">Ar fi fumat neîntrerupt ţigară de la ţigară, dar prăjirea prealabilă îi impunea opriri. Şi Dănuţ fuma mult. Fumul se îndesise. Era ca un început de ceaţă în jurul reverberului unui chei londonez.</p>
                     <p rend="justify">A  doua zi dimineaţă Dănuţ avea proces la judecătorie. Trebuia să se deştepte cel mult la opt. Apoi venise hotărât să dea caietul: să scape de această incertitudine, de această obsesie. Uitase şi de una şi de alta. Şi alţii păţeau ca el. Scopurile vizitelor rămâneau la uşă. Dizolvate în această atmosferă, orele îşi pierdeau preciziunea diurnă şi semnificaţia socială. Şi decorul de cărţi şi fum, şi omul care-l însufleţea trăiau pe un plan special. Viaţa devenea un obiect de speculaţiune intelectuală, pierzându-şi greutatea pe care-o are atunci când o trăieşti pe câmpurile ei de luptă. Această uşurare de viaţă, pe care-o găseşti în unele cărţi, Dănuţ o găsea în această încăpere, alături de acest om. Devenea şi carte într-o măsură, dar şi lector. Aici, reveniri la cealaltă viaţă – echivalente cu trezirile din beţia de opiu – nu existau. Principiul excluderii lor era permanent. Nocturnul animator, şi când vorbea, şi când tăcea, şi când şedea locului, vibra. Era ca faţetele briliantelor constrânse prin structura lor să sclipească mereu, dând briliantului preţioasă agerime, fulgurant contur. Uneori vorbea numai el: rareori. În genere asculta şi replica. Replică rezumativă, care rectifica erori. Avea şi oroarea, şi pudoarea seriozităţii: de aici, fantezia şi veşnica autopersiflare.</p>
                     <p rend="justify">O  surpriză a conversaţiei acestui om, faţă de stilul scrierilor sale, era imagismul. Scrise, fraza colorat vorbită, analiza metaforic prescurtată în notiţă, deveneau uscat analitice, didactic clare. Pitorescul acestei metamorfoze era explicaţia imajată pe care o dădea: „Imaginile sunt un fel de fosforescenţe de licurici, agreabile în timpul nopţii. Ele nu luminează conturul total al unei privelişti, dar semnalează ochiului întinderea obscură, o fac presimţită prin luminări discrete sau vii, dar fragmentare. E percepţia poetică, suficient de vagă, pentru care lumina nu mai este un mijloc de cunoaştere, ci un scop: bijutărie pe obscur. Critica, însă, nu trebuie să lucreze cu imagini, ci cu lumina diurnă a inteligenţii. În timpul zilei, incandescenţa licuricilor devine inutilă, ca şi luminarea. Întrebuinţarea sistematică a metaforei în critică face numai dovada vanităţii criticului; imagina exprimă dorinţa lui de-a dovedi scriitorului discutat că şi el dispune de materialul poetic al acestuia. Astfel, criticul nu se mai supune la obiectul propriu criticei, ci la obiectul propriu artei. Ar fi cazul hirurgului care ar opera cucoane elegante, punându-şi pe degetele profesionale toate inelele de care dispune, pentru a fi «şic». Cred că această operaţiune nu se cheamă a face critică, ci a face stil. Perfecta adaptare la scop, e o lege de fier în industrie impunând inexorabil fiecărui obiect stilul adecvat destinaţiunii sale. Caroseria unui aeroplan sau a unui automobil e un model de stil adecvat vitezei terestre sau aeriene. Tot aşa, tunul exprimă riguros expulzarea exploziei, echilibrată cu rezistenţa la această violenţă provocată. În industriile intelectuale însă, puţini oameni se miră dacă văd un tun cu corset, sau un aeroplan în formă de biserică. Cei mai mulţi chiar, admiră aceste incongruenţe, atribuindu-le fanteziei creatoare<hi rend="color(#000000)">…</hi>”</p>
                     <p rend="justify">Alături de Dănuţ, pe marginea dinspre el a biroului, un număr recent al Vieţii contimporane îşi producea sumarul. Ochii lui Dănuţ întâlniră un titlu de poezie: Primăvara. Cetise întâmplător poezia. Era identică, de pe aceeaşi tulpină desprinsă, cu milionul de poezii al primăverii.</p>
                     <p rend="justify">—  Domnule profesor, de ce publicaţi astfel de poezii? Am cetit această Primăvară. E inutilă. O apreciezi cu exclamaţia: Ei, şi?!</p>
                     <p rend="justify">—  Domnule Deleanu, eu, individul din faţa dumitale, mă raliez la această exclamaţie. Dar redactorul Vieţii contimporane, adică tot eu, protestează. Criteriul absolut e valabil numai în intimitatea craniului. O faptă înseamnă o cedare de absolut a minţii. Fapta e penitenţa ideii, e un antrenament pentru modestie. Când mie nu-mi place o poezie pe care redactorul Vieţii contimporane o publică, exclam: „Imbecilule, uite ce prostii faci!” Dar acest redactor al faptelor, ricanează: „Ce-ţi pasă! Dumneata stai cu Tolstoi şi Eminescu! Poftim în locul meu să văd cum te descurci?” Îl las deci să publice o literatură care nu-i iscălită nici de Tolstoi, nici de Eminescu. Câte prostii nu face pentru o femeie un om îndrăgostit! Eu le fac pentru o revistă. Să nu-mi critici revista, domnule Deleanu, fiindcă între patru ochi mă constrângi să-ţi dau dreptate. Această Primăvară e iscălită de o debutantă. O debutantă care publică de zece ani. E un dar preţios al femeilor să debuteze mereu<hi rend="color(#000000)">…</hi>  Ce spune? Luă revista încruntat, şi întâlnind versurile zâmbi. Cer, rândunele, albine, soare, flori! Domnule Deleanu, puţini ştiu adresa particulară a primăverii. O întâlnesc numai la recepţii de gală. De altfel au mult curaj. Ei spun, „cer, soare”, cum spun eu „batistă, chibrit”. Sunt familiari cu frumosul oficial: asta-i măguleşte<hi rend="color(#000000)">…</hi>  Hm! Un cer de primăvară<hi rend="color(#000000)">…</hi>  Se ridică în picioare, cu revista în mână. Domnule Deleanu, ia să lăsăm fleacurile, să fim oameni de treabă. Ia să presupunem că a venit primăvara. Într-un colţ de ogradă orăşănească, spre seară, un om învârte un pui în frigare, deasupra jarului. De ce nu-l frige în bucătărie? Fiindcă s-a dus iarna, şi afară-i mai răcoare decât în căldura bucătăriei. Omul şi-a lepădat surtucul, şi-a suflecat mânicele: mişcări de vară. Nu-i tare cald afară înspre seară, dar e aer curat şi jarul la care se frige puiul îl încălzeşte şi pe el. Învârte frigarea. Puiul: sfrrr. Unge puiul cu pana muiată în unt. Cojiţa se rumeneşte. Jarul se spuzeşte. Un miros delicios<hi rend="color(#000000)">…</hi>  Şi-n fund, când ridică ochii, să-şi şteargă năduşeala de pe frunte, zăreşte ceva albastru: cerul<hi rend="color(#000000)">…</hi>
                     </p>
                     <p rend="justify">Dănuţ zâmbea.</p>
                     <p rend="justify">—  Spune, domnule Deleanu, e sau nu e acela cerul primăverii? Dar noi suntem oameni de treabă. Nu l-am căutat pe sus. E prea mare, prea albastru pentru noi. Ne îngheaţă. Noi l-am luat cu binişorul şi l-am surprins. Degetul afirma hotărât. L-am văzut, domnule Deleanu. Uite o adresă particulară a primăverii. Şi câte n-are! Nu-i spuneam dăunăzi, unui tânăr scriitor, talentat de altfel, care se repezea de-a dreptul la răsăritul soarelui: şi acela, tot de primăvară. I-am spus: „Lasă, domnule, soarele. Vrei să redai bucuria primăverii? Uită-te la pământ. Ia un văcsuitor de ghete. A apărut în colţul străzii o dată cu rândunelele primăverii. Se întinde în soare, şi-a reluat profesia. Vine un muşteriu. Întinde piciorul pe calapod. Lustragiul scoate crema, unge bine, dă vânt periilor, dă-i, şi dă-i, lesă un lustru cumplit. Vede soarele ca în oglindă, în ghetele pe care el le-a lustruit. Uite bucuria primăverii!” S-a ofensat, domnule Deleanu! Mi-a spus că-s om prozaic. Şi-a publicat poezia cu soarele la altă revistă. Am pierdut un băiat de talent<hi rend="color(#000000)">…</hi>
                     </p>
                     <p rend="justify">—  Dar prost bine!</p>
                     <p rend="justify">—  Poet! Poetul afirmă, contrazicerea sau discuţia îl ofensează. Poeţii seamănă cu Dumnezeu, domnule Deleanu. Lumea e o afirmaţie. Diavolul e un critic literar! Vezi raporturile! Şi astăzi, domnule Deleanu, critica e în mâna poeţilor. De asta am ajuns un om supărător. Generaţiile de astăzi vor să se apropie, prin misticism, de afirmaţia lui Dumnezeu. E foarte frumos şi înălţător, dar nu trebuie să-l uităm pe Diavol. Trebuie să-l respectăm. Dumnezeu a dat omului femeia; Diavolul i-a sugerat demnitatea<hi rend="color(#000000)">…</hi>  Bei un pahar de ceai, domnule Deleanu?</p>
                     <p rend="justify">—  Da, mulţumesc.</p>
                     <p rend="justify">Îşi luă pelerina pe umeri, trecând în odaia de alături. Dănuţ se răsturnă în scaunul legănat, cutreierând păreţii cu privirea. Faţă în faţă, aşezate pe doi păreţi potrivnici, două tablouri se priveau: unul era o reconstituire cât mai ştiinţifică a antropoidului. Un fel de mătăhăloasă gorilă, îngreuiată parcă de propria-i vânjoşenie, într-o atitudine crăcănată de marinar beat, care iese din tavernă, cu măciucă-n mâna flocoasă, cu capul proeminent prin falca de jos, inexistent prin frunte, dominând o întindere de pustietăţi, alăturat cavernei; celălalt tablou era o fotografie a lui Anatole France în odaia sa de lucru. Pe fondul cenuşiu al bibliotecelor, rezemat de masa de lucru, picior peste picior, îşi trimetea privirea ascuţită. Calotă pe creştetul capului, frunte înaltă, nas dârz, ochi robuşti, mustăcioară deasupra unei buze spiritual cărnoase, barbişon viguros deşi sur, jiletcă de catifea pe un pântec bombat ca o frunte de poet. Şi într-un tablou, şi-n celălalt, erau două versiuni ale elanului spre viaţă. Dar puterea cavernelor părea terorizată, fioros, mârâitor terorizată, pe când puterea bibliotecii zâmbea. Părea mai sigur omul zâmbetului sceptic, decât antropoidul ghioagei dogmatice. Mai încolo de portretul lui France, pe acelaşi părete, un Schopenhauer cu o cravată complicată – a cărei îmbinare cere o concentrare de cel puţin un sfert de oră în faţa oglinzii – arăta cu degetul o frunte gotică prin dimensiuni şi cute. Concomitent cu fruntea şi cravata, producea un rictus amar şi dispreţuitor în faţa fotografului. Tristă lege a cabotinismului! Oameni care-au trăit veridic, la o parte de lume, măcar în faţa fotografului, aduc lumii tributul lor de cabotinism.</p>
                     <p rend="justify">—  Domnule Deleanu, ce-aveţi dumneavoastră cu Schopenhauer? răsună glasul de dincolo. Şi dumneata; şi domnul Balmuş, îl priviţi agresiv!</p>
                     <p rend="justify">Dănuţ şovăi. Nu vroia să jignească. Totuşi fotografia îl provoca.</p>
                     <p rend="justify">—  Domnule profesor, la varieteu sau la operetă, când dansatoarea se-ntoarce cu spatele la public, şi făcând o reverenţă inversată îşi dă volănaşele peste cap arătându-şi formele cele mai preţioase, nu poţi spune nimic. Ori aplauzi, ori n-ai ce căuta acolo. Dar când un Schopenhauer îşi arată fruntea cu degetul… gestul său fotografic nu e departe de volănaşele dansatoarei.</p>
                     <p rend="justify">Redactorul Vieţii contimporane uită de ceai. Sări în odaie, adus parcă de fluturarea pelerinei, cu braţele în sus.</p>
                     <p rend="justify">—  Domnule Deleanu, acum treizeci de ani, după cele ce mi-ai spus, te-aş fi ucis în duel<hi rend="color(#000000)">…</hi>  Braţele-i căzură. Zâmbea plin de fum, ca un vulcan. Dar acum te admir. Ce tânăr trebuie să fii ca să nu-l respecţi pe Schopenhauer! E singurul om, domnule Deleanu, care are dreptul să-şi ţie degetul pe frunte. Dar asta-i frumuseţa tinereţii! Şi-n faţa lui Schopenhauer e uşoară în „volănaşele ei”!</p>
                     <p rend="justify">Îşi aduse aminte. Intră în cealaltă odaie, precipitat. De-acolo, glasul răsună binevoitor:</p>
                     <p rend="justify">—  Domnule Deleanu, şi elementele naturei te dezaprobă. Îţi voi servi un ceai indignat!</p>
                     <p rend="justify">         *</p>
                     <p rend="justify">Întâile lumini ale dimineţii se iviră la ferestre ca o mirare exterioară.</p>
                     <p rend="justify">În odaie, ceaiuri, fum, dezordinea căruntă a scrumului presărat de la o vreme pe podele, de gestul distrat şi larg. Dănuţ avea acel început de melancolie adus de nopţile de-a lungul cărora ai evocat tinereţa unor femei moarte. Vorbiseră într-adevăr despre femei, dar despre femeile literaturii: Anna Karenin, a cărei moarte te lasă singur pe un peron de gară, printre străini; de Irena din Fum, care la optsprezece ani te priveşte cu ochii duşi spre tâmple ca ai figurilor egipţiene, pe tine, deopotrivă ca şi pe eroul lui Turgheniev; Bimmala din La maison et le monde a lui Tagore; Odetta lui Proust; Saşa din Viaţa la ţară; Tess d'Urberville a lui Thomas Hardy<hi rend="color(#000000)">…</hi>
                     </p>
                     <p rend="justify">Ciudatul om din faţa lui Dănuţ le cunoscuse pe toate, le iubise pe toate. Vorbele lui despre ele păreau spovedanii. Reţinuse detalii care numai în mintea unui îndrăgostit rămân. Descria foşnetul rochiei de bal a Annei Karenin, când se coboară jos de pe treapta trăsurii; în încăperea plină de fum şi de cărţi, foşnetul rochiei de bal lăsase o lungă tăcere, ca un parfum de primăvară venit pe fereastră.</p>
                     <p rend="justify">La Baden-Baden, Irena avea douăzeci şi şapte de ani. Se schimbase. Cel care-o evoca o cunoscuse când avea optsprezece ani. Descrierea lui Turgheniev devenise o amintire a ochilor lui. Irena avea bustul şi carnaţiunea figurelor zugrăvite pe bolţile Palatului Dogilor din Veneţia.</p>
                     <p rend="justify">Abia atunci Dănuţ observase o particularitate a acestui om. Când vorbea despre femeie în genere, o analiza şi situa fiziologic, net, fără nici o cruţare. Nici vulgaritate, nici cinism: o contractare abstractă, un efort de-a o dispreţui ştiinţific. De îndată însă ce vorbea despre o anume femeie – Irena, Anna Karenin, sau alta – gesturile sale deveneau de catifea ca ale fluturilor de noapte; vorbele, de un lirism evlavios, culegeau conturul celei evocate, ca o vale dintre munţi cu brazi, lumina lunii.</p>
                     <p rend="justify">Ceea ce pe ceilalţi oameni îi face brutali şi vulgari în viaţă, în fiinţa acestui om se convertise în atitudine filosofică, lăsându-i în fapte delicateţa pe care alţii o au numai în literatură. Acest original echilibru îi dădea în toate cele o aristocraţie mai înaltă decât cea conferită de vechimea şi puritatea sângelui nobiliar. Această nedezminţită distincţiune îl făcea să reacţioneze armonios în faţa celui mai vulgarizant subiect pentru bărbaţi: femeile.</p>
                     <p rend="justify">În loc să se isprăvească prin anecdote picante, evocarea femeilor lăsase melancolie, ca o veghe printre morminte.</p>
                     <p rend="justify">Becul electric se stinse. Oraşul, prin uzina electrică, le făcea semn.</p>
                     <p rend="justify">Dănuţ se ridică. Luându-şi pălăria agăţată de mânerul ferestrei, întâlni şi geanta. Îşi aduse aminte cu o strângere de inimă, de el, de viaţă, de avocatură, de tot<hi rend="color(#000000)">…</hi>  Abia îşi stăpâni un oftat. Scoase caietul din geantă.</p>
                     <p rend="justify">—  Domnule profesor<hi rend="color(#000000)">…</hi>
                     </p>
                     <p rend="justify">Gestul era clar şi dezolat. Ochii lui Dănuţ, prin penumbra sură a odăii, întâlniră un zâmbet maliţios.</p>
                     <p rend="justify">—  Iartă-mă, domnule Deleanu, dar ştiu. Domnul Balmuş mi-a povestit amical<hi rend="color(#000000)">…</hi>  cum să spun? fobia dumitale de publicitate. Dă-mi voie să-ţi strâng mâna.</p>
                     <p rend="justify">Microbii dispăruseră de pe mâna întinsă cu manuscrisul.</p>
                     <p rend="justify">         *</p>
                     <p rend="justify">Intrând în odaia lui, maşinal, Dănuţ învârti butonul electric. Becul nu se aprinse.</p>
                     <p rend="justify">A! era dimineaţă. Îşi zvârli surtucul pe un scaun, îşi desfăcu nodul cravatei şi, cu o mişcare smuncită, descheie deodată toţi nasturii pieptarului cămeşii. Abia atunci zări pe masa de lucru o coală de hârtie înfiptă cu un ac deasupra caietelor.</p>
                     <p rend="justify">         „Dragă Dănuţ, O veste bună. Am primit o telegramă de la papa, în care mă anunţă că soseşte mâne seară cu fetele. Acuma:</p>
                     <p rend="justify">1. Mâne te demenajez în odaia ta. Scoală-te dis-de-dimineaţă, ca să pot pregăti odaia Monicăi.</p>
                     <p rend="justify">2. Pune-ţi caietele în geamandanul de lângă pat, ca să nu umble servitorii printre ele. De ce te culci aşa târziu, Dănuţ?</p>
                     <p rend="justify">Noapte bună, Mama.”</p>
                     <p rend="justify">Zâmbete dansară în jurul odăii.</p>
                     <p rend="justify">Dănuţ porni cu paşi mari de-a lungul şi de-a latul. Vestea intrase în el ca un ritm imperios, devenit tumult. Patul şi somnul erau de prisos. Se rezemă de fereastră, respirând adânc dimineaţa de primăvară. În tăcerea palidă, glasuri întrebătoare ciripeau ascuţit.</p>
                     <p rend="justify">Ai fi zis că o aştepta pe Monica să sosească pe fereastră, nu pe uşă. O vedea apropiindu-se în cerul cu dungi blonde. Reciti scrisoarea, cuprins de îndoială. Nu!”. Soseşte mâne seară cu fetele<hi rend="color(#000000)">…</hi>” adică diseară<hi rend="color(#000000)">…</hi>  A! Să-şi strângă caietele. Le luă pe toate, grămădindu-le în geamandanul pregătit de mama lui. Lipsea un caiet. Da! Un caiet nu mai era al lui. Intrase în viaţă.</p>
                     <p rend="justify">Dar venea Monica.</p>
                     <p rend="justify">Se rezemă iar de fereastră. Soarele răsărea. Caietul! Monica! Era şi fericit, şi trist. O plecare: Caietul. O sosire: Monica.</p>
                     <p rend="justify">În discul soarelui, toţi şi toate îşi recăpătau umbrele. Numai el şi-o vânduse, tocmai în clipa când se apropia de el lumina lui.</p>
                     <p rend="justify">PARTEA A TREIA.</p>
                     <p rend="justify">Întreţinerea curăţeniei unei case, subt denumirea generică de grijitură, însumează două categorii de acţiuni, de aceeaşi natură, urmărind acelaşi scop, deosebite însă prin profunzime şi importanţă. „Grijitura mică” este zilnică – în principiu – având ca simbol cârpa de şters colburile, sau universalul şorţ al servitoarei, şi ca instrumente, mătura, făraşul şi bodogăneala oficiantei.</p>
                     <p rend="justify">Grijitură mare e sporadică – în unele case e săptămânală, ca şi baia stăpânilor; în altele, lunară, ca şi primenirea cearşafurilor; în altele, anuală, ca şi viligiatura; şi-n altele, virtuală, ca şi câştigul la loterie – având ca simbol evacuarea mobilelor din casă – covoarele pe frânghie, bărbaţii la club – şi ca instrumente, băţul de bătut covoarele, mătura cu gât de girafă pentru aţele de păianjeni, ceara pentru lustruitul podelelor, cu adaosul prealabil al sârmei, dacă-s parchete, lighenele pentru spălatul ferestrelor, şi nervii, vizibili ca viţa din pridvor, ai stăpânei casei.</p>
                     <p rend="justify">Pe lângă aceste două soiuri de grijituri, clasificabile după criteriul curăţeniei casnice, există o a treia perturbare, înrudită cu celelalte prin nervii executorilor – femeile – şi crisparea ursuză a executaţilor – bărbaţii – dar deosebite de ele prin scop. Această a treia acţiune interioară e desemnată de vocabularul bărbaţilor prin denumirea: „mania schimbării”. Graţie acestei manii, mobila ietacului a fost pe rând în odaia salonului, în odaia biroului, în odaia sofrageriei, ale căror mobile, şi ele, la rândul lor, au călătorit prin toate încăperile. Astfel că fiecare odaie a fost amanta fiecărui mobilier, ca în acele oribile familii nomade, în care tatăl nu e numai soţul nevestii, ci şi amantul fetelor, precum şi al soacrei sale.</p>
                     <p rend="justify">În sfârşit, o a patra categorie de acţiuni domestice se desprinde dintre celelalte, depăşindu-le prin pateticul său, înălţându-se între actele zguduitoare ale omului în luptă cu destinul.</p>
                     <p rend="justify">Bărbatul iubit a plecat în război. Femeia a rămas singură în decorul fericirii de până atunci. E tristă printre amintiri. Pe o masă e fotografia lui. Înainte, la acea masă lucra. Venea în vârful picioarelor, îi încolăcea cu braţele capul lui sever bărbătesc, şi-l vedea zâmbindu-i, luând-o în braţe, dezmierdându-i fruntea. Acolo, de la acea fereastră goală pe un anotimp vesel sau trist, îl pândea spre seară, când se întorcea acasă. El, nu anotimpul, era al inimei ei. Inima ei de-acum, tot la fereastră, e un cuib gol. Acolo, pe taburetul vechi de la părinţii ei, într-o iarnă, când el a venit acasă cu castane, s-au aşezat copilăreşte pe taburetul prea mic pentru ei, la gura sobei. Timpul trece. Veştile de la cel aşteptat sunt tot mai rare. În locul amintirilor, care oricât tot îi aduceau un început de zâmbet, vine tristeţa. E ca un îngheţ al amintirilor. Stă singură, tot mai singură şi mai părăsită, fără de cel iubit, fără de amintiri. Mobilele par înţepenite pe veci într-un cavou. O carte care cade, o fereastră care tresare, o mobilă care scârţâe, dau presimţiri de moarte. Inima e grea ca un pendul oprit. Parcă nu mai îndrăzneşte să puie mâna pe nimic. Noaptea are coşmaruri care o prăbuşesc plângând deasupra patului ca pe un mormânt. Prin întuneric toate mobilele o înfricoşează. O pândesc. Vor s-o gâtuie. Se desprinde ca o ură din muţenia şi neclintirea lor opacă.</p>
                     <p rend="justify">Treptat, decorul fericirii de odinioară devine un loc de groază. Ar vrea să plece, să fugă de acolo dar acolo trebuie să-l aştepte pe cel care cine ştie dacă va mai veni.</p>
                     <p rend="justify">Şi într-o zi, factorul aduce, subt un ziar veşnic zvârlit, scrisoarea.</p>
                     <p rend="justify">Vine!</p>
                     <p rend="justify">Trebuie să-l primească în odaie, aşa cum îl primeşte în inima ei. Dar odaia e răzbită de tristeţa şi oroarea lungei aşteptări. Nu mai e odaia zâmbitoare de odinioară, deşi-i aceeaşi. Nopţi şi zile de moarte şi pustiu au înstrăinat-o de ei, au golit-o.</p>
                     <p rend="justify">Nu grijitură! Trebuie să alunge moartea şi îngheţul întipărite în toate mobilele. Aripile ferestrelor în lături, să intre aerul şi soarele. Ochii care-au plâns prea mult se deprind să râdă. Obrajii prea palizi trebuie să fie rumeni. E o febră şi-n mâni, şi-n odaie. Trebuie să învie, trebuie să râdă odaia, să se lumineze ferestrele, să respire oglinzile.</p>
                     <p rend="justify">Acea grijitură în friguri e o luptă a bietei făpturi omeneşti cu destinul. S-au adunat multe aţe de păianjen pe descurajarea zidurilor, şi a intrat mult colb în deşertul covoarelor.</p>
                     <p rend="justify">Un om trăieşte despărţit de nevasta lui. Divorţul s-a rostit împotrivă-i. Tribunalul a încredinţat creşterea unicei fetiţe, mamei. Numai o lună pe an tatăl are dreptul să audă în casa lui râsul copilului său.</p>
                     <p rend="justify">Casă ursuză de om care-a avut familie şi n-o mai are. Mobile rigide. Posomorârea tăcerii bărbatului singur, care nu mai e tânăr, care nu mai ştie să cânte, să gesticuleze, să monologheze, să facă dezordine exuberantă. Casă fără de femeie şi copil: grădină părăginită între ziduri severe. Trăieşte totuşi în ea, mai mult noaptea; s-a deprins.</p>
                     <p rend="justify">Dar vine şi ziua copilului. Trebuie să sosească fetiţa lui. Abia atunci îşi dă seamă că încăperile-s lugubre, că râsul copilului înstrăinat de el se va sfii în faţa omului care trăieşte într-o casă încruntată.</p>
                     <p rend="justify">Atunci, redevenit tată cu îngrijorare, lucid, cerşeşte zâmbete pentru casa în care va intra copilul. Cumpără flori pe care le-mbulzeşte stângaci în vase prăfuite. Cumpără o păpuşă roză cu dantele albe, în braţele căreia deschide gestul secret de întâmpinare a inimii lui. O aşază pe o canapea, să nu vadă fetiţa pustiul canapelei, ci numai păpuşa. Pe mesele prea ordonate desface cutii cu bomboane. Pe covorul neumblat răspândeşte însufleţirea câtorva jucării: vehicule de tinichea, un tren cu resort, un vaporaş, un scrânciob, o menajerie. Pe bufetul din sofragerie, neînsufleţit până atunci, rânduieşte mandarine, o cutie de curmale, un carton de prăjituri, bişcoturi pudrate cu zahăr.</p>
                     <p rend="justify">Luptă cu umilele lui arme omeneşti să izgonească din casă întipărirea pustiului. Să creadă fetiţa lui că întotdeauna râd flori şi mandarine în casa omului necunoscut, să-i fie dragă măcar păpuşa din casa tatălui ei, dacă nu omul care-a cumpărat-o, punând-o să aştepte pe canapea, ca un alt copil – cumpărat de la magazie – în casa fără de copii şi bucurie.</p>
                     <p rend="justify">Pregătirile care se făceau în casa Deleanu, pentru primirea fetelor, în această categorie intrau. De când plecaseră fetele în străinătate, cu trei ani în urmă, plecase şi viaţa casei. Devenise deodată prea mare vechea casă Dumşa, ca o haină pe un trup slăbit de boală. De altfel, o dată cu fetele, părăsise şi domnul Deleanu casa fără Olguţa. De trei ani, şedea mai mult la Bucureşti. Venea săptămânal acasă, dar nu mai participa zilnic, ca odinioară, la viaţa ei. În timpul războiului, faima profesională a domnului Deleanu crescuse. Era solicitat din toate colţurile ţării pentru marile afaceri penale de după război. Se instalase la Bucureşti, de unde alerga prin toată ţara, ca o veveriţă în pădure. Clientela ieşană o lăsase pe seama lui Puiu şi a lui Dănuţ; se rărise: ograda nu mai avea însufleţirea de odinioară.</p>
                     <p rend="justify">De trei ani, singurii locuitori efectivi ai casei erau doamna Deleanu şi Dănuţ. Amândoi tăcuţi, retraşi, singuratici. Amândoi limitaţi la câte o odaie. Sofrageria, unde se întâlneau de două ori pe zi, era tăcută în timpul meselor în doi, ca un vorbitor de sanatoriu. Orele dejunului şi ale mesei erau punctual respectate. Programul meselor, fără surprizele explozive din pachete, ale domnului Deleanu, erau monotone ca ale pensionarilor care duc regim. Pace pretutindeni. Acalmie. Nimeni nu mai trântea uşele, nimeni nu mai aducea cânii în casă, paşii nimănui nu mai treceau bubuitori pe scări şi prin odăi. Copilăria şi tinereţa Olguţei răsunaseră în casă ca o veşnică revărsare de castane sălbatice, rostogolite nebuneşte. Se scuturase acel castan alegru. Tăcere. Trei ani de tăcere. Aproape paragină. Doamna Deleanu nu mai avea cui să facă observaţii, nu mai era contrazisă de nimeni. Viaţa impetuoasă şi răsunătoare a Olguţei se prefăcuse în scrisori, citite cu ochelarii pe nas, la o fereastră sau la lumina unei lămpi. Nici pianul nu se mai auzea. Dezacordat de aproape trei ani, devenise o mobilă neagră, pretext pentru ştersul colbului atât de vizibil pe un pian. Treptat, casa se îmbibase de tăcere ca de un fel de umezeală.</p>
                     <p rend="justify">Se făcea zilnic amănunţită curăţenie în toate odăile, dar nu mai erau flori, nu mai vibra unda de viaţă pe care-o lăsa tinereţa râzând, vorbind şi respirând. Şi nu mai era dezordine. Mobilele, zilnic la fel aşezate, adormiseră somn greu. Razele de soare prin perdele luminau în suluri ca în bisericile goale. Pasul răsuna prea tare, prea solemn. Tic-tacul ceasornicelor şi al pendulelor domina tăcerea ca în casele bătrâneşti.</p>
                     <p rend="justify">Şi zidurile exterioare se îngreuiaseră parcă. Era o înclinare în ele, ca în corăbiile părăsite. Plopii care hotărniceau ograda şi grădina înspre stradă, giganţi, dădeau casei tăcute o reculegere mortuară, o umbră de fatalitate.</p>
                     <p rend="justify">Dar plecarea fetelor adusese şi o altă schimbare în viaţa casei: distanţarea raporturilor dintre stăpâni şi servitori. Olguţa glumea cu toţi servitorii, îi zeflemisea, se ducea la bucătărie, unde era adorată, îi poreclea, îi interpela la masă – stabilind o glumeaţă legătură între viaţa lor şi viaţa stăpânilor. Iar Monica, interpunându-se între ei şi doamna Deleanu, pacifica furtunile, rezolvând paşnic toate conflictele dintre ei. Căci cu vârsta, doamna Deleanu devenise mai severă faţă de neascultările lor, faţă de ciocnirile dintre ei. Astfel, în lipsa fetelor, vechea bucătăreasă de la Medeleni, „baba”, care în ultimul timp luase darul beţiei, fusese congediată. Monica ar fi împăcat lucrurile, mai ales că Olguţa avea pentru servitorii bătrâni, îndeosebi pentru baba, o afecţiune care-i făcea imuni faţă de oricine şi orice. Regretase şi doamna Deleanu îndepărtarea acestei vechi servitoare, contimporană cu moş Gheorghe, dar demnitatea în faţa celorlalţi o obliga să nu revie. Dănuţ suferise de pe urma izgonirii acestui tovarăş de îndepărtate amintiri, dar pasiv, fără să încerce măcar o discuţie cu doamna Deleanu. De altfel, printr-un tacit acord, nici el, nici mama lui, nu scriseseră fetelor despre congedierea babei.</p>
                     <p rend="justify">Astfel, treptat, servitorii deveniseră pur şi simplu servitori, figuranţi muţi. Până şi limbuţia lui Neculai secase în acest îngheţ ierarhic.</p>
                     <p rend="justify">Răsuna uneori la bucătărie, ascultat de noua bucătăreasă cu o perfectă indiferenţă, câte un oftat:</p>
                     <p rend="justify">—  Heei! Unde-i duduia Olguţa<hi rend="color(#000000)">…</hi>
                     </p>
                     <p rend="justify">Acest oftat exprimat la bucătărie, era al casei întregi, care se scufunda în tăcere şi bătrâneţă, cum se alterează o faţă omenească devenind altfel aceeaşi.</p>
                     <p rend="justify">O  singură zi trebuia să alunge întipărirea celor trei ani. Toate ferestrele deschise chemau viaţa întru întâmpinarea fetelor. Tumultul învierii începuse de dimineaţă. Răsunau ordine, paşi precipitaţi pe scări şi prin odăi. În salon, acordorul de piane strunea sunetele, bătând meticulos acorduri repetate.</p>
                     <p rend="justify">Alarmată de puţinul răgaz, doamna Deleanu apelase la cucoana Catinca Balmuş, cu care se împrietenise în timpul războiului. Cucoana Catinca venise în goană napoleoniană, întru ajutorul celuilalt general casnic. Lupta luase un caracter mai voios.</p>
                     <p rend="justify">Un incident întâmplat în preajma dejunului luminase complet pe doamna Deleanu, luându-i o piatră de pe inimă. Alături de cucoana Catinca, priveghea aşezarea camerii Olguţii.</p>
                     <p rend="justify">Auzise deodată o năvală. Prin uşa deschisă apăruse noua bucătăreasă, cu tulpanul strâmb, ochii în flăcări, şi o roşeaţă vie pe obraji. Hohotea.</p>
                     <p rend="justify">—  Sărut mâna, cuconiţă, eu la dumneavoastră nu mai stau! Da ci-s eu? Batgiocura slugilor!</p>
                     <p rend="justify">—  Ce-i, femeie? Ce s-a întâmplat?</p>
                     <p rend="justify">—  Ci să fie, cuconiţă, sărut mâna, îmi cătam di treabă, pregăteam di masă. Şi mă pominesc înşfăcată, smuncită, plesnită pişti obraz<hi rend="color(#000000)">…</hi>  Da ci-s eu?</p>
                     <p rend="justify">—  Ce-i, femeie? Spune ce-ai păţit?</p>
                     <p rend="justify">—  O nebună, coniţă, sărut mâna! O babă zărghită! M-o bătut la mini în bucătării şi m-o dat afară. Să le fie ruşini păcătoşilor! Râdeu di mini! Cini i-o hrănit?</p>
                     <p rend="justify">Scena pe care n-o putea istorisi bucătăreasa era ceva mai hazlie. Neculai, decanul servitorilor, cum aflase că vin fetele, expediase ştafetă babei, în Tătăraşi, unde şedea de când se liberase. Baba pornise imediat, ca un cruciat pentru liberarea Sfântului Mormânt,intrase pe poarta casei, autoritar. În urma ei sosea un cotiugar cu două buccele şi un sipet. Intrase de-a dreptul în bucătărie, urmată de pisici şi de tot alaiul codat al cânilor.</p>
                     <p rend="justify">—  Pleacă! vorbise ea calm, dând cu ochii de bucătăreasa care-i luase locul, mânuind oalele, tigăile şi polonicele uzurpate.</p>
                     <p rend="justify">Noua bucătăreasă, crezând că are de-a face cu o nebună, zâmbise.</p>
                     <p rend="justify">—  Fugi, madam, caută-ţi de treabă!</p>
                     <p rend="justify">Între timp, servitorii se adunaseră la uşă.</p>
                     <p rend="justify">—  Neculai, ce leafă are asta? întrebase baba, scoţându-şi polcuţa de postav negru, şi agăţându-şi barizul în vechiul lui cui.</p>
                     <p rend="justify">—  Cinci sutare belice.</p>
                     <p rend="justify">Oricând, Neculai era spiritual. Belice însemna în valută de după război.</p>
                     <p rend="justify">—  Dă-i cinci sutari, Neculai, din partea mea.</p>
                     <p rend="justify">Neculai, bancherul babei, se executase.</p>
                     <p rend="justify">Dar bucătăreasa avea ambiţie, şi locul din care era dată afară în acest mod nemaiauzit era mănos.</p>
                     <p rend="justify">—  Ieşi afară, madam! Mă-nţelegi cu binişorul! articulase ea, sacadându-şi intenţiile cu un melesteu.</p>
                     <p rend="justify">Bărbat, baba ar fi servit în escorta regală. În lungime era o dată jumătate cât noua bucătăreasă; în lăţime, aproximativ de două ori. O înhăţase de după gât, cum duci cu sila un câne la scăldătoare, acordându-i cu pumnul şi un tampon dorsal, care o proiectase împleticit în ogradă, de-acolo pe scări, sus, la doamna Deleanu. Curând după ea, sosise şi baba, cu tulpan alb şi pestelcă albă.</p>
                     <p rend="justify">—  Sărut mâna, coniţă, bine v-am găsit sănătoşi! Am venit să gătesc nişte cozonaci pentru duduia Olguţa.</p>
                     <p rend="justify">O clipă de nehotărâre.</p>
                     <p rend="justify">Noua bucătăreasă bufnea încruntată. Cucoana Catinca zâmbea. Servitorii, numai ochi, îşi ţineau suflarea îndărătul uşii.</p>
                     <p rend="justify">—  Poftim cheile.</p>
                     <p rend="justify">Baba luase cheile tuturor dulapurilor alimentare, le prubuluise din ochi, aruncase o privire către foasta bucătăreasă, şi vorbise încruntată:</p>
                     <p rend="justify">—  Du-te şi te chiaptănă! Nu ţi-i ruşine să stai smulsă în faţa cucoanei?!</p>
                     <p rend="justify">Şi se înapoiase zguduind podelele, cu toţi servitorii după ea.</p>
                     <p rend="justify">Doamna Deleanu plătise leafa pe trei luni înainte bucătăresei nedreptăţite, dându-i pentru deplină consolare o rochie şi un certificat presărat cu elogii, care în Iaşi putea să-i dea onorabil acces în toate gospodăriile boiereşti.</p>
                     <p rend="justify">         *</p>
                     <p rend="justify">Nedormit, Dănuţ pornise de acasă cu automobilul, la nouă dimineaţa; abia la douăsprezece isprăvise procesul la Judecătoria de ocol; luase în treacăt nişte aperitive, în loc de dejun, pornise la Curtea cu juri, intrase la două în proces, şi abia la şapte isprăvise, achitându-l pe Ion Hahău pentru crima de omor cu premeditare.</p>
                     <p rend="justify">Şi pe el, ca şi pe doamna Deleanu – amândoi reprezentau conştiinţa casei – îl preocupase toată ziua un singur gând: să nu descopere fetele sleirea tristă a casei din timpul lipsei lor. Fusese distrat şi la Judecătorie şi la Curtea cu juri. Îl obsedau detalii de acasă, care trebuiau modificate. O dată îi răsărea în minte pianul dezacordat; altă dată, ceasornicul din odaia Olguţei, demult oprit.</p>
                     <p rend="justify">În odaia Monicăi trebuia să afume cu rădăcini de iarbă-mare, fiindcă acest miros numai, după Dănuţ, era în stilul atmosferei Monicăi. Şi era sigur că podelele vor mirosi prea tare a terebentină, acest miros glacial, inospitalier, care te face străin în încăperea locuită de tine. Nopţile de primăvară ale Iaşului erau cam reci. Poate c-ar fi trebuit un pic de foc prin odăi, să le dezmorţească. Nu ştia ce se întâmpla acasă în lipsa lui. Era neliniştit, îngrijorat. După aceea, absenţa babei! O tristeţă şi pentru Ol-guţa, şi pentru Monica. El era cauza, el, laşitatea lui comodă. De ce nu vorbise cu mama lui? De ce nu protestase?</p>
                     <p rend="justify">De la Curtea cu juri plecase spre casă. Dar tot văzduhul Iaşului era plin de vorbele primăverii: numai parfum de liliac. Se întoarse din drum. Cutreierase toate florăriile Iaşului, din magazin în magazin, din barieră în barieră, umplându-şi automobilul cu toate florile găsite. Onorarul achitării lui Ion Hahău devenea liliac alb, roşcat, violet, vânăt, liliachiu, albăstriu – trandafiri, garoafe. Când se oprise în Piaţa Sfântului Spiridon, în faţa dughenei cu fructe, negustorii şi trecătorii înconjuraseră automobilul, care părea că vine de la o bătaie cu flori. De la Daviduţă Selţer, client de-al lui domnu Deleanu şi vechi furnizor al familiei, cumpărase toate merele ionathan, care au obraji de ţărăncuţă tânără în ger, şi aromă de migdală amară, – şi toate merişoarele ananas, mici, palide, ovale, ca nişte mari boabe de chilimbar. Pornise din nou spre casă, lăsând în urma lui parfum de flori, ca o ciudată grădină plutitoare cu intermitent iz de benzină.</p>
                     <p rend="justify">—  Şi tu, Dănuţ! îl întâmpină doamna Deleanu, arătând spre automobilul înflorit.</p>
                     <p rend="justify">Îşi zâmbiră unul altuia, jenaţi parcă de această complicitate. Odăile fetelor erau pline de liliac, dar casa n-avea destule flori. În odaia Olguţei aşezară garoafele; trandafirii albi luminară mobilierul întunecat al odăii Monicăi. Şi pe rând, vasele cu liliac şi trandafiri porniră prin odăi, cu zâmbete şi lumini. Cădeau petale pe covoare şi podele, răspândind pretutindeni o primăvăratică dezordine. Servitorii duceau flori, împărţeau flori, suiau flori, aşezau flori. Izbucnise atâta primăvară în casa cu ferestrele deschise, că parcă şi mobilele vroiau să înflorească. Servitoarele măturau de zor, adunând crenguţe, frunze şi colorate petale. Afară se înnourase. Căzură picături, apoi o ploaie sprintenă, argintie. Grădina din faţă îşi trimetea şi ea parfumul de verdeaţă proaspătă şi de flori umede. Ploaia se opri, îngreuind frunzele cu şiraguri de picături luminoase; păsările, cu glasuri proaspete, o prelungiră cântând.</p>
                     <p rend="justify">În odaia Monicăi, Dănuţ şi doamna Deleanu aşezau merele pe masă şi pe poliţa-colţar de deasupra divanului. Cucoana Catinca se ocupa de odaia Olguţei. La rândul lor, printre lilieci şi trandafiri, merele îşi înălţară aromele delicat robuste.</p>
                     <p rend="justify">Doamna Deleanu, în treacăt, verifica pianul făcând câteva acorduri, care răsunară mirat după atâta tăcere.</p>
                     <p rend="justify">—  L-ai acordat, mamă!</p>
                     <p rend="justify">O sărută.</p>
                     <p rend="justify">Şi iarăşi zâmbiră, complici în acelaşi gând, în aceeaşi pudoare a lungii lor tristeţi într-o casă tăcută.</p>
                     <p rend="justify">Află de la doamna Deleanu că baba revenise. Respiră lung.</p>
                     <p rend="justify">În bucătărie îl întâmpină, ca altădată la Medeleni, aroma de vacanţă de Paşti, a cozonacilor. Cuptorul duduia profund. Un curcan jumulit îşi arăta roza indecenţă. Migdale curăţite – gustă una în cinstea copilăriei – strafide, zahăr pisat, sunetul metalic al piuliţei, nuci sparte, vanilie brumată, bastoane de şocolată de menaj „Suchard”.</p>
                     <p rend="justify">Cucoana Catinca făcea o cremă de şocolată, convorbind tehnic cu baba.</p>
                     <p rend="justify">—  Cucoană Catincă, să vă dau o mână de ajutor!</p>
                     <p rend="justify">—  Da, avocatule, rade şocolata. Fă treabă!</p>
                     <p rend="justify">Rase şocolata, ca în copilărie, ispitit să puie şi în buzunar, controlat de ochii sever zâmbitori ai cucoanei Catinca.</p>
                     <p rend="justify">Reveni în odaia Monicăi. Afumă cu iarbă-mare, plecă, iar reveni.</p>
                     <p rend="justify">—  N-ar trebui să facem puţin foc, mamă?</p>
                     <p rend="justify">Făcură şi foc. Dezastru! Ieşea fum. Aerisiră din nou. Iar afumară cu iarbă-mare.</p>
                     <p rend="justify">Se făceau parcă pregătiri de nuntă. Veni vremea de stat la masă. Hotărâseră o masă frugală, cea mare fiind rezervată fetelor.</p>
                     <p rend="justify">Sosi şi Mircea. Şi el cu flori. Alte vase, alte strategii. Mâncară preocupaţi: cucoana Catinca de dulciurile lăsate în bucătărie; doamna Deleanu, de sobele care făceau fum; Dănuţ, de nimic şi de toate. Mircea uitase complect să-i spuie că redactorul Vieţii contimporane saluta în el pe viitorul romancier, şi că, datorită manuscrisului lui Dănuţ, renunţase la somnul din acea zi.</p>
                     <p rend="justify">Se sculară de la masă ca fugăriţi de cineva. Trebuiau să înceapă pregătirile pentru adevărata masă. Mircea şi cu Dănuţ, suiţi pe scaune aşezate deasupra mesei, înlocuiau becurile slabe şi pe cele stricate. Aceeaşi operaţie o repetară în toate odăile. Casa era inundată de o lumină albă, ca cea din vitrina bijutierilor.</p>
                     <p rend="justify">Se ivi, o dată cu orele de noapte, o nouă problemă: cine trebuie să meargă la gară? Toţi? Nu! Doamna Deleanu nu vroia să plângă la gară, nici să-şi sărute fetele în îmbulzeala de pe peron. Vroia să le aştepte acasă. Hotărâră deci, fără să-l consulte şi pe Mircea, că numai Dănuţ să plece la gară. Între timp, Mircea va face ordine în biblioteca Olguţei, iar cucoana Catinca şi doamna Deleanu vor lua ultimele măsuri.</p>
                     <p rend="justify">Dănuţ porni cu un ceas înainte de ora sosirii trenului. De la poartă se întoarse îndărăt, sui scările şi, pe furiş, intră în ietacul doamnei Deleanu. Aprinse lumina, deschise şifoniera, luă din imuabilul colţ sticluţa cu parfum, trecându-şi dopul pe tâmple şi pe haină. Închise şifoniera, alarmat de scârţâitul ei lung. O uşă trântită îi dădu bătăi de inimă. Nu era nimeni! Se înroşise. Fugi pe scări. Trecând prin dreptul odăii lui de jos văzu lumină. Se uită pe fereastră şi-l zări pe Mircea în faţa oglinzii, pieptănându-se concentrat.</p>
                     <p rend="justify">Şi el!</p>
                     <p rend="justify">         *</p>
                     <p rend="justify">Ploua dulce, răscolind miros de ţărnă primăvăratecă.</p>
                     <p rend="justify">Dănuţ opri ceva mai la o parte, trase capota şi porni lăsând maşina sub privegherea vizitiului şi a lui Neculai, care sosiseră înaintea lui, expediaţi de doamna Deleanu. Intră pe peron, consultă ceasul gării, se informă din nou despre sosirea trenului – răspunsurile erau aproximative, având mai degrabă caracterul de opinii personale, de impresii, decât de informaţiuni; controlă tabela de întârzieri şi intră în restaurantul gării. Chelnerii dormitau cu cotul pe tejghea şi şervetul subţioară. Solicitaţi cu vorba „pst!” priveau cu neîncredere pe client, îşi sugeau buzele şi veneau rigizi ca hipnotizaţi.</p>
                     <p rend="justify">Dănuţ comandă o cafea turcească dublă<hi rend="color(#000000)">…</hi>
                     </p>
                     <p rend="justify">—  Cu rom?</p>
                     <p rend="justify">—  Fără.</p>
                     <p rend="justify">—  Gusturi! comenta placid chelnerul strănutând în şervet. Una cafea fierbinte, dulce, specială, dublă! răsună glasul monoton şi indiferent ca măslinele caprei.</p>
                     <p rend="justify">Dar întorcându-se din nou la tejghea, chelnerul privi lung figura lui Dănuţ, cercând parcă să-şi amintească ceva.</p>
                     <p rend="justify">La capătul mesei la care se instalase Dănuţ, un basarabean cu cizme, ras pe cap, cu dublă bărbie şi triplă ceafă, sorbea ceai, sfârâind ca un stol de vrăbii speriate, ofta adânc, şi fuma, el enorm, ţigareta minusculă.</p>
                     <p rend="justify">Mesele lungi, cu tacâmurile puse, ocupate de câte-un singur client, aveau aerul dezolat al banchetelor contramandate în ultimul moment. În fundul sălii, aşezaţi pe scaune fără de masă în faţă, al căror rost nu ţi-l explicai la început, şedea o colecţie de tipuri de ambe sexe, pe punctul de-a adormi, priviţi cu dispreţ de patronul restaurantului. Această aliniere de scaune în fundul sălii era destinată celor înfriguraţi, care-ar fi dorit să stea la căldură, fără să consume. Dar nu parabola bunului samaritean îl determinase pe patronul restaurantului să facă astfel de liberalităţi, indisponibilizându-şi gratuit scaunele, ci mai degrabă legenda lui Tantal, convertită în strategie comercială. Iarna, de pildă, clientul răzbit de frig, dar ferm hotărât să nu consume, vede oferta generoasă a scaunelor. Nu poate rezista. Intră, salutând zâmbitor încăperea, se aşază pe scaun, îşi pune geamandanul subt scaun sau la picioare, şi stă. Înăuntru e cald. Zăngănitul linguriţelor în paharele cu ceai e o muzică simpatică pentru cei înfriguraţi. Miroase a rom. Cornuri rumene, de languros aluat, aşteaptă pe masă bunul plac al clienţilor. Parcă ar vrea, şi parcă nu-l lasă punga. Tare-i bun ceaiul cald, şi tare-i cărpănoşel buzunarul cu arginţi! Stă, cum se zice, în cumpănă. Determinarea sa, într-un sens sau altul, atârnă de un nou factor. Apare. N-a observat pasagerul înfrigurat situaţia scaunelor generoase. Sunt aşezate între două uşi care dau afară: una pe peron, alta pe sala de intrare, adevărat frigorifer. Când uşile acestea se deschid pe rând, vine un val de frig. Trece. Dar când se deschid dimpreună, sau cel care intră, în consumator nu în tolerat, uită o uşă deschisă, şi pe deasupra, şi cel care intră pe cealaltă, întârzie în prag, fără să închidă uşa, pasagerul de pe scaun simte un cutremur total, o durere în falcă – nevralgia măselelor – şi un junghi în spate. S-a hotărât. Ceaiul e singurul remediu pentru salvarea sănătăţii periclitate. Devine deci consumator, aşa cum a decretat liberul său arbitru.</p>
                     <p rend="justify">Iarna nu e un anotimp permanent. Scaunele dintre uşi însă, deveniseră un fel de obicei al pământului. Figurau deci şi primăvara. Erau pline; restaurantul, gol! Destinul inversase rolurile. Patronul deţinea rolul lui Tantal, în faţa pasagerilor adormiţi la distanţă de mesele fără clienţi.</p>
                     <p rend="justify">Cafeaua lui Dănuţ, fierbinte, dulce, specială, dublă, sosi. Chelnerul aştepta, privindu-l pe Dănuţ ca pe un cobai de laborator.</p>
                     <p rend="justify">Dănuţ sorbi, frământându-şi buzele. După întâia impresie de dulce şi fierbinte, lichidul negru lăsa un gust straniu, greu de definit. Cafeaua devenea o şaradă. Amintea parcă mirosul muşamalei şi gustul creioanelor. Nu! Mai degrabă mirosul mâlului şi gustul săpunului de rufe. Nici asta! Se înrudea cu mirosul băcăniilor de barieră, care vând ghemuri de sfoară, nuci şi sineală într-un iz de rachiu şi de guzgan. Era dulceagă şi iute, fadă şi pipărată, răspântie de gusturi nedefinite, obscuritate tulbure ca şi culoarea ei.</p>
                     <p rend="justify">—  Dă-mi şi un rom.</p>
                     <p rend="justify">—  Nu vă spuneam eu?! zâmbi chelnerul, servindu-i păhărelul pregătit. Cafeaua are fierbinţeală numai; romu-i dă gust.</p>
                     <p rend="justify">Chelnerul dispăru. Îndărătul tejghelei, sau în camera de alături, care comunica printr-o uşă cu fundul tejghelei, răsunară şoapte, paşi.</p>
                     <p rend="justify">Chelnerul apăru din nou.</p>
                     <p rend="justify">—  Nu doriţi un şpriţ de la gheaţă?</p>
                     <p rend="justify">—  Nu.</p>
                     <p rend="justify">—  Avem şuncă proaspătă de Praga.</p>
                     <p rend="justify">—  Mulţumesc.</p>
                     <p rend="justify">—  Matale sunteţi din localitate?</p>
                     <p rend="justify">—  Nu.</p>
                     <p rend="justify">—  Călătoriţi?</p>
                     <p rend="justify">—  Da.</p>
                     <p rend="justify">—  Poate vreţi o cutie de zacuscă?</p>
                     <p rend="justify">Dănuţ ridică ochii spre chelner.</p>
                     <p rend="justify">—  Nu, domnule, lasă-mă-n pace!</p>
                     <p rend="justify">—  Ştiţi, aveţi o figură<hi rend="color(#000000)">…</hi>  rusească. Sunteţi român?</p>
                     <p rend="justify">Arunca dese ocheade spre tejghea. Palmele lui Dănuţ tresăriră. Nu observase îmbulzirea de capete dindărătul tejghelei. Chelnerul acesta cu şervetul lui pătat se agita în jurul lui cu aere de toreador.</p>
                     <p rend="justify">Toată banca din fund privea spre el şi spre tejghea, cu ochi alarmaţi. Într-o tăcere suspectă, pe la spatele lui Dănuţ, un ofiţer cu manta de ploaie se strecurase pe lângă zid. Ajungând în dreptul lui Dănuţ, plescăi din limbă, dădu ochii peste cap, şi, mefistofelic, îl bătu peste umăr:</p>
                     <p rend="justify">—  Ce-ce-ce mai faci, Oliniţki? Unde-i legitimaţia, puişorule?</p>
                     <p rend="justify">Trupul şi pumnii lui Dănuţ zvâcniră scurt, săltând deodată. Un scaun se prăbuşi. Dindărătul tejghelei, patru agenţi civili şi doi comisari se repeziră cu pumnii ridicaţi. Dănuţ, uluit, se răsuci spre agresorul din spate.</p>
                     <p rend="justify">—  Tonel!</p>
                     <p rend="justify">—  M-m-m-măăă! T-t-tu eşti, măăă!</p>
                     <p rend="justify">Spontan, se îmbrăţişară: nu se mai văzuseră de şapte ani.</p>
                     <p rend="justify">În jurul lor, agenţii forţei publice clipeau nedumeriţi, încremenind în poziţie de atac. Spectatorii scenei se ridicaseră în picioare. Publicul peronului se îngrămădise holbat la ferestre.</p>
                     <p rend="justify">Revenind în prezent, Tonel se întoarse către agenţi.</p>
                     <p rend="justify">—  Bine, mă boilor, ăsta-i Oliniţki?</p>
                     <p rend="justify">Îşi desfăcu mantaua de ploaie. Pieptul apăru plin de decoraţii, cu insigna comisarilor regali ai consiliilor de război.</p>
                     <p rend="justify">Un comisar cu carnetul în mână articulă timid:</p>
                     <p rend="justify">—  Domnule comisar regal, poftiţi semnalmentele: statură înaltă, păr şaten, ochi căprui, barbă rade, musteaţă rade, fizionomie suspectă, semne particulare: poartă cizme de şevro<hi rend="color(#000000)">…</hi>
                     </p>
                     <p rend="justify">—  Unde-s cizmele? tună Tonel, cu ochi fulgerători.</p>
                     <p rend="justify">—  Dă! Subt pantaloni<hi rend="color(#000000)">…</hi>
                     </p>
                     <p rend="justify">—  Nu vezi că are pantofi!</p>
                     <p rend="justify">Trăsnit de acest suprem argument, cu ochii la pantofii lui Dănuţ – care-i stabileau definitiv identitatea – comisarul ridică din umeri, oftând. Făcu o plecăciune şi se retrase, urmat de tot alaiul poliţienesc. Ca un ultim bubuit al furtunii care pleacă, răsunară surd nişte „dumnezei”, la adresa chelnerului, care indusese în eroare pe reprezentanţii ordinei publice.</p>
                     <p rend="justify">—  Proşti-s, măă! se jelui Tonel către Dănuţ, dând din cap.</p>
                     <p rend="justify">—  Băiete!</p>
                     <p rend="justify">Patronul se precipită.</p>
                     <p rend="justify">—  Faţă de masă curată. O baterie la gheaţă. Stai! Şampanie.</p>
                     <p rend="justify">Poruncise şampanie, cu tonul şi gestul energic al comandei „Pentru onor, arm'„. Civilii din sală se strânseră pe scaunele lor, modeşti, ca să-i facă parcă mai mult loc.</p>
                     <p rend="justify">Tonel nu se schimbase. Era acelaşi Tonel, Otonel, Ciripel, Tontonel sau Mototonel, din clasa şaptea a Liceului „Lazăr”, cu faţa sferică, ten de fecioară elveţiană, mustăcioară de cărbune, şi glas superb de bariton, care da o savoare scenică celor mai neînsemnate vorbe spuse de el. Vorbele lui Tonel păreau cântate ea acele fraze cotidiane, tenorizate, sopranizate sau baritonate într-o operă. Spunea, de pildă: „Ce mai faci?” – şi urechea ascultătorului aştepta acordul vioarelor suspinătoare, şi răspunsul evaporat al sopranei lirice: „Bineee, iubitul meeuuu<hi rend="color(#000000)">…</hi>”</p>
                     <p rend="justify">Totuşi, două schimbări erau clare. Întâia: uniforma de locotenent, cu decoraţii pe piept şi insigna Justiţiei militare. A doua: o diminuare a bâlbâielii. Acuma bâlbâia mai mult mut, cu buzele şi pleoapele prealabil, înainte de-a începe fraza. Pornea elicea. Odată prins, cuvântul iniţial izbucnea ca o fanfară eroică, abundent salivat. Astfel îşi convertise bâlbâiala într-o sonorizare supraumană a vorbelor. Cei care vorbesc cu surzii, şi oratorii populari, aşa ar trebui să vorbească. Această sonoritate concomitentă cu bombarea pieptului îi dădea un aer cezarian. Ochii privitorilor situau deasupra capului lui Tonel arcuri de triumf şi acvile de aur: asta era părerea lui. Inaccesibil ironiei, ca şi în liceu, de când era comisar regal aspira la alaiul teroarei.</p>
                     <p rend="justify">—  Măă, Deleanu, măăă! Tempi passati! Tot crai, mă! Da ce cauţi la Iaşi?</p>
                     <p rend="justify">—  Fac avocatură, Tonel.</p>
                     <p rend="justify">—  Măă, să vii la Chişinău, să vezi, măăă! Să-l vezi pe Tonel, măă! Ard, mă, cu fieru roş!</p>
                     <p rend="justify">Pumnul închis făcea energic gestul săpunirii unei rufe întinse.</p>
                     <p rend="justify">—  Miliţie, Tonel?</p>
                     <p rend="justify">—  De unde, măă! Gogeamite comisar regal! Pfiii!</p>
                     <p rend="justify">—  Aa!</p>
                     <p rend="justify">—  Da, mă, n-ai văzut! Urmăresc un agent bolşevic. Norocu lui Tonel, măă! Dădui peste tine, şmechere! Ce faci, mă?</p>
                     <p rend="justify">—  Bine, Tonel, zâmbi Dănuţ, căci vorbele lui Tonel călătoreau prin „măă” ca printre straturi de varză.</p>
                     <p rend="justify">—  Ce-ţi mai face dama?</p>
                     <p rend="justify">—.?</p>
                     <p rend="justify">—  Aia, mă, zi-i pe nume, o pontam şi eu<hi rend="color(#000000)">…</hi>  Aneta Stephano, măă! Adina, mă, Aneta era servanta. Tempora, măă! Să vezi dame, măă! Chişinăul are dame! Bate Bucureştiul, măă! Ghimnaziste, mă! Pfiii! Elită, mă! Ia uite!</p>
                     <p rend="justify">Arătă un inel de aur cu coroană de briliante, pe un deget gros, păros, cu unghii lăcuite şi murdare. În jurul încheieturii braţului, brăţară de aur.</p>
                     <p rend="justify">Tonel aspiră aerul pe nas, clipind din ochi.</p>
                     <p rend="justify">—  Stai, mă, să-ţi ofer o ţigare!</p>
                     <p rend="justify">Scoase o tabacheră de aur masiv, cu desemne de smalţ vioriu, înlăuntrul căreia cinci ţigări „Funcţionar” şi o ţigaretă „Mircea”, încălecau un pol păturit.</p>
                     <p rend="justify">—  Ai?</p>
                     <p rend="justify">—  Bravo, Tonel!</p>
                     <p rend="justify">—  Ce, măă? Am şi cruce la gât: aur, măă! Damblaua damei, înţelegi! Măă, să vezi damă! Foastă damă de onoare, măăă! Ce ţi-i ţaru, ce ţi-i Tonel? Să vezi franţuzească! Să vezi ciorapi! Să vezi chiloţi, măă! Avea baie, mă! Din pat în baie, din baie în pat! Aşa-s, mă, astea! Pfiii!</p>
                     <p rend="justify">—  Rusoaică, Tonel?</p>
                     <p rend="justify">—  Da, mă, nu-ţi spusei? Damă de onoare, măă! Rasputin, măă!</p>
                     <p rend="justify">—  L-a cunoscut pe Rasputin?</p>
                     <p rend="justify">—  Da, mă, avea cârlig la damă! Ce-ce? Se pune cu Tonel, mă? Ce dracu, români suntem! Mea culpa, măă! „Toa mio că Rasputin!”</p>
                     <p rend="justify">—  Ţi-a spus ea?</p>
                     <p rend="justify">—  Da, mă! P-p-pe onoarea mea!</p>
                     <p rend="justify">—  Vorbeaţi franţuzeşte?</p>
                     <p rend="justify">—  P-hă! Mi ţi-i întorceam un compliment!</p>
                     <p rend="justify">—  Pe franţuzeşte, Tonel?</p>
                     <p rend="justify">—  Pare rău, mă! Cânt şi şansonete. A giorno, mă! Să vii, mă, să vezi la mine la Chişinău! Să-ţi arate Tonel ce-i un chef, ce-i o damă! Măă, să vezi ghimnaziste!</p>
                     <p rend="justify">—  Ce-i asta?</p>
                     <p rend="justify">—  Eleve, măă, ghimnaziste. Să vezi, mă, ce ştiu! Pfiii! Să vezi beţie, mă! Uâc: una-ntr-un colţ. Da nu se lasă, mă! O ia da capo! Să-ţi arăt eu ce-i rusoaica, măă!</p>
                     <p rend="justify">—  Dar ruşii?</p>
                     <p rend="justify">—  Phee! Bolşevici, mă. Marxişti, mă! Troţki, Tolstoi! Parcă Tonel ce-aşteaptă! Arde-i, băiete! Măăăă!<hi rend="color(#000000)">…</hi>  se bătu Tonel cu palma peste frunte, atât de tare, încât chelnerii scoaseră capetele peste tejghea.</p>
                     <p rend="justify">—  Ce-i, Tonel?</p>
                     <p rend="justify">—  Balmuş, măă! S-a-nscris, mă, la ţărănişti!</p>
                     <p rend="justify">—  Ei, şi?!</p>
                     <p rend="justify">—  Cum, mă? Român cu bolşevicii? Cu rusoaicele, măă! Bolşevicii în Nistru, mă! Tu te vezi cu el?</p>
                     <p rend="justify">—  Da.</p>
                     <p rend="justify">—  Trimite-l, mă, la mine. Păcat, mă, element bun<hi rend="color(#000000)">…</hi>  Hhh-hardtmuth, măă! Auzi, măă! Hardtmuth la ţărănişti! Pare rău, mă! Tempi passati!</p>
                     <p rend="justify">Şampania sosi, purtată de patron într-o căldare cu gheaţă. Restaurantul gării n-avea cupe de şampanie. Tonel făcu, în treacăt, cuvenitele observaţii. Şampania nu se aduce în căldare.</p>
                     <p rend="justify">—  Frapiere, domnule, de argint masiv<hi rend="color(#000000)">…</hi>
                     </p>
                     <p rend="justify">—  Vedeţi, domnule comisar regal, noi<hi rend="color(#000000)">…</hi>  arătă patronul, cu un gest dezolat, restaurantul gol.</p>
                     <p rend="justify">—  De asta n-ai clienţi, domnule. Frapiere de argint masiv, chelneri cu mănuşi albe, cupe de cristal. Ce-i bolşevismu ăsta? Ai făcut armata?</p>
                     <p rend="justify">—  Se cunoaşte, măă! Şampania, mă, e uniformă de mare ţinută! Mănuşi albe, argint, cristal.</p>
                     <p rend="justify">Patronul turnă şampania, cu călcăile lipite. Era vădit impresionat.</p>
                     <p rend="justify">Ciocniră. Tonel, consecvent cu stilul şampaniei, dădu paharul peste cap, duşcă, cum dai ţoiul de ţuică. Patronul repetă porţia. Altă răsturnare, altă umplere spumoasă.</p>
                     <p rend="justify">Comisarul cu semnalmentele lui Oliniţki apăru gâfâind, cu batista pe frunte, aducând miros de ploaie şi sudoare.</p>
                     <p rend="justify">—  Domnule comisar regal, l-am găsit.</p>
                     <p rend="justify">—  Raportul!</p>
                     <p rend="justify">—  Cizme de şevro, înalt, palid<hi rend="color(#000000)">…</hi>
                     </p>
                     <p rend="justify">Tonel sări, dădu duşcă al patrulea pahar, îmbrăcă mantaua de ploaie, şi-l luă la o parte pe Dănuţ.</p>
                     <p rend="justify">—  M-m-mă, Deleanu, fă-mi bine cu cinci sutari. Ţi-i trimit la leafă<hi rend="color(#000000)">…</hi>  Nu iei o ţigare?</p>
                     <p rend="justify">Aşeză sutarii în tabachera de aur, subt ţigaretele „Funcţionar”, peste polul mai vechi.</p>
                     <p rend="justify">—  Plata!</p>
                     <p rend="justify">—  Lasă, Tonel.</p>
                     <p rend="justify">—  Salve, mă!</p>
                     <p rend="justify">Pe lângă patronul frânt în două, cu călcâile lipite, şi printre chelnerii aliniaţi, Tonel trecu sunându-şi pintenii, încruntat, urmat de comisar. O singură problemă îl preocupa: care-o fi diferenţa dintre pielea de box şi cea de chevreaux?</p>
                     <p rend="justify">—  Nuanţe! murmură el printre dinţi.</p>
                     <p rend="justify">         *</p>
                     <p rend="justify">O  dată cu soneria care anunţa trenul pornit din staţia Nicolina, sosi în goană un muscal cu doi cai; descriind o curbă elegantă pe cauciucuri mute, în trapul cu scântei, opri în faţa uşii de intrare. Puiu sări. Salutat de tregheri, trecu spre peron. Pardesiu pe talie, pălărie cenuşie înclinată pe-o tâmplă, monoclu, pantaloni cenuşii, a căror cădere respecta treptata strâmtare a semnelor de exclamare, ciorapi cu baghetă, pantofi de lac.</p>
                     <p rend="justify">—  Dan!</p>
                     <p rend="justify">Şinele vibrau. Din tremurul luminilor din fund, două lumini roşii se dilatară agresiv. La curbă, ferestrele trenului fură vizibile ca un metraj luminos. Terasamentul dudui. Tregherii se precipitară. Masiv tăioasă cu vântul ei metalic şi aburii ei fierbinţi, maşina intră; pe rând, vitrinele vagoanelor, cu manechine umane, trecură.</p>
                     <p rend="justify">Tumult. Ordine. Strigăte. Mişcări. Îmbulziri. „Pst”-uri. Vociferări.</p>
                     <p rend="justify">—  Trei tregheri la conu Iorgu Deleanu!</p>
                     <p rend="justify">Şase se precipitară. Puiu şi Dănuţ, după ei, în goană. Cu pălăria pe ceafă, frecându-şi mânile ca pentru săpunire, domnul Deleanu cobora din vagon, alegând tregherii după un criteriu special.</p>
                     <p rend="justify">—  63: abataj. Bun! 91: bac. Deoparte<hi rend="color(#000000)">…</hi>  Bine v-am găsit, băieţi!</p>
                     <p rend="justify">Suiră scările.</p>
                     <p rend="justify">—  Dănuţ! Dănuţ!<hi rend="color(#000000)">…</hi>  Dănuţ!</p>
                     <p rend="justify">Buzele care-l chemau, îi murmurau numele pe faţă, ca o ploaie cu soare, cu murmure luminoase şi parfum răscolit. Şi era ca un fulger dureros al fericirii copleşite.</p>
                     <p rend="justify">Înghesuiţi de tregheri şi pasageri, intrară în compartiment.</p>
                     <p rend="justify">—  Olguţa!</p>
                     <p rend="justify">Se sărutară lung: un fel de box de sărutări pe frunte, nas şi obraji.</p>
                     <p rend="justify">—  Şi tu, Puiule!</p>
                     <p rend="justify">Îl sărută şi pe el. Şi Monica. Erau ca peniţele atrase de un magnet neastâmpărat. Acelaşi zâmbet pe toate feţele. Mirarea de-a se vedea iarăşi împreună îi făcea să-şi strângă mânile, să se atingă pe umăr – fiecare parcă neîncrezător că celălalt şi ceilalţi sunt concreţi.</p>
                     <p rend="justify">Bagajele plecaseră. Un ultim tregher se ivi la uşă.</p>
                     <p rend="justify">—  Mai sunt bagaje de luat?</p>
                     <p rend="justify">—  Da-da! Ia-ne pe noi, îl îndemnă Olguţa.</p>
                     <p rend="justify">Se coborâră. Şi Dănuţ, şi Puiu zâmbiră la fel, văzându-le pe fete nalte, suple şi elegante, în dezarmonia provincială şi caricaturală a pasagerilor. Amândouă în tailleur-uri: al Olguţei cenuşiu, al Monicăi albastru-închis. Un mic amănunt o feminiza puternic pe Olguţa: un trandafir roş, prins pe reverul jachetei. Părea un gest aparent al inimii, bobocul de trandafir carmin, cu petalele abia răsfrânte. Pe lângă bagajele fetelor – cele de mână – domnul Deleanu venise cu atâtea geamandane, coşuri, pachete, încât tregherii, în faţa mormanului, recurseră la căruciorul de bagaje.</p>
                     <p rend="justify">Neculai, după fatalele discursuri de recepţie, pornise cu recipisa bagajelor mari.</p>
                     <p rend="justify">Domnul Deleanu gesticula ca un şef de orhestră, cu baston în loc de baghetă. Vorbea munteneşte – sever; moldoveneşte – ironic binevoitor, şi evreieşte – glumeţ şi satisfăcut. Tot personalul gării îl cunoştea, numai după glas. Bagajele fură clădite în cărucior, într-o unanimă colaborare. Porniră spre ieşire, în jurul căruciorului.</p>
                     <p rend="justify">Recunoscându-l pe domnul Deleanu, birjarii gesticulară cu biciul, şapca şi hăţurile. Ofertele plouau. Domnul Deleanu îi saluta, refuza şi interpela nominal, controlând şi descărcarea bagajelor. Era ca o intrare într-un Ierusalim al birjarilor.</p>
                     <p rend="justify">Olguţa râdea.</p>
                     <p rend="justify">—  Papa, intrarea ta în Iaşi, ca şi în birou, produce dezordine.</p>
                     <p rend="justify">Bagajele fură instalate în trăsura lui Puiu. Domnul Deleanu, Olguţa şi Puiu se suiră în trăsura casei Deleanu.</p>
                     <p rend="justify">Cu Monica de mână, Dănuţ fugise spre automobilul său, aşezat la o parte, în umbră. Smuncită în pornirea bruscă, maşina porni ca un bondar. Erau strânşi alături subt capotă, ca într-un cort mic. Ploaia cădea din nou, aruncând şiraguri desprinse de pe grumajii primăverii. Era în noapte o respiraţie jilavă de seră.</p>
                     <p rend="justify">Întrecură trapul şchiop al trăsurilor cu un cal, cu birjarii aşezaţi pe capră deasupra mormanelor de bagaje, ţinând picioarele în unghi ţapăn, proiectat lateral, şi hăţurile la înălţimea frunţii. Întrecură trapul lat al muscalilor cu doi cai. Cotiră în viraj onctuos aleea încolăcită a Râpei Galbene; suiră, având în dreapta până-n fund, marina privelişte a luminelor din vale, umede de ploaie. Maşina părea barcă-automobil, înălţată cu botul talazului deasupra mării fosforescente. Cotiră prin faţa Jokei-Clubului, spre Copou, abătându-se din drumul casei.</p>
                     <p rend="justify">Motorul vibra, iuţindu-se.</p>
                     <p rend="justify">Suiră, suiră, suiră.</p>
                     <p rend="justify">Grădina Copoului rămase-n urmă, luminile se răriră, teii foşniră metalic.</p>
                     <p rend="justify">Noaptea venea spre ei, cu ploaian braţe, şi parfum de câmp.</p>
                     <p rend="justify">Nici un glas omenesc; nici un ochi omenesc.</p>
                     <p rend="justify">Prăbuşire în primăvară, cu ploaia.</p>
                     <p rend="justify">—  Dănuţ, ne-aşteaptă acasă<hi rend="color(#000000)">…</hi>
                     </p>
                     <p rend="justify">Frână brusc. Şi întâia vorbă a tăcerii lor fu sărutarea, dureroasă şi lungă.</p>
                     <p rend="justify">Şi-n lumina farurilor, până departe, ploaia era un joc de iele argintii.</p>
                     <p rend="justify">         *</p>
                     <p rend="justify">Luminile tuturor odăilor erau aprinse. Acesta era gestul copilăresc al mânei şi bucuriei domnului Deleanu.</p>
                     <p rend="justify">Primar al Iaşului, tatăl Olguţei ar fi făcut la fel cu întregul oraş, inundându-l cu râsul electric.</p>
                     <p rend="justify">De departe, casa Deleanu avea scânteierea cristalină a meselor festive, în clipa când lumina aprinde cupele pe faţa de masă, înainte ca şampania să museze.</p>
                     <p rend="justify">Ai fi crezut că toate odăile sunt pline. Inexact! Lumea era înghesuită în antretul de jos. Acolo, doamna Deleanu, cucoana Catinca, Mircea şi servitorii, adunaţi în faţa uşei, o întâmpinaseră pe Olguţa. Intrase cu ochi negri şi pas sprinten, bucuria casei în braţele doamnei Deleanu, apoi în braţele cucoanei Catinca, rumenindu-şi mai aprins obrajii după fiecare îmbrăţişare. Apoi, pe rând, Mircea îi sărutase mânile, apoi baba şi ceilalţi servitori.</p>
                     <p rend="justify">—  Unde-i Monica?</p>
                     <p rend="justify">—  Unde-i Monica?</p>
                     <p rend="justify">—  Unde-i duduia Monica?</p>
                     <p rend="justify">—  Supraveghează bagajele, îi informase Olguţa. Să-i spuneţi von Sorbonna.</p>
                     <p rend="justify">O  aşteptaseră pe Monica tot în antret. Cu o zbârnâitoare traiectorie, minuscula maşină cu capota ridicată se oprise în faţa peronului. Deşi refrenul von Sorbonna era pe buzele tuturora, nimeni nu îndrăznise să tulbure c-o glumă, lumina cu obraji ovali răsărind c-o aplecare a spinării din umbra capotei, înălţându-se cu soare pe tâmple şi zâmbet de miere pe faţă, în braţele zâmbetelor care o întâmpinară.</p>
                     <p rend="justify">Când după trei ani de tăcere apăsătoare, de pustiu zilnic, intră într-o casă două fete a căror tinereţă e numai frumuseţă, şi când acele două fete-s ale casei – surâs, Monica; râs, Olguţa – cum râsul şi surâsul aparţin unui obraz, e ca un val de mândrie în oameni şi în ziduri. Zâmbeau părinţii şi prietenii în jurul lor, se fuduleau servitorii la ferestre, şi era ca o reînălţare în păreţii vechii case Dumşa.</p>
                     <p rend="justify">Şi tot în antret şedeau.</p>
                     <p rend="justify">Sosiră cuferele. Olguţa-l reclamă pe cel mai mare. Veni şi cufărul în antret. Izbucniră cadourile.</p>
                     <p rend="justify">Cadourile erau o tradiţie a familiei Deleanu, culminând în Olguţa. Cufărul cu proporţii de cămăruţă era afectat în întregime cadourilor şi dezordinei. Doamna Deleanu primea, exclama indignată văzând anarhia, zâmbea, mulţumea, protesta, critica şi se minuna cum de-i cu putinţă ca într-un spaţiu atât de redus să încapă toate capriciile şi neţărmurita fantezie a dezordinei. Raftul de deasupra era consacrat doamnei Deleanu. O cutie de pudră se vărsase, viscolind mătăsuri şi ştofe neîmpachetate.</p>
                     <p rend="justify">—  La vamă, mamă dragă! Oameni brutali!</p>
                     <p rend="justify">—  Ce ticăloşie! Ce barbarie!</p>
                     <p rend="justify">Ochii Olguţei clipiră pieziş spre domnul Deleanu. Bietul vameş al portului Constanţa nici nu deschisese măcar cufărul plin de infracţiuni.</p>
                     <p rend="justify">Olguţa se încălzise. Fetrul care-i strângea tâmplele şi-i acoperea fruntea până deasupra sprâncenelor zbură pe scări, conform imuabilelor tradiţii. Jacheta tailleur-ului, culeasă pe sus de braţul lui Mircea, rămase acolo, subt doi obraji subit roşii. Olguţa apăru aşa cum o ştiau toţi: cu plete negre căzând mereu în ochi, scuturate mereu pe spate, în bluză subţire, aproape băiat prin mişcări, şi atât de copilăreşte fată prin obrajii rotunzi şi sânii puerili. Avea mişcări atât de iuţi, încât de câte ori doamna Deleanu primea un alt pachet, clipea, având o tresărire de recul: reacţie omenească în faţa rândunelelor, al căror zbor lucid niciodată n-a atins pe om, dar totdeauna l-a alarmat.</p>
                     <p rend="justify">Doamna Deleanu era copleşită şi primejdios mişcată. Nu cantitatea cadourilor o tulbura, ci meticuloasa memorie a Olguţei pentru toate slăbiciunile şi preferinţele ei. Nimic nu lipsea. Dicţionarul dorinţelor doamnei Deleanu era complect la fiecare literă. Niciodată nu-şi închipuise că Olguţa poate fi atentă. Abia acum îşi dădea seama ce formidabilă atenţie pentru toate dorinţele şi deprinderile ei, putuse să grupeze – dezordonat, ce-i drept – acest încăpător raft al darurilor.</p>
                     <p rend="justify">—  Mamă dragă, raftul acesta are o sucursală în cuferile Monicăi. Tot ce-i casabil, e la ea. Mi-am spus: tot ce se sparge în cuferile mele, e spart de Olguţa, tot ce se sparge în cufărul Monicăi, e spart de fatalitate. În faţa Monicăi şi fatalităţii, am cedat.</p>
                     <p rend="justify">Dar memoria acestui cufăr depăşea cu mult aprecierea doamnei Deleanu. Din cufărul adânc, cu gesturi iuţi apărea portretul dorinţelor fiecăruia. Măgulirea înduioşată a doamnei Deleanu devenea pe rând a tuturora. Fiecare recunoştea într-un pachet întins de Olguţa o veche exclamaţie, o uitată dorinţă. Fiecare dar era o amintire.</p>
                     <p rend="justify">Apărea trecutul, înviau amănuntele anilor duşi, cu fiecare dar cules din dezordinea rafturilor de mâna Olguţei. Ai fi zis că fiecare vorbă a celorlalţi, azvârlită din întâmplare de cineva, devenise comision asumat de Olguţa, şi realitate împlinită de mâna ei. Ea trebuia să dea replica tuturor dorinţelor celorlalţi, exprimate de-a lungul anilor, sau deduse dintr-un gest sau o privire.</p>
                     <p rend="justify">Şi miraculoasă era diversitatea darurilor în armonie cu diversitatea psihologică a celor care le primeau. Între altele, cucoana Catinca căpătase o trusă de piele cu ace englezeşti. Odinioară văzuse aşa ceva în Italia, la o englezoaică pe care-o invidiase numai din cauza acelor. De unde reţinuse Olguţa acest detaliu? Îi adusese exact ceea ce dorise în tinereţă. Sute de ace cu ureche aurită, de toate dimensiunile, grupate în compartimente, după mărime şi grosime. Baba căpătă o vastă pereche de papuci, în formă de şoşoni, de ştofă groasă şi moale ca muşchiul pădurilor, căptuşiţi în întregime cu blăniţă, adevărat puf prin fineţă, dar călduroasă ca un abur de samovar.</p>
                     <p rend="justify">Aceşti papuci erau pentru baba ceea ce ar fi, pentru un copil, un cal adevărat după un cal de lemn. Avea, în sfârşit, papucii, absolutul papucilor. Dar şalurile? Două şaluri coborâră pe umerii formidabili ai babei, două idealuri. Un şal de lână curată, gros ca un pled, moale ca o piersică. Celălalt şal era de găteală. De când dorea baba să le arate tătărăşencelor ce-nseamnă şalul de mătasă. Caşmir avea pe umeri, mai frumos încondeiat ca oul de Paşti, cu ploaia franjurilor până-n podele. Toţi o admirară pe babă cu şalul de caşmir. Era ca un havuz cu focuri bengale. Bucuria depăşise spaţiul facial. Râdea cu burta, săltată-n sus şi-n jos, de un cutremur vulcanic.</p>
                     <p rend="justify">Dar surpriza domnului Deleanu? Venise cu ea alături, fără să ştie. Un geamandan lat şi plat, ceva mai mare decât cele obişnuite, deschizându-se nu în lat, ci în lung, ca o gură de crocodil, având un compartiment pentru haine, loc special pentru pălării, iar celălalt compartiment fiind un adevărat labirint de cutiuţe, saltare, pungi. Şi toate erau pline. Se revărsară vreo zece pachete de cărţi de joc, care de care mai hazliu colorate. Tutun turcesc şi ţigări turceşti. Havane<hi rend="color(#000000)">…</hi>
                     </p>
                     <p rend="justify">La fiecare mişcare a mânilor Olguţei înspre ea, cucoana Catinca se încrunta. Nu-şi mai amintea nici o dorinţă. Totuşi, pachetul sau obiectul întins i-o amintea. O maşinuţă migălos lucrată în aramă, c-un tub lung, treptat subţiat în chip de trompă, pentru turnatul spirtului denaturat în şanţul ibricului de cafea neagră, o făcu să se indigneze.</p>
                     <p rend="justify">—  Bine, frate, da asta de unde-o mai ştii?</p>
                     <p rend="justify">Olguţa ridică din umeri. Ştia, dar nu vroia să-i amintească de o masă la Bucureşti, în Popa Nan, în vara anului 1914 – trăia şi conu Mihăiţă pe atunci – când cucoana Catinca afurisise pe toţi „ticăloşii de negustori din Bucureşti, care te silesc să torni spirtul denaturat, ca rachiul la crâşmă, cu sticla”. Neculai căpătă în sfârşit ceasul de buzunar cu muzicuţă. Neculai dorea de mult un ceas care să cânte la fiecare oră Deşteaptă-te, române. Acesta cânta motive din Marseilleza, o Marseilleză picurată delicat şi pur, ca pentru greieri somnoroşi.</p>
                     <p rend="justify">—  Proşti-s franţujii, Neculai! Le cântam la ureche Deşteaptă-te, române; nici că se prindea! Asta-i tot un fel de Deşteaptă-te, române, dar preparat franţuzeşte.</p>
                     <p rend="justify">—  Trăiască alianţa şi duduia Olguţa! se exaltă Neculai.</p>
                     <p rend="justify">Nu-şi putea închipui Puiu că din acelaşi cufăr va ieşi o bătaie de inimă pentru el, străină de fiinţa Olguţei.</p>
                     <p rend="justify">—  Degetul, Cuţulachidis!</p>
                     <p rend="justify">Redevenit Cuţulachi, Puiu se înroşi, văzu şi respiră adânc zâmbitor. Demult dorea să aibă inel. Visul lui era o chevalieră. Olguţa-i interzisese acest fel de inel, explicându-i că un inel cu embleme nobiliare pe degetul unui copil de ţăran e mai ridicol decât o coroană de carton pe capul unui nebun. Totuşi, în lipsa Olguţei, Puiu îşi cumpărase o chevalieră de provenienţă rusească. Olguţa o zărise la gară şi zâmbise. Pe drum, inelul dispăruse în buzunarul lui Puiu. Acum era înlocuit cu un safir palid, montat în aur florentin de culoarea spicului de grâu.</p>
                     <p rend="justify">Antretul era un zumzet surd de exclamaţii, mirări, aprobări, comentarii, monologuri. Cadourile Olguţei aduceau tuturora bucurie, dar fiecăruia o altfel de bucurie.</p>
                     <p rend="justify">Nu oricine poate da altora accentul exact al bucuriei proprii. Cadourile sunt întotdeauna o surpriză agreabilă. Dar deseori dau naştere la constrângeri penibile. Dacă am presupune că primăvara, într-un an, lipsită de instinctul sigur al naturii, s-ar încurca, şi aducând verdeaţă tuturor copacilor, n-ar respecta individualitatea lor, dând de pildă plopului frunză de stejar, piersicului, muguri de castan, liliacului, cârcei de viţă, viilor, vreji de bostan, şi nucilor, pătlăgele roşii – bucuria primăverii ar exista din pricina navalei de verdeaţă, dar pe fiecare fizionomie vegetală ar râde construis bucuria răpită alteia.</p>
                     <p rend="justify">Aşa se întâmplă şi cu darurile, când cel care le aduce şi împarte a fost preocupat de gestul risipirii lor – măgulitor pentru cel care-l face – nu de aspectul propriu fiecăruia dintre cei care le primesc. Pentru mulţi copii, aceste daruri improprii sunt un principiu de umilire, de ipocrizie, de tristeţă. Trebuie să se bucure, fiindcă altfel sunt ingraţi, şi totuşi nu se bucură, fiindcă darul e străin tuturor dorinţelor lor. Bucuria e surpriza explozivă a unei dorinţe obscure pe neaşteptate îndestulată. Când darul nu e mugurul exact al crengii care-l dorea, departe de-a o înviora, o îngreoaie, o abate.</p>
                     <p rend="justify">Acele daruri numai care dovedesc că aducătorul lor te cunoaşte, şi-a amintit de tine, te-a reconstituit, şi-a frământat mintea culegându-ţi în amintire, exclamaţiile, poftele exprimate sau înăbuşite – dau bucurie. Ele-ţi arată că ai existat în sufletul celui care ţi le aduce, şi darul, astfel numai, îşi pierde semnificaţia indiferentă de lucru cumpărat, căpătând-o pe aceea de răsfrângere a dorinţei tale în afecţiunea altuia.</p>
                     <p rend="justify">Darurile Olguţei, exacte ca ale primăverii, arătau că în timpul celor trei ani de viaţă pariziană, nu numai că nu uitase pe niciunul dintre cei de acasă, dar că trăise în ei, ca primăvara la rădăcina copacilor. Toţi o iubeau pe Olguţa, dar toţi o socoteau distrată şi uitucă, din pricina vieţii ei eruptive. Le dovedea contrarul. Abia acum fiecare înţelegea că acel cufăr al darurilor era sufletul Olguţei, în care toţi existau, în dezordine, dar complect.</p>
                     <p rend="justify">Într-un colţ al antretului, Monica grupa pachetele lui Herr Direktor şi ale doctorului Prahu, ciudatul prieten al Olguţei. Pentru doctorul Prahu, Monica muncise din greu, căci în cuferile ei, diverse sticle de toate formele, cu preţioase alcooluri, alese bucată cu bucată de competinţa lui Paşa, îi periclitau hainele, cu eventuala lor revărsare.</p>
                     <p rend="justify">Numai Dănuţ şi Mircea nu primiseră încă nimica.</p>
                     <p rend="justify">Răsărind brusc, din fundul cufărului, capul Olguţei, înfierbântat, cu pletele dezordonate, zâmbea. Avea un sul în mâni, înfăşurat cu îngrijire.</p>
                     <p rend="justify">—  Atenţie şi ochelari, vă rog!</p>
                     <p rend="justify">Doamna Deleanu, cucoana Catinca şi domnul Deleanu se apropiară, punându-şi ochelarii de lectură. Olguţa desfăşură sulul.</p>
                     <p rend="justify">Era atât de tânăr capul ei – numai vibraţie de râs şi de culoare – încât portretul desfăşurat apărea supărător ochiului, ca o mohorâre de pivniţă în plin soare.</p>
                     <p rend="justify">Monica tresărise. Urmărea cu îngrijorare feţele ridicate spre portret. Exclamaţiile indignate o făcură să respire.</p>
                     <p rend="justify">—  Ce oroare! Asta eşti tu? Sluţenia asta?!</p>
                     <p rend="justify">—  Cine-i măgarul? izbucni cucoana Catinca.</p>
                     <p rend="justify">—  Alexandru Pallă.</p>
                     <p rend="justify">—  Ducă-se pe pustii! Auzi dumneata! Asta-i treabă de pictor! Ştie şi ciuma să facă aşa minunăţii!</p>
                     <p rend="justify">—  Fetiţa tatei, o dezmierdă domnul Deleanu; o fi el mare pictor bietul Paşa, dar eu tot la Grigorescu am rămas. Măru-i măr – o bătu el peste obrajii rumeni. N-are să mă convingă Paşa, nici Parisul, nici toate „ism”-urile artei de astăzi, că măru-i mucegai, şi soarele scrum.</p>
                     <p rend="justify">—  Bine, frate, clocotea cucoana Catinca; faci curechi murat, faci castraveţi muraţi, da să faci dintr-un boboc de fată aşa murătură!</p>
                     <p rend="justify">Şi toţi, mânaţi parcă de acelaşi surd îndemn al instinctului, o dezmierdau pe Olguţa, o priveau, o împrejmuiau, copleşind portretul cu ironii, zeflemele şi ocări. Era ca un descântec în faţa destinului. Recunoscură toţi capul Olguţei în portretul desfăcut de mânile ei, dar o Olguţă despodobită de tot ce-o făcea pe Olguţa veselia casei Deleanu. Decorul era salonul apartamentului de la Paris. În primul plan, pianul deschis – claviatura era ca o dungă fumurie de apă îngheţată – şi Olguţa pe taburet, cu capul aplecat puţin – ca atunci când pândeşti sau când eşti greu ostenit – întors de la pian în lături, ca şi cum cineva ar fi strigat-o deodată, întrerupând-o. În planul al doilea, mobilele unui salon, mare, în umbră grea, apăsate parcă de începutul unei asfixii cu mangal. Obrajii Olguţei primeau lumina unei ferestre cenuşii – mucegaiul tragic, surirea subpământeană de ocnă de sare, a penelului Pallă. Sur şi obrazul, cu reflexe verzui ca ale unor lumini de lună. Ce se întâmpla în acea încăpere de umbră, cu muzica amuţită? Ce strigăt răsunase? Ce chemare stranie? Era o crispare dârză în osatura feţei, dar fruntea se înclina învinsă, dură totuşi, şi ochii dilataţi simţeai că ar fi vrut să se închidă şi nu puteau, sau bravau arătarea de groază, nevăzută. Amestec de hotărâre şi deznădejde. Mâna dreaptă plutea pe claviatură, cu degetele răsfirate moale, ca o pasăre ucisă din zbor, răstignită pe aripile ei. Cealaltă mână încleşta genunchiul sau se rezema de el? Pletele căzute atârnau grele pe tâmple.</p>
                     <p rend="justify">Privit alături de model, portretul Olguţei părea posomorât, lipsit de tinereţă, cel puţin de carnaţiunea şi exuberanţa tinereţii modelului. Dar mişcările capului şi trupului erau profund ale Olguţei. O Olguţă stranie ca o eclipsă de soare. Dar în acea energie deznădăjduită a feţei şi a privirii, şi-n acea cădere de scut a frunţii înclinate, şi-n acea tensiune de vultur cu săgeata în el, văzându-şi moartea, înaripându-şi-o, ochii lui Mircea recunoşteau tinereţă Olguţei, aşa cum uneori sufletul său o presimţise sub rumeneala obrajilor şi râsul dinţilor.</p>
                     <p rend="justify">Acesta era singurul portret făcut de Alexandru Pallă într-un răstimp de trei ani. N-o mai făcuse de atunci, niciodată, pe Olguţa. S-ar fi zis că el singur prefera s-o vadă cu ochiul omului, decât s-o descopere cu ochiul pictorului.</p>
                     <p rend="justify">—  Nu vrea nimeni acest portret? zâmbi Olguţa.</p>
                     <p rend="justify">—  Pe foc! Pe foc!</p>
                     <p rend="justify">—  I l-am adus lui Mircea.</p>
                     <p rend="justify">—  Mie, Olguţa!</p>
                     <p rend="justify">—  Nici tu nu-l primeşti?</p>
                     <p rend="justify">—  Bine, Olguţa, îmi dai o capodoperă!</p>
                     <p rend="justify">—  Modelul îţi mulţumeşte în numele pictorului.</p>
                     <p rend="justify">—  Ce-i în capul vostru, măi copii! se miră cucoana Catinca, gesticulând cu ochelarii. Oameni teferi, oameni tineri şi frumoşi, să nu vă fie scârbă de aşa ticăloşii!</p>
                     <p rend="justify">Totuşi, atât de puternică era impresia produsă de acest tablou hulit – a cărui atmosferă se înrudea cu acele pagini din Dostoievski, care-ţi lăsa ca o sudoare rece a sufletului – încât, în acelaşi timp, cu toţii reclamară masa. Simţeau o nevoie de mişcare, de agitaţie printre lucruri foarte concrete şi vesele. Cucoana Catinca şi doamna Deleanu, porniră repede spre sofragerie; servitorii se precipitară la bucătărie; domnul Deleanu pleca să pregătească sticlele ospăţului.</p>
                     <p rend="justify">Fundul cufărului era pavat cu cărţi destinate lui Dănuţ şi Mircea. Şi în alegerea cărţilor, Olguţa dovedea aceeaşi memorie şi aceeaşi divinaţiune. Astfel, Mircea descoperi în braţele lui, deasupra teancului de cărţi scos de Olguţa, L'Égoïste a lui George Meredith.</p>
                     <p rend="justify">—  Eii!</p>
                     <p rend="justify">Apoi cugetările lui Multatuli.</p>
                     <p rend="justify">—  Iii!</p>
                     <p rend="justify">Apoi trei romane ale lui Henry James.</p>
                     <p rend="justify">—  Piii!</p>
                     <p rend="justify">Apoi un al doilea teanc de volume în-quarto, cu piesele Plaisantes et déplaisantes ale lui Bernard Shaw.</p>
                     <p rend="justify">—  Hoo! făcu Olguţa, dând glas exclamaţiei mute a ochilor lui Mircea.</p>
                     <p rend="justify">Aceleaşi exclamaţii puerile desfăcură buzele lui Dănuţ în faţa poeziilor complecte ale lui Rainer Maria Rilke.</p>
                     <p rend="justify">Scările se umpluseră de cărţi, răspândind mirosul acela de hârtie tipărită, încă netăiată, bun ca mirosul scândurii albe şi ca aroma pânii calde, pentru nara pasionatului lector. Cărţi proaspete pe care mâna le alintă, le deschide, culegând în treacăt parfumul unui cuvânt din misterul frazei necitite, pe coperta cărora ochii recunosc acele nume de azur, care au cuiburi în inima noastră, ca rândunelele subt streşina caselor.</p>
                     <p rend="justify">Mircea, Dănuţ, Monica şi Puiu se aşezară pe scări, printre cărţi, răsfoindu-le.</p>
                     <p rend="justify">Olguţa scotea mereu. Deodată, mâna ei agită un volum legat în piele.</p>
                     <p rend="justify">—  Von Sorbonna!</p>
                     <p rend="justify">Monica se înroşise atât de tare, că printre ceilalţi, şi mai ales alături de Dănuţ, părea din altă rasă, din rasa cireşelor.</p>
                     <p rend="justify">—  Teza de doctorat a lui von Sorbonna.</p>
                     <p rend="justify">Şase mâni se repeziră, ale lui Dănuţ mai prompte şi mai posesive. Trei capete se aplecară asupra tezei ca asupra unei scrisori de acasă, primită în lagărul de prizonieri. Dedicaţia făcută Olguţei se furişa într-un colţ, timid: „Surorei, prietenii şi fiicei mele Olguţa”.</p>
                     <p rend="justify">—  Poftiţi, copii, am turnat supa! răsună de sus glasul doamnei Deleanu.</p>
                     <p rend="justify">—  Unde-i Olguţa? se întrebară lectorii Monicăi, ridicând capetele.</p>
                     <p rend="justify">—  Olguţa!</p>
                     <p rend="justify">—  Unde-a dispărut?</p>
                     <p rend="justify">Îndemnat de o veche şi obscură amintire din copilărie, Dănuţ smunci capacul cufărului.</p>
                     <p rend="justify">Copilăreşte, acolo era Olguţa, cu faţa inundată de râs.</p>
                     <p rend="justify">—  Cine mă ia?</p>
                     <p rend="justify">O luară pe sus.</p>
                     <p rend="justify">—  Coşcogeamite oameni mari aţi căzut în mintea copiilor! râdea cucoana Catinca, venind să-i ridice cu forţa.</p>
                     <p rend="justify">Olguţa glumise spontan, cu tot sufletul. Dar ieşind din cufăr şi urcând scările casei părinteşti, înconjurată de voioşia celorlalţi, întâmpinată de bucuria părinţilor, simţi că cel din urmă dar ieşit din cufărul darurilor intra numai în casa părintească, dar nu-i mai aparţinea.</p>
                     <p rend="justify">         *</p>
                     <p rend="justify">Olguţa şi Monica uitaseră dimensiunile şi durata unui ospăţ românesc. În raport cu mesele din Franţa, cele din România sunt ca o excursie în trăsură, faţă de o precisă cursă urbană cu taximetrul. Când ai ajuns la ultimul fel – de altminteri în România, şi în Moldova mai ales, ultimul fel e mereu penultimul – felurile anterioare, rămase dincolo de orizont, s-au şters din memorie, sau au devenit vagi. Ai impresia că stai la masă de o săptămână, şi că supa de pildă, sau răciturile, le-ai mâncat luni, peştele, marţi, şi aşa mai departe.</p>
                     <p rend="justify">Adevăratul salon al unei gospodării româneşti e sofrageria. Această proeminenţă a stomahului e poate o filosofie înainte de-a fi o necesitate. Fatalist cu fruntea, orientalul, plecându-şi-o, a descoperit stomahul. L-a cinstit deci, pe acest robust tovarăş de umilinţă smerită, în faţa zeilor permanenţi, dar nevăzuţi, care-i privesc ceafa.</p>
                     <p rend="justify">De altfel, această masă inaugurală avea o înaltă semnificaţie patriotică. Ea trebuia să dovedească nota originală a României, în concertul bucătăriilor europene, şi să arate fetelor că această notă, dacă nu prin puritate, cel puţin prin căldură şi plenitudine, nu-i mai prejos de cea a bucătăriei franceze.</p>
                     <p rend="justify">Din acest punct de vedere, baba le servise un simbol, un fel de stemă culinară a Moldovei: sărmăluţele de piept de gâscă. Pentru gastronom, porcul e ca peştera lui Ali-Baba din O mie şi una de nopţi: visterie de bunătăţi. Dar Creatorul, făcând gâsca, a depăşit porcul. Gâsca are ficatul, cum Franţa are Parisul. Pateul de ficat de gâscă reprezintă o supremaţie universal recunoscută. Pe lângă ficat, însă, şi poate mai presus de ficat, gâsca oferă feminin mâncăului, pieptul ei gras, fraged şi substanţial, pentru pastramă şi sărmăluţe. Aceste sărmăluţe – cu vulgară sonoritate – aparţin Moldovei ca şi stilul lui Creangă. Sunt mici, rotunde, învelite în foi de varză murată – şi se topesc. Sărmăluţa, adevărata sărmăluţă moldovenească, reprezintă beatitudinea deliciului fără efort. N-o mesteci. Gura o apucă, o apasă, şi ca şi felioara de topatan – incomparabilul pepene galben dobrogean – sărmăluţa piere onctuos, lăsând parfumul şi regretul existenţei ei fondant efemere. Sărmăluţele, ca şi sărutările, n-au număr. Nu ceri şi nici nu ţi se dă un număr de sărmăluţe, ci un grup. Vezi cu surprindere că a dispărut. Ţi se dă altul. În clipa când ai devenit melancolic, nu mai ceri. Atunci abia înseamnă că ai mâncat sărmăluţe.</p>
                     <p rend="justify">Clipa sărmăluţelor fusese atât de palpitant patriotică, încât baba, ca şi acei regi care se duceau singuri pe câmpul luptelor importante, apăruse în uşa sofrageriei. Lupta fusese câştigată: farfuria sărmăluţelor era goală.</p>
                     <p rend="justify">După sărmăluţe apăru curcanul fript, din care baba exaltase armonii culinare demne de cele scoase din strunele violinei de mâna lui Enescu. Cojiţă castanie ca obrajii sfinţilor din afumatele icoane, sfărmicioasă ca întâiul îngheţ al apei, spart cu degetul de copii, iar subt ea, cărniţă albă şi brună, care se topea suculentă ca pulpa perelor de toamnă.</p>
                     <p rend="justify">Curcanul nu putea să lipsească, fiindcă această pasăre stupidă deţine în viaţa modernă rolul biblic al viţelului gras. Această friptură era simbolică. Se poate să indispui un simbol, să nu te descoperi în faţa steagului?</p>
                     <p rend="justify">Ca apetitul să poată corespunde pietăţii şi patriotismului, se făceau popasuri între feluri. Când sosi, în ceşti – vechile ceşti cu garoafe – crema de şocolată, preparată de cucoana Catinca, se auzi un clămpănit, şi cucul din părete, apărut isteţ din cuşca lui, cântă de două ori „cucu”. Şedeau la masă de la douăsprezece jumătate, mâncând. Acum oftau. Monica era aşezată la dreapta cucoanei Catinca, autoarea cremei cu migdale prăjite deasupra şi complicat parfum de vanilie, migdală amară, şocolată amăruie şi parcă şi un iz de rom.</p>
                     <p rend="justify">Subt privirea cucoanei Catinca, Monica adânci vârful linguriţei în aromata cremă, gustă, şi oftă:</p>
                     <p rend="justify">—  E delicioasă<hi rend="color(#000000)">…</hi>  dar nu mai pot!</p>
                     <p rend="justify">—  Aaa! se indignă cucoana Catinca. Da ce-i crema mea? Piesă de teatru s-o aplauzi? Ori o mănânci, ori nu-i bună!</p>
                     <p rend="justify">—  Cucoană Catinca, sări Olguţa, simţindu-se şi ea incapabilă să aprecieze crema altfel decât verbal, dac-a spus von Sorbonna că-i bună, să ştii că-i bună. Gura lui von Sorbonna e gura adevărului. Să vă istorisesc ce-a păţit la Paris c-un celebru fabricant de creme catolice. Într-o zi, distinsul nostru prieten, von Sorbonna, se întorcea acasă, rue de l'Observatoire, cu un volum de Paul Bourget. Mă veţi întreba: ce caută în mâna unui tânăr membru al familiei Deleanu un volum de Paul Bourget? Răspunde, von Sorbonna!</p>
                     <p rend="justify">—  Spune tu, Olguţa.</p>
                     <p rend="justify">—  Vedeţi! Vinovatul recurge la oficiul avocatului. S-o luăm cu binişorul. Von Sorbonna, la Paris, avea diverse prietene. Unele adorau schimmy-ul<hi rend="color(#000000)">…</hi>
                     </p>
                     <p rend="justify">—  Vai, Olguţa!</p>
                     <p rend="justify">—  Cum? Tape-dans-l'Oeil!</p>
                     <p rend="justify">—  Ce-i asta? murmură scandalizată doamna Deleanu.</p>
                     <p rend="justify">—  O prietenă de-a lui von Sorbonna.</p>
                     <p rend="justify">—  Crezi, tante Alice! E o poreclă dată de Olguţa. Marguerite Rivali e o camaradă a mea de doctorat, veselă şi frumoasă, dar foarte serioasă.</p>
                     <p rend="justify">—  A! Dar von Sorbonna avea şi alte prietene. De pildă, Eveline avea cultul lui Bourget, şi cum în faţa mea nu îndrăznea să facă propagandă, pentru simplul motiv că o maltratam<hi rend="color(#000000)">…</hi>
                     </p>
                     <p rend="justify">—  O băteai? tresări cucoana Catinca, văzând gestul agresiv al Olguţei.</p>
                     <p rend="justify">—  Cu perne! zâmbi Olguţa. Credincioşii lui Bourget nu merită omagiul agresiunei dure. În schimb, o îndoctrina pe răbdătoarea Monica. Probabil că von Sorbonna rezista. Atunci discipola a recurs la maestrul ei. Eveline avea toate volumele lui Bourget, legate în piele catolică şi pe deasupra, învelite cu hârtie albastră etichetată pe dos, dar unul singur deţinea iscălitura autografă a lui Bourget: Eveline e nostimă şi catolică, Bourget e catolic şi venerabil<hi rend="color(#000000)">…</hi>
                     </p>
                     <p rend="justify">—  Olguţa! protestă Monica: obţinuse autograful prin intermediul confesorului ei, care-l cunoştea pe Bourget.</p>
                     <p rend="justify">—  În sfârşit, tot prin fuste îl căpătase! Într-o zi Eveline întinde lui von Sorbonna volumul cu iscălitura maestrului, făcând următoarea prinsoare: dacă von Sorbonna, cetind volumul, nu va fi convertit, atunci Eveline se obligă să arunce pe foc foaia cu autograful; dacă, dimpotrivă, von Sorbonna face mea culpa, atunci se obligă să obţină o audienţă la Paul Bourget şi să solicite în numele Evelinei, c-un genunchi la pământ, complectarea cu dedicaţie a semnăturei autografe. Ştiţi, Eveline e catolică, aşa că preferă să scoată castanele din foc cu mânile convertite ale frumoasei sale amice din Balcani<hi rend="color(#000000)">…</hi>
                     </p>
                     <p rend="justify">—  Eram sigură că n-are să-mi placă, protestă Monica.</p>
                     <p rend="justify">—  Altă catolică! exclamă Olguţa. Accepta o prinsoare cu certitudinea anticipativă că o va câştiga.</p>
                     <p rend="justify">—  Eram constrânsă. Şi se putea să-mi placă. Mai ştii?!</p>
                     <p rend="justify">—  Miracolul catolic prin unsul lui Dumnezeu Paul! Bun! Acuma să vedeţi miracolul, căci miracol a fost. Von Sorbonna citeşte cartea scrupulos. Ai adnotat-o?</p>
                     <p rend="justify">—.!</p>
                     <p rend="justify">—  Şi, onoare lui, nu-i place.</p>
                     <p rend="justify">—  Nu ţi-a plăcut? întrebară într-un glas Mircea şi Dănuţ.</p>
                     <p rend="justify">—  Nu! scutură Monica energic din cap. Cum să-mi placă Bourget cu Villon alături!</p>
                     <p rend="justify">—  Nu i-a plăcut, după cum vedeţi, graţie amuletei Villon. Dar von Sorbonna e milos. Câştigase prinsoarea, dar cum s-o oblige pe biata Eveline să-şi dea pe foc autograful obţinut prin intervenţia confesorului! Nici să mintă nu putea! Ce-i de făcut? Problemă grea, de conştiinţă, cum ar numi-o Bourget. Volumul cetit şedea pe masa de lucru a lui von Sorbonna, de vreo două săptămâni. Când venea Eveline, von Sorbonna nu era acasă: era în bucătărie! Când se vedeau la Universitate, von Sorbonna pretindea că n-a isprăvit cartea. Peripeţii dramatice! Atunci, natural, prin voia lui Dumnezeu, intervine Olguţa. Adică de ce n-ar ceti şi ea volumul de Paul Bourget? În copilărie n-a înghiţit ea şi riţină, de dragul mamei sale? Într-o zi mă duc în Jardin du Luxembourg, cu volumul lui Bourget. Îmi alesesem într-o grădină banca purgatoriului. Soare, vrăbii, copii, râsete, glume. Eu, posomorâtă, pe bancă. Lângă mine, un domn bătrân, foarte modest în colţişorul său. Eu citeam, înghiţind cretă. El privea, fericitul! Copiii se jucau în faţa noastră. Pace, ca la Copou. Deodată, volumul, trosc! Banca se cutremură; domnul tresare; copiii se uită alarmaţi. „Ce s-a întâmplat, domnişoară? V-aţi speriat?” „Nu, domnule. Sunt indignată! Acest om ucide viaţa!” „Cine, domnişoară?” „Paul Bourget, domnule!” Clocoteam, urmă Olguţa. Aveam lângă mine un paratrăsnet, un om de treabă. Toţi oamenii care privesc copiii şi vrăbiile, fără să cetească jurnale şi fără să-şi mănânce unghiile, sunt oameni de treabă. M-am spovedit atunci, complect. I-am istorisit nenorocirea prietenei mele cu inimă de aur, anatemizându-l pe Bourget. „Merită, domnule, l-am interpelat eu, acest om să dea naştere la astfel de drame de conştiinţe?” „Nu ştiu dacă merită, îmi răspunse calm bătrânul; dar are obligaţia înalt morală să le soluţioneze. Acesta-i marele rol al scriitorului, domnişoară: să pacifice pe oameni, să le dea soluţii de viaţă, să-i îndrume, să-i abată din calea păcatului, să le arate căile virtuţii, să-i scoată din îndoială”<hi rend="color(#000000)">…</hi>  Vorbea aşa de frumos duhovnicul meu, încât am înţeles imediat că ori e Dumnezeu prefăcut în domn, ori e un apostol trimis de Dumnezeu să salveze sufletul Monicăi. Vorbele lui aveau efectul frazei lui Beethoven: te înălţau atât de sus, în sfere atât de armonioase, încât deveneai bun fără efort. Eram captivată. Simţeam în jurul meu vibraţia mistică. Eram ca omul care deschide umbrela având intuiţia întâii picături de ploaie, înainte de-a cădea. Dar umbrela mistică a fiinţei mele precedase miracolul, nu ploaia. Şi-ntr-adevăr, miracolul s-a săvârşit. Domnul a luat cartea trântită pe bancă. Mă întrebam, în sinea mea: are s-o prefacă în crini? Are să scoată din ea un şirag de perle pentru gâtul Evelinei? Nu! Miracolele sunt mai simple. A desfăcut cartea pe genunchi, a scos din buzunar un creion de aur, i-a făcut vânt în jos, vârful a ieşit – nu era o lance, numai un creion – şi într-o tăcere, probabil asemănătoare cu cea care-a precedat facerea lumii, domnul a rupt foaia cu iscălitura autografă. „Ce faci, domnule?” am sărit eu. „Aşteaptă, domnişoară!” m-a calmat el, silindu-mă să mă aşez la loc, cu o putere magnetică. Şi-ntr-adevăr, pe foaia următoare apărură, nu cu litere de foc, ci de grafit, următoarele cuvinte incandescente: „A mademoiselle Eveline Bourdot qui, en perdant un pari, a gagné l'estime de Paul Bourget”</p>
                     <p rend="justify">N-am putut articula nici un cuvânt. Eram meduzată. Maestrul dispăru incognito pe poarta grădinii. După ce mi-am venit în fire, m-am întors acasă cu volumul şi i-am istorisit Monicăi întâmplarea. Natural, m-a crezut. Ne-am suit într-un taxi, cu miracolul catolic, şi de-a dreptul la Eveline. Ce să vă mai descriu fericirea Evelinei! Pierduse o prinsoare şi o iscălitură, dar câştigase stima autografă a idolului ei<hi rend="color(#000000)">…</hi>
                     </p>
                     <p rend="justify">Olguţa bufni de râs.</p>
                     <p rend="justify">Monica tresări.</p>
                     <p rend="justify">—  Olguţa, nu cumva<hi rend="color(#000000)">…</hi>
                     </p>
                     <p rend="justify">—  Ba chiar aşa! Miracolul era opera creionului meu plastograf. Foaia cu adevărata iscălitură e în bagajele mele. Poţi să-l întrebi şi pe Paşa, dacă mai crezi în miracole!</p>
                     <p rend="justify">—  Vai, Olguţa şi Eveline ce-are să spuie?</p>
                     <p rend="justify">—  Eveline? Ea crede<hi rend="color(#000000)">…</hi>în Bourget<hi rend="color(#000000)">…</hi>  Monica, o îndemnă Olguţa, numai crema cucoanei Catinca te va putea consola.</p>
                     <p rend="justify">Linguriţele intrară în spongioasa cremă de şocolată. Cedând râsului irezistibil, se resemnă şi Monica.</p>
                     <p rend="justify">         *</p>
                     <p rend="justify">Toţi băuseră şampanie, începând cu doamna Deleanu şi isprăvind cu Dănuţ.</p>
                     <p rend="justify">Şampania are darul de-a aduce veselia pe dinafară oarecum; o importă. Muşchii feţei încep să râdă, cum pe ferestre, iarna, apar arabescurile de argint. Te trezeşti deodată râzând. Muşchii feţei, primind masca râsului, ţi l-au impus adânc. Râzi fiindcă aşa vor muşchii, şi eşti mirat de această înveselire fără de cauză conştientă, şi această mirare devine ea însăşi pretext de haz, acest haz, pretext de mirare, această mirare, pretext de râs; şi astfel, diavolii gazoşi ai şampaniei te-au prins în trepidanta lor horă de luminiţe gâdilitoare. Devii cristalin şi sonor. Sângele nu mai curge: sună ca o ploaie de minusculi clopoţei, prin care fiecare gând scutură lungi vibraţii ilare, inundându-te. Contopirea acestor vibraţii, în jurul unei mese lungi, orbitor albe, pe care cupele scânteie, e veselia şampaniei. Veselie pură ca zurgălăii unei sănii, sunând în voioşia unui amplu trap robust, pe întinderi albe de zăpadă sclipitoare. În această veselie, calitatea femeilor care iau parte la ea poate determina stridenţa, cu lăbărţări porcine, sau prelungi puritatea, atingând înălţimile muzicei.</p>
                     <p rend="justify">La chefurile cu femei uşoare prin profesie sau vocaţiune, şampania băută dă semnalul destrăbălării. Râsul devine gemăt; vorba, ţipăt; gluma, pornografie; dorinţa, gest; gestul, faptă. E cel mai trist spectacol pe care omul şi-l poate da sieşi: masa sexuală în comun.</p>
                     <p rend="justify">Dar aceeaşi şampanie, la o masă curată, cu oameni bătrâni şi tineri, sărbătorind o bucurie comună, poate desprinde armonii de râsete, tot atât de sprinten pure ca şi acordul lui Mozart. Atunci, şampania apare ca o primăvară ilară a tinereţii. Fetele tinere sunt culoarea şi cântecul acestei primăveri. O dată cu îmbujorarea obrajilor şi strălucirea aprilină a ochilor, timiditatea dispare. E ca o apariţie de culori, din muguri atunci deschişi. În jurul acelor obraji calzi de culoare ca piersica de aromă, e ca o mişcare aeriană de sărutări. Obrajii lor plutesc parcă între sărutări, de care se feresc râzând. Părul de pe tâmple se zburleşte uşor, sprâncenele capătă fantezii mirate, lobul urechilor e roş ca mărgeanul, dinţii, între buzele mai roşii şi mai umede, râd alb ca ghioceii culeşi de ţigăncele primăverii. Vor să vorbească şi nu pot. Râd. Râd de orice. Vorbele începute tresar de râs şi se descompun în râs. Sufletul lor, în acele clipe, e uşor ca părul zburlit pe tâmple şi aburit pe ceafă. O masă întreagă râde de râsul lor. E miracolul şampaniei, care-a prefăcut oamenii în râs curat, cum ciocârlia în preajma soarelui e numai cântec.</p>
                     <p rend="justify">Olguţa brună şi Monica blondă. Toţi râdeau de râsul lor, cu ochii la ele. De trei ori Olguţa începuse istorisirea examenului de doctorat al Monicăi. Dar de după fiecare vorbă, râsul o pândea cu spice în mână. Izbucnea: un râs clar, în cascade mărunte, care-i încreţea faţa c-un păienjeniş de cute fine ca ale merişoarelor sălbatece, a căror culoare o avea.</p>
                     <p rend="justify">Desigur că în acest moment examenul Monicăi se reducea la profesorii care-o interogaseră. Ei trebuiau să dea examen caricatural în faţa celor prezenţi, cum dăduseră în faţa ochilor Olguţei. Îi reţinuse pe toţi, cu ticurile şi particularităţile lor. Cel din extrema stângă avea un neg pe vârful nasului, atât de proeminent, încât n-avea aerul c-a răsărit din nas, ci că-i aşezat numai, într-un echilibru mereu periclitat de mişcările acelui nas, exprimând mirarea sau nemulţumirea. După Olguţa, negul acela ar fi trebuit să impuie nasului o severă neclintire romană. În realitate, nasul era mobil ca limba şcolarilor şi ca urechea măgarilor. Se sucea când în stânga, când în dreapta, când în sus. Pe lângă aceste mişcări psihologice, avea şi mişcări pur fiziologice, ori din pricina unui gutunar, ori din pricina deprinderii de a priza tabac, stăpânită în timpul examenului. Aspira sacadat, cu nări palpitânde; fârnâia, eliminând aerul sacadat, încreţindu-şi fruntea şi botoşindu-şi buza de sus, în timp ce gura avea panicile respiratorii ale celor care sforăie prin somn.</p>
                     <p rend="justify">—  Şi când îl vedeam că aduce două degete pe neg, cu ochii încrucişaţi, parcă-l auzeam spunând negului: şazi binişor! Nu vezi că-s necăjit!</p>
                     <p rend="justify">Râsete, râsete, râsete. Acel râs gratuit, numit de francezi: le fou rire.</p>
                     <p rend="justify">Olguţa nu putea istorisi din pricina râsului torenţial, şi profesorii Sorbonnei se răzbunau, apărând cu o intensitate de halucinaţie ochilor ei, pedepsiţi să vadă şi să râdă, fără ca vorba să-i uşureze. Povestirea devenise un şir de exclamaţii sau de aluzii scurte, abia răzbind prin râsul care izgonea vorbele.</p>
                     <p rend="justify">—  Monica<hi rend="color(#000000)">…</hi>  violoncelul<hi rend="color(#000000)">…</hi>
                     </p>
                     <p rend="justify">Cuvântul violoncel, aruncat de râsul trepidant al Olguţei spre râsul înteţit al Monicăi, deveni un elan de râs al întregei mese, ca şi cum silabele cuvântului violoncel ar fi avut proprietăţi ilariante. Dar şi Olguţa şi Monica, legate de aceeaşi inexprimabilă viziune, râdeau având un contur precis în faţa ochilor; şi prin râsul lor, viziunea inexprimată îşi trimetea, nevăzută dar prezentă, undele hazlii şi celorlalţi.</p>
                     <p rend="justify">Acest „violoncel” era profesorul din extrema dreaptă, care ţinea picioarele crăcănate, exact cum le ţine un violoncelist cu instrumentul în braţe. Poate că realmente profesorul era un violoncelist amator în orele libere. În tot cazul, atitudinea lui de violoncelist fără violoncel, în clipa când descopereai ce-i lipseşte, explicându-i astfel poziţia picioarelor şi gesticularea mânilor, devenea irezistibil comică. Degetele mânei stângi, răsfirate, cotul braţului făcând un unghi ascuţit, lateral proiectat faţă de bust, nu depăşeau gâtul şi coardele violoncelului absent. Iar mâna dreaptă – mâna arcuşului – gesticula larg, în dreapta şi în stânga. Pe deasupra, avea şi burtă. Aşa că imagina lui de violoncelist fără violoncel, în clipa când devenea acută, îl prefăcea într-un violoncel cu două mâni, care se cânta singur. Din acest punct de vedere situate, întrebările lui filologice deveneau uluitor de burleşti, neverosimile ca rugămintea unui plop de a-l servi cu o ţigară, sau ca un „doamnelor şi domnilor” rostit nazal de un sifon la un banchet cultural. Efortul de-a istorisi devenise un dialog monosilabic între Olguţa şi Monica, un schimb de adjective şi substantive, care lor le evocau profesori, celorlalţi, un râs dezinteresat dar imperios. Renunţând la profesorii izolaţi de naraţiune prin cascadele râsului, Olguţa încercă să desprindă câteva din siluetele auditoriului. Alături de Paşa şedea o doamnă nervoasă. Când începuse examenul, doamna smulsese din poşetă o batistă cu care-şi tamponase nasul. Pe măsură ce întrebările deveneau mai savante, degetele doamnei, cu batista între ele înaintau pe pupitru, cu salturi de broască. La un moment dat, batista căzuse pe creştetul capului domnului din faţă.</p>
                     <p rend="justify">         „Pardon, madame.” „Merci, monsieur”, răspunse doamna înţepat, tamponându-şi cu batista recăpătată, vârful nasului.</p>
                     <p rend="justify">Examenul continuă. Salturile batistei reîncepuseră, cu acelaşi rezultat.</p>
                     <p rend="justify">         „Pardon, madame.” „Merci, monsieur.”</p>
                     <p rend="justify">După a patra încoronare cu batista, indignarea înroşise expresiv faţa domnului.</p>
                     <p rend="justify">         „Voyons, madame!” „Merci, monsieur”, răspunse doamna, distrat, retamponându-şi nasul.</p>
                     <p rend="justify">Olguţa nu mai putea continua. Arăta disperată printre hohote de râs, cu vârful degetelor, în jurul buzei de sus.</p>
                     <p rend="justify">—  Îi crescuse musteaţă, izbucni domnul Deleanu.</p>
                     <p rend="justify">—  Da! Vopseaua! abia izbuti să articuleze Olguţa.</p>
                     <p rend="justify">Se sculară de la masă, ducând în salon râsul din sofragerie. În faţa uşii salonului, se îmbulzeau, invitându-se cu refrenul doamnei de la Sorbonna: „Pardon, madame.” „Merci, monsieur.” „Merci, madame.” „Pardon, monsieur.”</p>
                     <p rend="justify">De unde să-şi închipuie bieţii dascăli ai Sorbonnei, că întregul lor sobor doct şi grav va avea într-o zi rolul unui taraf de lăutari ţigani, cântând nevăzut, în afara ferestrelor dinspre ogradă ale unei sofragerii moldoveneşti!</p>
                     <p rend="justify">         *</p>
                     <p rend="justify">Pentru întâia oară în viaţa lui, Dănuţ participase total la o veselie exterioară, în comun cu alţii. Nici în copilărie nu cunoscuse vreo bucurie care să-l fi absorbit mai complect decât aceasta. Dimpotrivă, în copilărie, bucuriile-i dădeau presimţirea posomorâtă a tristeţelor cu mai ample dimensiuni şi mai lungă durată, aşa cum pentru el dumineca nu însemna – ca pentru majoritatea şcolarilor – ziua roşie a calendarului, vacanţa cea mare a săptămânii, ziua recreaţiilor, ci ziua cea mai contagios apropiată de luni: debutul întunecat al săptămânei şcolare.</p>
                     <p rend="justify">Bucuriile mari, mai ales când veneau pe neprevăzute, îi dădeau un fel de panică, o senzaţie de catastrofă iminentă. În faţa lor avea bătaia de inimă pe care ţi-o dau becurile electrice în clipa de apoteoză, premergătoare îngălbenirii şi întunecării lor definitive. Din această cauză, sosirile lui Herr Direktor din străinătate – care, pentru Olguţa şi Monica, şi chiar pentru doamna şi domnul Deleanu, erau vibraţie de bucurie curată, mereu sporită de surprizele cuferelor pline de cadouri – pentru Kami-Mura, protejatul într-o măsură al lui Herr Direktor, erau un copleşitor îndemn de mohorâre, de zăvorâre în posacă singurătate. Ceilalţi râdeau, glumeau; Kami-Mura şedea botos şi taciturn, cu bărbia în piept şi mânile în buzunar. Ai fi crezut că-i invidios pe ceilalţi, fiindcă şi ei căpătau daruri. Nu! Se temea de bucurie, fără s-o invidieze pe-a celorlalţi. O privea cu neîncredere şi spaimă.</p>
                     <p rend="justify">Natural, avea şi el zile de bucurie; dar ale lui nu coincideau niciodată cu zilele de bucurie comună. Ale lui se alegeau dintre cele mai cenuşii zile, dintre cele mai roase şi mai modeste, dintre zilele cele mai lipsite de surprize şi evenimente. Acele zile numai, care prin banalitatea lor ştearsă se confundau cu zilele desuete şi pacificate ale trecutului, îi dădeau şi lui răgazul bucuriei, sau curajul ei.</p>
                     <p rend="justify">Negustor de haine vechi! El singur se apostrofase astfel, într-un caiet cu însemnări. Se simţea în largul lui numai printre acele zile anonime pe care parcă timpul le mai purtase, reîmbrăcându-le vechi. Zilele care prin ceva dădeau vibraţia viitorului, a noutăţii, a neprevăzutului, îl chinuiau surd, neliniştindu-l, alarmându-l. Printre celelalte putea să surâdă, ca în podul cu vechituri; printre acestea, îi venea să-nchidă ochii, cu-atât mai tare cu cât ceilalţi râdeau.</p>
                     <p rend="justify">Dar zilele de bucurie ale celorlalţi, la care el participase trist, nu erau pierdute pentru el, căci retrospectiv, în clipa când deveneau şi ele ale trecutului, Dănuţ revenea, mai mare decât atunci, aducând o bucurie melancolică de fantomă deasupra capului posomorâtului Kami-Mura de odinioară. De câte ori nu retrăise bucuriile celorlalţi, în trecut, alături de un copil veşnic posac. Era ciudat acest bilanţ al bucuriilor din trecut! Niciodată, copilul regăsit de Dănuţ printre ceilalţi, nu râdea. Ce trist copil fusese cel care-şi regreta copilăria, risipind pe creştetul apariţiilor lui copilăreşti zâmbetul gânditor al tinereţii întoarse spre trecut, fără ca niciodată să găsească un zâmbet de atunci!</p>
                     <p rend="justify">Cu-atât mai mult, pentru cel care nu cunoştea decât sărbătorile timide ale amintirii, ziua aceasta însemna o rară sărbătoare de viaţă.</p>
                     <p rend="justify">O  aşteptase pe Monica, mai cu seamă. Se pregătise pentru bucuria adusă de Monica, în această casă veche, a cărei tristeţă de trei ani era acoperită cu tinere crengi de liliac. I-o adusese pe Monica această zi, o Monica armonios frumoasă ca zările ieşene, dar nu dincolo de ferestre, ci dincoace, jucându-i pe obraji o lumină depărtată până atunci cu zările.</p>
                     <p rend="justify">Iată însă că după trei ani de singurătate, în casa copilăriei lui, această zi îi adunase pe toţi laolaltă. Se întâmplase în casa Deleanu ceea ce până acuma numai în sufletul lui Dănuţ se întâmpla: gruparea lor, a foştilor copii şi a părinţilor.</p>
                     <p rend="justify">Abia acum îşi dădu seama Dănuţ cât de mare era neîncrederea lui în viaţă şi în bucurie. Niciodată nu sperase, după război, că într-o zi, ei toţi, copiii şi părinţii, se vor mai aduna în jurul unei mese, bucurându-se. Mintea lui Dănuţ nu cutezase să-şi închipuie această masă în viitor, fiindcă pe multe scaune s-ar fi temut să nu vadă absenţe. Părinţii lui… bătrâni. Era în făptura lor, ca şi în zidurile vechii case, aceeaşi lăuntrică năruire. Gândul lui Dănuţ trecea pe lângă ei cu o spaimă melancolică. Apoi Olguţa<hi rend="color(#000000)">…</hi>  Parcă nu-şi mai închipuia că Olguţa se va înapoia din Franţa. De ce? Nici el nu ştia. Olguţa, cu mobilitatea ei, îi inspira aceeaşi teamă de viitor, de neprevăzut, ca şi viaţa. Şi totuşi!</p>
                     <p rend="justify">De când se înapoiase cu Monica, de când intrase în antretul de jos, din bucurie în bucurie, din râs în râs, devenise copil. Toate odăile casei erau luminate. La fel era şi sufletul lui Dănuţ. Nici o umbră. Numai lumini, numai încredere. Acelaşi sunet de cristale ciocnite din sofragerie era şi-n sufletul lui. Şi el băuse şampanie. Din sofragerie plecaseră în salon. Covoarele, rostogolite-n suluri, ieşiseră pe uşă ca în zilele de mare grijitură. Dansaseră nebuneşte. Dănuţ dansase şi cu mama lui, şi cu cucoana Catinca. Până şi Mircea, care nu ştia să danseze, plin de optimism, urmărise în hazul tuturora paşii capricioşi ai Olguţei, ţinând în timpul dansului capul în jos, ca şi cum ar fi descifrat un manuscris al picioarelor de la prea mare distanţă. Domnul Deleanu, care abia îşi mai amintea valsurile tinereţii, se dovedise tot atât de suplu în dansuri ca şi în vorbă, parodiindu-le subt conducerea Olguţei pe cele moderne, improvizând altele. Vrâstele dispăruseră, bucuria egalizându-le. Toţi deserveau din răsputeri această zeitate reîntronată. Pe rând, se aşezaseră la pian, doamna Deleanu şi Olguţa. Doamna Deleanu îşi amintise dansurile tinereţii. Olguţa parodiase pe tapeur-ul de meserie, înjghebând şi un fel de jaz, Puiu mânuind două tablale, urletul strangulat şi nazalizările prelungi, iar Dănuţ, cu pocnetul palmelor şi al degetelor şi ţăcănitul călcâilor, redând ebrietatea ritmului. Nu mai făcuse sporturi dinainte de război. Ritmul dansurilor redeşteptase în el bucuria muşchilor de-a gesticula dră-ceşte, deasupra gândurilor călcate în picioare ca o iarbă tânără. În pauze fumaseră cu toţii: şi doamna Deleanu, şi cucoana Catinca, şi Monica, şi Olguţa, şi Mircea, care de care strănutând mai comic, strâmbându-se mai agurid, alungând fumul ca o viespe, lepădând ţigara ca o viperă. Dar pauzele erau scurte, fiindcă Olguţa nu le tolera. O scosese din minţi şi pe Monica, făcând-o părtaşă la un dans improvizat.</p>
                     <p rend="justify">Într-un târziu, cucoana Catinca invocase odihna. Protestări. Atunci Dănuţ, cu aprobarea tuturora, invitase pe cucoana, pe Mircea şi pe Puiu să doarmă în casa Deleanu. Odăi erau destule.</p>
                     <p rend="justify">Din şifoniera doamnei Deleanu, cearşaful destinat patului din ietacul improvizat pentru cucoana Catinca, zburase din braţe în braţe, până la pat. Pernele veniseră pe sus, bufnind din mână în mână. Era o dezordine veselă ca la întocmirea unui cort ţigănesc. Patul lui Mircea fusese aşezat în biroul lui Dănuţ; al lui Puiu, în vechea lui odaie. Alte alergături, alte salturi de perne şi cearşafuri, ca o bătaie cu zăpadă textilă. Orişice act de gospodărie devenea un pretext de dans şi dezordine.</p>
                     <p rend="justify">Dulceaţa servită, fu baletul dulceţii.</p>
                     <p rend="justify">Iar finalul noapte bună, deveni un Somnoroase păsărele cântat fals, printre râsete şi reverenţe.</p>
                     <p rend="justify">Luminile erau stinse. Dănuţ era în pat. Şi casa era plină. Toţi erau acasă. Nici o plecare după veselie.</p>
                     <p rend="justify">Acest „toţi sunt acasă” dădea bucuriei lui Dănuţ o rară plenitudine. S-ar fi zis că nu în casă erau, ci în sufletul lui Dănuţ, prezenţi, concreţi, fiecare la locul lui, dând sufletului care-i adăpostea o necunoscută stabilitate, o voioasă încredere, o amplă intimitate.</p>
                     <p rend="justify">Se simţea fericit şi calm, ca o casă în care-au răsunat numai râsete, şi apoi, după ce luminile s-au stins, rămân numai respiraţii liniştite de somn, pe paturi proaspăt înfăţate, în parfum de liliac. Nimeni nu plecase. Toţi erau acolo, în odăile casei şi ale sufletului.</p>
                     <p rend="justify">Cu pleoapele închise, Dănuţ zâmbea. Sufletul lui era o cheie de aur încuind în aceeaşi casă de lumini şi crengi de liliac, pe toţi oaspeţii acestei zile, făcându-i prizonierii bucuriei lui.</p>
                     <p rend="justify">         *</p>
                     <p rend="justify">Pentru Dănuţ, Monica era trecutul înălţat în dragoste, ca seminţele în spic. Pe creştetul ei numai se oprise, aurie şi caldă, acea lumină de soare după care din copilărie amintirile alergau, căutând-o prin zarzării înfloriţi, prin toamne şi prin primăveri, printre oameni şi în el.</p>
                     <p rend="justify">Monica era armoniosul portal, meridional luminos, prin care de acum înainte, pentru Dănuţ, viaţa avea să intre în trecutul mereu sporit, cu o tăcere de vis.</p>
                     <p rend="justify">Pentru Olguţa, Vania era plecarea, vântul dincolo de zidurile casei părinteşti.</p>
                     <p rend="justify">Oglindă meditativă pentru Dănuţ, dragostea era fereastră pentru Olguţa deschisă nalt asupra nopţii care o chema larg în afară.</p>
                     <p rend="justify">Prin dragostea lui pentru Monica, Dănuţ aparţinea mai trainic casei părinteşti, urmând să-i continue trecutul întinerit. Tot prin dragoste, Olguţa se desprindea complect de casa părintească, izbucnind din ea cu imperioasă energie.</p>
                     <p rend="justify">În perspectiva drăgostii, viaţa Olguţei căpăta un gest de o vastă preciziune: izvorând din casa părintească, se despărţea de ea. Vania era marea exactă în care acest fluviu trebuia să se verse.</p>
                     <p rend="justify">Târziu îşi dăduse seamă că-l iubeşte pe Vania. Dar numele lui demult răsunase în adâncurile ei, împiedecând-o de-a se înşela, oprind-o de-a luneca în acele idile ale anilor fragezi, în acele înflăcărări de un literar lirism pentru camarazii ei de tinereţă – comune tuturor fetelor, menite să deştepte dragostea, să lase mici amăgiri şi graţioase amintiri de album sentimental.</p>
                     <p rend="justify">Aceeaşi lege inexorabilă, care porunceşte fluviilor drum ferm spre marea lor – aprig albastră dincolo de orizont – fără nici o şovăire sau abatere, veghease şi asupra Olguţei, aducându-i-o lui Vania sălbatec proaspătă, cu o inimă nouă ca întâiul val al izvorului din care fluviul s-a născut.</p>
                     <p rend="justify">Două nume, desprinzându-se hulite, dar dominatoare, din familia Dumşa, răsunaseră supărător de tare în casa Deleanu: Fiţa Elencu Dumşa şi Vania Dumşa. Într-o ondulaţie de curbe moi şi line, ei reprezentau colţul abrupt, dur, dezarmonia răzvrătită. Amândoi coalizaseră împotriva lor, pe toţi blânzii şi blajinii neamului Dumşa – adică întreg neamul – şi pe urmaşii lor din casa Deleanu.</p>
                     <p rend="justify">Şi Fiţa Elencu, şi Vania aveau un semn comun, care-i distingea de întregul lor neam: ochii mici şi verzi. Ochii neamului Dumşa erau castanii sau negri, îndulciţi de un zâmbet somnoros, desprins parcă de pe zările ieşene. Doamna Deleanu şi Dănuţ aveau şi zâmbetul şi ochii neamului Dumşa, înviind prin ei privirea celor din mormintele familiei şi din portretele familiei. Olguţa avea ochii tinereţei domnului Deleanu, mai mari. Îi dăruise parcă şi gestul frunţii în ochi.</p>
                     <p rend="justify">Privirea Fiţei Elencu era legendară în Iaşi, ca o molimă. Între oameni blajini şi sentimentali, o femeie foarte urâtă şi tot pe-atât de deşteaptă, va fi socotită veninoasă, sluţenia devenindu-i un fel de sinceritate a răutăţii. Ochii Fiţei Elencu, pentru toţi, erau dubla emblemă de smarald a veninului ei. Astfel trăise, temută ca ciuma şi ocolită ca ciuma, cea mai singură şi tristă fiinţă a vechiului Iaşi boieresc. Într-o societate superficial idilică, sentimentală şi-n frivolitate, adormită în hamac la suprafaţa sufletului, cunoscând din durere numai lacrima şi oftatul lăutăresc – zâm-betul voltairian al fecioarei bătrâne, slute şi lucide, abdicând la energia faptelor, dar sporind-o prin aceasta pe a minţii, îngrozise. Toţi erau împotriva ei: prin aceasta era mai puţin singură. Dar toţi plecau fruntea în faţa ei, redându-i singurătatea.</p>
                     <p rend="justify">La şase ani, Olguţa, cu energia ei inocent crudă, exprimând într-un act revolta pasivă a celorlalţi, aruncase în iaz dantura Fiţei. Foarte târziu, amintindu-şi sărutul enigmatic al Fiţei Elencu, Olguţa văzuse semnificaţia lui. Sărutându-i fruntea, Fiţa Elencu săruta viaţa, în care nici la bătrâneţă nu vedea supunere, ci revoltă. La nouăsprezece ani abia, desolidarizându-se de toată familia – era a doua desolidarizare – Olguţa devenise, cu o strângere de inimă, prietena postumă a slutei fecioare care o viaţă întreagă nu avusese nici un prieten. Astfel numai, Olguţa acceptase marea avere pe care Fiţa Elencu i-o lăsase prin testament. De la un duşman n-ar fi acceptat-o.</p>
                     <p rend="justify">Dar întâia desolidarizare a Olguţei de blocul familial data mult mai din vechi decât a doua. Mai surdă şi mai puţin conştientă decât cea de la nouăsprezece ani, tot de un Dumşa fusese determinată: de Vania, al doilea Dumşa cu ochi verzi, lipsit şi el de frumuseţă, dar vultureşte bărbat, adus şi dus de vânturi.</p>
                     <p rend="justify">Curând după ce familia respirase îngropând-o pe Fiţa Elencu, surghiunind în podul cu vechituri şi amintirile neînsufleţite, care mai pomeneau de ea, apăruse în casa Deleanu al doilea Dumşa cu ochi verzi: Vania. Pe-atunci, Olguţa era o furtună printre jucării, şi veşnica adversară a blajinului Dănuţ, vecin de copilărească împărăţie, preferând tratatele de pace cu Olguţa, actelor de războinic răspuns la ale ei. În seara sosirii tânărului student evadat din închisorile împărăţiei ruseşti, acest scurt dialog dintre domnul Deleanu şi doamna Deleanu făcea din Vania strigoiul Fiţei Elencu.</p>
                     <p rend="justify">—  Tu n-ai impresia că are ochii Fiţei Elencu?</p>
                     <p rend="justify">—  Ba da. O am dezagreabil<hi rend="color(#000000)">…</hi>  dar bietul băiat e simpatic, adăugase domnul Deleanu.</p>
                     <p rend="justify">Vania era un om, şi pe deasupra era un Dumşa. Şi domnul şi doamna Deleanu erau buni, iar doamna Deleanu, dacă nu prin inimă, cel puţin prin minte, se simţea solidară cu întregul neam al părinţilor săi. Vania fusese acceptat în casa Deleanu, şi tratat cu acea echitate corectă, pe care familiile foarte scrupuloase o acordă copiilor vitregi. Niciodată însă, Vania, în scurtul popas, nu fusese călduros incorporat în viaţa familiei, aşa cum mai târziu fusese Puiu, nepotul domnului Deleanu. Avea succes uneori. La dejun şi la masă, când întâmplător, în loc să judece, povestea, ceilalţi tăceau, ascultându-l oricât. În această calitate numai, de povestitor, era preţuit. Altminteri, viaţa lui şi atitudinea lui faţă de orice, dar mai ales faţă de normele prestabilite, erau o veşnică jignire a familiei Deleanu. Nici domnul Deleanu, cel mai frondeur al casei, nu putea împărtăşi, nici simpatiza opiniunile acestui barbar duşman al comodităţii şi al compromisului agreabil.</p>
                     <p rend="justify">Atâta vreme cât Vania numai prin culoarea ochilor fusese strigoiul Fiţei Elencu, familia Deleanu, impunându-şi o strictă amabilitate, îl respectase aşa cum era, fără să-l cenzureze sau îndemne să fie altfel. Le era străin. De îndată însă ce Vania existase în oraşul Iaşi, incomodându-i viaţa tihnită, familia Deleanu, asupra căreia se răsfrângea într-o măsură reputaţia de câne turbat a acestui Dumşa, reacţionase. Sfatul fusese primit cu ironie; dojana, cu sarcasm. Graţie Ioanei Pallă, familia Deleanu scăpase de acest urmaş dumşesc al ochilor verzi.</p>
                     <p rend="justify">Pe-atunci, Olguţa era prea copil ca să-l poată cunoaşte pe Vania. Totuşi, micul despot al casei Deleanu şi al inimei tatălui ei nu împărtăşea – cum fac în genere copiii – atitudinea casei faţă de cel care era un intrus tolerat.</p>
                     <p rend="justify">Când plozii unei case simt care-i sentimentul real al părinţilor faţă de un oaspe sau o rudă, ei îl traduc în fapte, cu sinceritate crudă şi servilă totodată. Astfel, pe bunica bătrână şi infirmă, tolerată de părinţi în casa lor – dar cu un stăpânit dispreţ, cu o mocnită nemulţumire – copiii o tiranizează fără cruţare, făţiş. Mici mizerii de la ei pornind, traduc atitudinea profundă a părinţilor. Când doarme, îi fac zgomot la uşă. Când stă pe banca din grădină, copiii sar pe aceeaşi bancă, ştiind că zguduiturile provoacă dureri bătrânei infirme. Aceste cruzimi care deservesc atitudinea intimă a părinţilor, sunt desigur reprimate de către aceştia. Dar copiii simt perfect nuanţa dintre reprimarea care exprima o nemulţumire adâncă şi spontană şi cea impusă de nemulţumiri obligatorii.</p>
                     <p rend="justify">Dănuţ, blândul Dănuţ, nu-l cruţa pe Vania. Îi făcea mizerii de copil răsfăţat de mama lui. Tropăia, de pildă, când Vania lucra, la uşa lui. Dacă Vania intra într-o odaie la uşa căreia Dănuţ ridicase un baraj de jucării, se făcea că nu-l vede, şi încruntat privea pasul de Guliver trecând peste împărăţia lui de pe covor, izbucnind în plânsete exagerate de câte ori îi răsturna ceva.</p>
                     <p rend="justify">Olguţa însă, despot în toate cele, şi altfel decât Dănuţ, care era numai în măsura în care se simţea protejat de mama lui, îl servea pe Vania. Ea îi aducea ceaiul, pe tăblăluţă, cu toate bunătăţile din sofragerie, destinate mai ales copiilor, în odaia lui. Dacă la un dejun de la care Vania lipsea, erau icre negre, Olguţa impunea cu dârză hotărâre să i se oprească şi lui Vania o porţie egală cu a celorlalţi. Tot Olguţa, de pe atunci cu autoritate faţă de servitori, se îngrijea ca paltonul lui Vania să fie bine periat, şi ghetele lui zilnic lustruite. Căci servitorii, alături de copii, exprimă cu sinceritate şi servilă exagerare, reala atitudine a stăpânilor faţă de oaspeţi. Tălmăcirea lor periferică e poate cea mai dureroasă umilinţă suferită de cei care locuiesc într-o casă, neiubiţi, nesimpatizaţi. Odaia acestora e mereu murdară, abia curăţită, ca şi cum prin aceasta servitorii le-ar spune: „Plecaţi odată, să facem grijitură mare în urma voastră”.</p>
                     <p rend="justify">Graţie Olguţei, Vania nu cunoscuse această copită a măgarului în casa Deleanu. Pe-atunci, Vania era prea tânăr, prea eruptiv, ca pentru el copiii să existe. Cei care-au plecat spre munţi să descopere înălţimile, avizi de vânt, de stele şi de nouri apropiaţi, nu se mai uită la iarba şi la florile mărunte, care le însoţesc paşii. Aplecat pe cărţi şi pe caiete, izbucnind apoi în viaţă, Vania n-avea când să vadă cât de expresivi erau ochii negri, care-l priveau, cât de imperioasă era fruntea fetiţei, care numai în faţa lui se pleca, atunci când îi aducea tăblăJuţa cu ceai şi bunătăţi. Totuşi, uneori, mâna mare a lui Vania, vehementă în mişcările ei, se apleca distrat asupra pletelor negre, care o primeau nu ca pe o dezmierdare părintească, ci ca pe o coroană. În vârful picioarelor, Olguţa se retrăgea din odaia lui Vania, închizând uşa cu o băgare de seamă ciudată faţă de turbulenţa ieşirilor şi intrărilor ei.</p>
                     <p rend="justify">Pe-atunci, Olguţa adora pe moş Gheorghe şi pe domnul Deleanu. Pe aceştia îi iubea, admirându-i ocrotitor, deşi atât de mică faţă de ei. Niciodată n-ar fi îndrăznit să dezmierde capul lui Vania, cum dezmierda cu mânuţa ei de copil mătăsosul păr al domnului Deleanu, şi lumina albă a lui moş Gheorghe. Lângă moş Gheorghe şi domnul Deleanu, Olguţa era sonoră ca zgărdiţa unei căpriţe. Lângă Vania era sfioasă ca într-o catedrală cu prea ample bolţi şi prea vaste sonorităţi. Lângă Vania tăcea, privindu-l cu o atenţie smerită, aducându-i prin ochi întâiul omagiu de tăcere al fiinţei ei de argint.</p>
                     <p rend="justify">Vania plecase, uitat vertiginos de toată casa. Rareori când persoanele mari mai pomeneau de Vania, vorbeau ca despre o catastrofă din care ai scăpat. El era tulburătorul de linişte, străinul pe care căminul nu-l acceptă, de care oraşele se leapădă; drumul care trece pe lângă cimitirul cu stafii; umbra uraganului prin paşnice grădini; crivăţul din Rusia<hi rend="color(#000000)">…</hi>
                     </p>
                     <p rend="justify">Îl uitase şi Olguţa, dar hulitul care plecase din casa Deleanu, din sufletul ei nu plecase. Cel care omeneşte se ştergea aproape, din amintirea fetiţei cu minte mobilă – extaziată de spectacolul lumii mereu descoperite – devenise un criteriu în sufletul ei. Un criteriu care treptat o îndepărtase de atmosfera casei părinteşti, pregătind-o pentru despărţire în clipa când omul care i-l lăsase, avea din nou să apară.</p>
                     <p rend="justify">Astfel, la o vârstă când fetele se îndrăgostesc de eroii lui Claude Farrère, de-ai lui Loti, şi de melodia versurilor lui Samain, Olguţa îl cetea pe Caragiale. Acest Caragiale, în care nu căuta hazul, cum îl caută tineretul, ci un accent amar al vieţii, de o bărbătească sobrietate, era o îndepărtată reminiscenţă a discuţiilor din sofrageria copilăriei, când un glas ricana, indignând pe celelalte, dar şi distrându-le. Cultul lui Kipling aceeaşi semnificaţie o avea. Iar mai târziu, singurul scriitor român, contimporan, admirat de Olguţa, era acel solitar bărbat al cărui lirism mohorât, ca platoşa de brazi a munţilor Carpaţi, vâjâia înalt deasupra vieţii, chemând-o la luptă dreaptă subt luceferi. Predestinat să fie al doilea Tudor, după Vladimirescu, se numea Arghezi.</p>
                     <p rend="justify">Cine-ar fi putut bănui că, la o vârstă când copiii dorm la masă ascultând discuţiile oamenilor mari, Olguţa căpăta un criteriu de viaţă, hotărâtor pentru viitorul ei. Desigur că discuţiile de atunci nu le pricepuse. Dar vorbele, în afară şi mai presus de sensul lor, pentru o ureche predestinată muzicei, au o fizionomie sonoră, care le individualizează mai profund decât conţinutul lor intelectual. Acest accent, această muzică a vorbelor lui Vania, duraseră în urechea Olguţei.</p>
                     <p rend="justify">Şi-n muzică, mai ales, acelaşi criteriu o călăuzise. La o vrâstă când toţi copiii – cu rari excepţii – preţuiesc în muzică melodia care dezmiardă agreabil auzul, Olguţa preţuise altă armonie, cea înaltă, a cărei expresie severă contrazice şi supără digestia urechei flămânde de melodic. Astfel, şi Beethoven, şi Bach, şi Haendel intrau prin urechea devenită scoică în marea sonoră, nu ulcică la robinetele cu siropuri dulci, băute până la dezgust.</p>
                     <p rend="justify">Dar ochii negri ai fetiţei care devenea tăcută privindu-l pe cel căruia îi servea ceaiul, mai căpătaseră şi un alt criteriu pentru aprecierea frumuseţei bărbăteşti, în strânsă armonie cu celelalte. Ochiul ei feminin făcea categorică deosebire între frumos şi expresiv. Niciodată Olguţa nu fusese sensibilă, chiar în afară de dragoste, la frumuseţa gen paj, cea mai gustată de fetele de vrâsta ei. Obrazul oval, bucla, talia zveltă, silueta graţioasă aveau pentru ea aceeaşi valoare ca şi versul lui Samain sau melodia lui Schubert. Iar faţă de aşa-zisul bărbat, mătăhălos, brun, păros, ochios, avea mai mult impresia vulgarităţii decât a puterii virile.</p>
                     <p rend="justify">De mult, dar înnăbuşit, feminitatea ei treptată ştia că undeva există un om – de care nu-şi mai amintea – pe care nu-l întâlnise în cărţi, frumos fiindcă era urât, dând prin dezarmonie vibraţia puterii lui severe, îl aştepta, găsindu-l uneori în muzică; niciodată în viaţă.</p>
                     <p rend="justify">Aceeaşi muzică ascultată în casa părintească, la mesele copilăriei, când Vania era oaspe, dăduse Olguţei oroarea de sentimentalism. Trăise, amplificând cu viaţa ei legea spartană. Sufletul ei dormise pe pat de piatră; de asta era viu, proaspăt şi clar ca o apă de munte.</p>
                     <p rend="justify">Şi poate că acelaşi om, al cărui chip îl uitase, demult plecat din casa părintească, rătăcitor cu vânturile prin lume, în clipele cele mai fericite, petrecute în adăpostul părintesc, o făcea să dorească plecarea în noapte, alegându-şi ca deviză versurile lui Villon: „En ce temps que fay dit devant.</p>
                     <p rend="justify">Sur le Noël, morte saison Que les loups se vivent de vent Et qu on se tient en sa maison, Pour le frimas, près du tison:</p>
                     <p rend="justify">Me vint un vouloir de brisier La très amoureuse prison Qui souloit mon cuer debrisier<hi rend="color(#000000)">…</hi>”</p>
                     <p rend="justify">Astfel, prin voia mormintelor şi scriptura vieţii, copilul cel mai iubit al domnului Deleanu, copilul cel mai vesel al casei Deleanu, părăsind căminul părintesc, se îndrepta dincolo de pragurile blânde, după ultimele stele verzi ale neamului Dumşa, cele purtate subt fruntea răzvrătită, de strigoiul Fiţei Elencu.</p>
                     <p rend="justify">         *</p>
                     <p rend="justify">Socotindu-se singurul supravieţuitor al somnului celorlalţi, Dănuţ se înşela. Pe latul pervaz al unei ferestre deschise – acolo unde iarna stau glastrele cu flori, şi vara uneori, captivă-n pânze de păianjen, o stea tremură – era Olguţa. Mai mult în noapte decât în casă, pe aerianul pervaz ca într-o luntre. Şedea ghemuită, cu genunchii duşi la bărbie şi obrajii strânşi în pumni. Aparţinea casei părinteşti în măsura în care rândunelele de subt streşina-i aparţineau. Trecuseră prin noapte ploi de primăvară, ca luminoase hohote de râs. Acum picurau streşinele şi cântau clar ulu-cele. Prin norii sparţi, curgea în şipote lumina lunii, bună s-o aduni în pumni şi s-o resfiri pe tâmple şi pe frunte. În vale, prin frunza plopilor, acoperişurile caselor, lucind în lună, sunau cântec de ploaie pe scuturi înclinate.</p>
                     <p rend="justify">N-o mai băteau vânturi de mare. Jilav, parfumul liliecilor se revărsa din stele parcă, în undele vii ale nopţii.</p>
                     <p rend="justify">Acolo sus, pe marginea zidului casei, în noapte şi în cer, şedea cu Vania. Era departe de el ca de un munte, şi lângă el ca în umbra unui munte care, pe deasupra lumii, o învăluia.</p>
                     <p rend="justify">         „Tu sus, eu jos!”</p>
                     <p rend="justify">Îşi aminti, cu răzvrătire, vorbele lui Vania de pe vapor. De ce ea sus, el jos? Sus amândoi, jos amândoi. Se gândea la el cum urci prin munţi de piatră, pe care pasul sună tare, dându-ţi îndemnuri de vigoare şi largi cadenţe în plămâni. Îl iubea desprinsă din trecut, dăruindu-i toate zilele viitorului, zilele acele drepte, zvelte, necunoscute ca oştenii subt armuri, cu viziera căştilor lăsată – dar pe departe răspândind viteaza lor tresărire în faţa vieţii. Pe-acele i le dăruia lui Vania. Semnul lui îl aşteptau; porunca lui. Numai el, cel tare fără armură, cu faţa descoperită, era domnul tumultului de zale şi lumini.</p>
                     <p rend="justify">Pe o măsuţă, alături de fereastră, se desluşea un vas din care crengi de liliac îşi înclinau fagurii albi.</p>
                     <p rend="justify">Cu o mişcare bruscă, smunci întregul mănunchi, aruncându-l în noapte ca spre cineva.</p>
                     <p rend="justify">PARTEA PATRA.</p>
                     <p rend="justify">I</p>
                     <p rend="justify">         „Aşteaptă liniştită veşti de la mine.”</p>
                     <p rend="justify">Aşa-i spusese Vania pe vapor. Săpate-n piatră, vorbele erau în ea, cu accentul calm al celui care le rostise.</p>
                     <p rend="justify">Totuşi, după două luni şi mai bine de tăcere, aşteptarea devenise neliniştit mirată. April trecuse, apoi mai, apoi iunie. Olguţa, între timp, nu îndrăznise să părăsească Iaşul, decât două zile, petrecute la Bucureşti cu prilejul deschiderii expoziţiei lui Alexandru Pallă.</p>
                     <p rend="justify">La întâi iulie plecaseră cu toţii la Medeleni. Olguţa lăsase ordine severe ca scrisorile şi telegramele sosite la Iaşi să fie de îndată expediate sau comunicate la Medeleni.</p>
                     <p rend="justify">La ţară, luase drumul de odinioară al Monicăi, pe când îl aştepta pe Dănuţ – zilnic ducându-se la gară, călare, după corespondenţă. Devenise un fel de inspector febril al corespondenţei. O verifica minuţios, plic cu plic, ziar cu ziar, pachet cu pachet. Cunoştea corespondenţa mai amănunţit decât şeful gărei, venerabil rotundul domn Şteflea, menţinut acolo graţie domnului Deleanu. Se familiarizase cu toate cernelile, cu toate ortografiile, cu toate plicurile. Dintr-o aruncătură de ochi alegea corespondenţa unui moşier, deosebind-o de-a celuilalt, grupându-le sistematic, ceea ce-l uşura pe domnul Şteflea, mereu aglomerat fără să facă nimic, de o muncă supărătoare pentru el din cauza unei crâncene miopii care-l făcea să silabisească adresele cu gura apropiată de ele, ca un râmător grafolog. Serviciul corespondenţei trecuse de la o vreme asupra Olguţei. Cum sosea la gară, lăsa calul unui ţăran, intra de-a dreptul, funcţionăreşte, în biroul şefului gărei, se aşeza la birou şi, cu mâni de furtună, intra în corespondenţă, subt privirea deferent extaziată şi iremediabil mioapă a domnului Şteflea.</p>
                     <p rend="justify">Primea mereu scrisori de la Alexandru Pallă, adresate ei şi Monicăi. Aceste scrisori trimise de un prieten preţuit de Olguţa, venind mereu în locul celei aşteptate, începură s-o enerveze agresiv. Îi venea să le rupă. Ca să le pună capăt odată, îl invitase pe Paşa la Medeleni. Sosise imediat, atât de modest fericit, încât Olguţei îi venise să-i ceară iertare pentru expulzarea poştală, gata parcă să-l poftească să plece.</p>
                     <p rend="justify">Medelenii erau mai îmbelşugaţi în oaspeţi decât oricând. Pe lângă familia Deleanu, energic invitată venise şi cucoana Catinca împreună cu Mircea, apoi Puiu, şi la urmă Paşa. Herr Direktor, care-şi reluase, după război, voiajurile anuale în Germania, se anunţase şi el pentru luna august. Domnul Deleanu, prezidentul acestor mese populare, jubilă. Fiecare masă lua proporţii de banchet. Cucoana Catinca, ireductibila adversară a picturii lui Paşa, din cauza ofensei adusă Olguţei, prin faimosul portret dăruit lui Mircea, era aliata lui solidă în ce priveşte anatemizarea muntenilor şi glorificarea moldovenilor.</p>
                     <p rend="justify">Doamna Deleanu, în conducerea gospodăriei devenise aghiotantul cucoanei Catinca, împreună cu Monica.</p>
                     <p rend="justify">În aprobarea generală, Olguţa edictase deviza delenilor: „Libertate absolută”. Fiecare să facă ce-i place, neavând nici un fel de obligaţie faţă de ceilalţi, decât să respecte orele dejunului şi-ale mesei, omagiu adus cucoanei Catinca, la care fusese foarte sensibilă. De altfel, Olguţa o captivase complect pe cucoana Catinca şi prin altăceva. De când venise la Medeleni, s-ar fi zis că o pasiona mai mult arta culinară, reprezentată proeminent prin cucoana Catinca, decât discuţiile artistice, patronate de Paşa. Şi baba era surprinsă, ca şi cucoana Catinca, dar deopotrivă de măgulită. Raporturile prieteneşti dintre Olguţa şi ea datau din vechi. În fiecare vară la Medeleni, precum şi la Iaşi în timpul anilor de şcoală, Olguţa-i făcea vizite. Aceste vizite însemnau diverse aperitive în afară de program, servite Olguţei de baba, fără de ştirea doamnei Deleanu. Acum, însă, nu mai venea după aperitive. Se interesa, cu o aplicaţie neverosimilă pentru doamna Deleanu, de înaltele tehnici culinare. Aşa că, spre surprinderea generală, şi spre entuziasmul cucoanei Catinca, Olguţa participa mai rar la discuţiile din sofragerie, cerdac şi salon – deseori însă, la cele din bucătărie. Dar în ultimul timp renunţase şi la acestea. Era mai mult pe drumuri, călare. Acasă, devenise mai tăcută decât Dănuţ odinioară, distrată, fugind de discuţii şi de tovărăşia celorlalţi.</p>
                     <p rend="justify">—  Lăsaţi-o, hotărâse domnul Deleanu. Aşa m-apucă şi pe mine uneori; eu fac pasienţe, Olguţa călăreşte.</p>
                     <p rend="justify">E  drept, însă, că domnul Deleanu era privilegiat, fără ştirea celorlalţi. Ca şi în copilărie, după amiaza uneori, cineva-i bătea în uşa biroului.</p>
                     <p rend="justify">—  Intră, Olguţa, zâmbea el cu amândoi obrajii.</p>
                     <p rend="justify">Olguţa se aşeza pe marginea fotoliului din faţa biroului – unde era instalat domnul Deleanu – şi redevenea camarada tatălui ei, al cărui păr alb era dezmierdat cu un gest familiar din copilărie. Domnul Deleanu îi oferea bomboane pe care le accepta, reclamându-le chiar, ca să-i facă plăcere; ea îi prepara câte o cafea neagră, şi-n această atmosferă de complot petreceau ore pe care Olguţa se silea să le facă uşoare şi zârnbitoare. Dar singura încăpere care o atrăgea magnetic, era gara. Dimineaţa se ducea după corespondenţă. Deseori şi după amiază se ducea, în speranţa unei telegrame.</p>
                     <p rend="justify">—  Ce s-aude, domnule Şteflea?</p>
                     <p rend="justify">—  Pacoste, sărut mâna, nu plouă. I-hai, greu, sărut mâna.</p>
                     <p rend="justify">Vorbea cu domnul Şteflea despre orice, fără revoltă, răbdătoare, absentă, având tresăriri negre de rândunică în faţa telegrafului. Se familiarizase cu domnul Şteflea, cum te familiarizezi cu servitorii casei locuite de fiinţa iubită pe care n-o poţi vedea. Domnul Şteflea devenise un fel de portar al vastului spaţiu în care era Vania. Unde? Cine ştie! Locul cel mai apropiat de absenţa lui, era gara cu telegraful ei.</p>
                     <p rend="justify">Vorbea despre sfecla, grâu, orz, situaţia funcţionarilor după război, politică internaţională – cu domnul Şteflea, în ţăcănitul monoton al telegrafului. O cunoşteau toţi misiţii de cereale, precum şi jandarmii în trecere pe la această gară, în care Olguţa devenise permanentă, ca o funcţionară. Cunoştea acum tot mecanismul unei gări, semnificaţia soneriilor, plăcile de gramofon cu repertor redus ale telefoanelor, tehnica macazului, doleanţele ceferiste, panica inspecţiilor inopinate, epilepsia ordinelor circulare, – şi pe dinafară, întocmai ca Trăiască regele portretele familiei regale aşezate în faţa uşii de intrare, în ţinuta cromolitografică. Abia în ziua de 16 iulie, numele Olguţei apăru pe banda telegrafului Olguţa era alături de domnul Şteflea, care după primele ţăcănituri, zâmbise lat către Olguţa, scriind cu creion chimic: „Olga De”.</p>
                     <p rend="justify">Domnul Şteflea, gras şi năduşit, cu creionul chimic pe foaia de hârtie, devenise pentru Olguţa un fel de brad sfânt cu creştetul în soare, din care ar începe să picure în lacrimi clare răşina înaltelor arome.</p>
                     <p rend="justify">         „leanu. Medeleni.”</p>
                     <p rend="justify">Bendiţa cu puncte enigmatice se desfăşura pe roata ei metalică, în cadenţă precipitată. Silabă cu silabă, stea cu stea, vorbele cădeau din spaţiu în urechea domnului Şteflea, apărând violete în luciu de salivă pe hârtia de subt ochii Olguţei.</p>
                     <p rend="justify">         „Tre<hi rend="color(#000000)">…</hi>  cut<hi rend="color(#000000)">…</hi>  un<hi rend="color(#000000)">…</hi>  hap<hi rend="color(#000000)">…</hi>”</p>
                     <p rend="justify">—.?</p>
                     <p rend="justify">         „hop”, rectifică enorm creionul violet peste „hap”.</p>
                     <p rend="justify">Umbre şi lumini chinuite pe obrajii Olguţei, ca fugi de nouri în tulburi viscoliri şi neagră lavă, pe faţa lunii clare.</p>
                     <p rend="justify">         „.cu bine”<hi rend="color(#000000)">…</hi>
                     </p>
                     <p rend="justify">Ţac-ţac; ţac-ţac-ţac; ţac-ţac-ţac<hi rend="color(#000000)">…</hi>
                     </p>
                     <p rend="justify">Bătea o inimă şi un telegraf, şi domnul Şteflea cu vârful limbii violet, scria violet, precipitat, c-o slovă stupidă ca o cădere de umbrele din cuier, şi ca o panică de gâşte – un imn al bucuriei, care, depăşind poezia, devenea muzică, şi depăşind muzica, devenea lumină.</p>
                     <p rend="justify">         „…curând… veşti<hi rend="color(#000000)">…</hi>  bune<hi rend="color(#000000)">…</hi>  Vaner<hi rend="color(#000000)">…</hi>”</p>
                     <p rend="justify">—  Vaner?</p>
                     <p rend="justify">Se-ntunecase tot, într-o clipă de spaimă.</p>
                     <p rend="justify">         „Olga Deleanu.</p>
                     <p rend="justify">Medeleni.</p>
                     <p rend="justify">Trecut un hop cu bine. Curând veşti bune.</p>
                     <p rend="justify">Vaner.”</p>
                     <p rend="justify">Cu certitudine în ea, ca o primăvară, Olguţa redeveni Olguţa în faţa accentului telegrafului care deformase numele lui Vania evreieşte, prefăcându-l în Vaner – şi izbucni într-un râs clar, tânăr, proaspăt, spălând prin el toate tăcerile de până atunci. Se înapoiase la Medeleni în acea zi de iulie, o Olguţa care mai bine de două luni lipsise – aducând glume, râs, copilăreşti năzdrăvănii, şi acea poznaşă fantezie care stârnea o palpitaţie de farsă pe unde trecea Olguţa cu ochii ei negri şi obrajii ei rumeni. La 27 iulie, mânile Olguţei tremurară, tremurară, ca şi cum vibraţia libelulelor, răpindu-i mânile, i-ar fi interzis gesturile sigure şi grele ale nunii omeneşti. Scrisoarea era în mânile ei ca o stea palpitând în albastru pur de înserare. O uşă cât de masivă o deschizi cu cheia, dar o scrisoare? Un plic alb, ermetic lipit, făcând trup cu scrisoarea<hi rend="color(#000000)">…</hi>
                     </p>
                     <p rend="justify">Uitase să deschidă o scrisoare, acestă simplă portiţă de hârtie, familiară tuturor degetelor. Se temea să nu rupă scrisoarea, rupând plicul. Cetise de câteva ori adresa, ca ţăranii, şi, hotărându-se, rupsese plicul, lateral, desprinzând şi o bentiţă a scrisorii cu finalul tuturor cuvintelor din margine.</p>
                     <p rend="justify">Datarea scrisorii – Bălţi, 25 iulie 1922 – era scrisă clar, de o mână fermă şi dezinvoltă, reeditând grafic mişcarea celui care intra într-o odaie deschizând uşa energic. În schimb, începutul scrisorii – Dragă Olguţa – era aproape ilizibil. Literele se formau vag, ondulaţie abia reliefată. Se sfia atât de mult să scrie aceste vorbe, cel în sufletul căruia răsunau enorm, încât aşezarea lor pe hârtie arăta deopotrivă panica şi eroismul, contopite în acelaşi gest, ca un soldat care, strângând în braţe granata căzută, ş-ar prăbuşi la pământ cu ea, de teama exploziei, cu ea la piept.</p>
                     <p rend="justify">Cu vâna de pe frunte umflată, obrajii în flăcări, şi tâmplele duduind, Olguţa aflase cauza îndelungatei tăceri: Vania fusese condamnat la moarte în contumacie de Curtea Marţială, pentru crimă de dezertare la inamic. Prezentându-se la Consiliul de Război al Corpului patru de armată, fusese imediat arestat, şi menţinut arestat până la judecare. Procesul se amânase de patru ori, din cauză că martorii invocaţi de Vania pentru a dovedi forţa majoră a căderii lui în prizonierat, nu se prezentau. Apoi actele cerute de Vania din Franţa, pentru a dovedi că imediat după evadarea din lagăr intrase în armata franceză, întârziaseră.</p>
                     <p rend="justify">Fusese achitat.</p>
                     <p rend="justify">Relatarea acestor întâmplări era foarte scurtă, enunciativă şi calmă.</p>
                     <p rend="justify">Vania căuta numai să-şi justifice serios tăcerea. Atât. Nu istorisea Olguţei intrarea la Consiliul de Război. Un dezertor la inamic, condamnat la moarte în contumacie, în clipa când se prezintă în faţa instanţelor militare trebuie să aibă atitudinea situaţiei, adică să meargă în aşa fel pe ale sale picioare încât să dea impresia că se târăşte în genunchi; apoi să fie palid, cu necuviinţa sângelui absentă din obraji; să tremure ca în plin acces de paludism; şi să bâlbâie în aşa fel, încât cele mai simple întrebări, injoncţiuni sau chiar tăceri ale comisarului regal, să dea, victorios, impresia elocinţei. Statura lui Vania, calmul său imperios, şi ochii săi dădeau un total de impresii diametral opuse noţiunii de condamnat la moarte. Această indisciplinare noţională, acest port ilegal de viaţă de către un condamnat la moarte dăduseră comisarului regal, din prima clipă, dorinţa „să-l frece”. Cu vorba era greu. Omul acesta tăcea ca un tun: nici nu zâmbea măcar. Dar ochii lui<hi rend="color(#000000)">…</hi>  E imposibil să spui unui om „scoate-ţi ochii”, când n-ai de ce să spui „tacă-ţi gura”. Prezenţa şi ţinuta lui Vania în faţa comisarului regal erau statuia insultei, o statuie hindenburgiană. Între timp, grefa descoperise dosarul lui Vania. Întâlnind foaia matricolă, ataşată la dosar, comisarul regal, cu ochii, cu nările şi călcâile, zâmbise. „Nesupus la încorporare, amnistiat, nesupus la concentrări”<hi rend="color(#000000)">…</hi>  Urmărea cuvintele foii matricole, ca pe nişte femei foarte decoltate jucând dansuri moderne. Lansase mandatul de arestare, înmânându-i-l lui Vania ca pe un brevet de decoraţie, însoţindu-l cu un cordial:</p>
                     <p rend="justify">—  Domnul meu, sentinela vă aşteaptă.</p>
                     <p rend="justify">În ziua judecăţii, martorii prezenţi arătaseră evidenţa, atestând complecta nevinovăţie a inculpatului. Mai mult, actele sosite din Franţa aduceau şi lui Vania o surpriză: era decorat cu Legiunea de Onoare. Pe lângă acte, comandantul regimentului francez, în rândurile căruia Vania luptase, se simţise dator să adauge şi o scrisoare, adresată comisarului regal, în care elogiile cravaşau orice îndoială. Fusese achitat după o judecată sumară, mai mult constatativă, cu trei voturi contra două, achitarea cu unanimitate fiind socotită ca un blam la adresa instanţei – tot militare – care dăduse prima sentinţă. Comisarul regal, de loc ranchiunos, băiat de treabă „în fond”, exclamase către Vania, după achitare, oferindu-i o ţigară: „Bine c-ai scăpat, domnule. Vezi, eu mă bucur, deşi am pierdut procesul. Mai spuie cineva că nu-i dreptate la noi!”</p>
                     <p rend="justify">Acesta era „hopul” din telegrama lui Vania.</p>
                     <p rend="justify">Două lacrimi mari porniseră din ochii Olguţei, spre tremurul buzelor.</p>
                     <p rend="justify">—  Tu sus, eu jos<hi rend="color(#000000)">…</hi>
                     </p>
                     <p rend="justify">Un ţăran privise, cu sprâncenile ridicate şi gâtul strâmb, pe domnişoara îmbrăcată băieţeşte, călărind distrat neastâmpărul clocotitor al unui armăsar negru, cu o scrisoare în mână şi lungi lacrimi pe obraji<hi rend="color(#000000)">…</hi>
                     </p>
                     <p rend="justify">         „. De câteva zile sunt la Bălţi unde voi sta până la complecta lichidare a succesiunii. Avocatul meu e ca doctorii lui Molière, pe pielea mea, şi mai mult idiot decât pitoresc. Trebuie să-l asist energic, altfel îi devin client pe viaţă. Cu toate acestea, până într-o lună, maxim două, voi fi gata.</p>
                     <p rend="justify">Olguţa<hi rend="color(#000000)">…</hi>”</p>
                     <p rend="justify">Iarăşi, scrisul devenea construit, şovăitor ca paşii împleticiţi de bătaia inimei.</p>
                     <p rend="justify">         „…gândeşte-te bine. Eşti foarte tânără şi îţi legi viaţa de un vagabond<hi rend="color(#000000)">…</hi>”</p>
                     <p rend="justify">Şi totuşi ca un trăsnet pe munţi, marele cuvânt era acolo.</p>
                     <p rend="justify">         „.care te iubeşte.</p>
                     <p rend="justify">Vania.</p>
                     <p rend="justify">P. S. Un cuvânt de la tine mi-ar aduce mare bucurie.”</p>
                     <p rend="justify">Era pe la amiază. Pasul armăsarului negru devenise trap, trapul galop.</p>
                     <p rend="justify">După dejun, cu automobilul lui Dănuţ, Olguţa pleca la Iaşi.</p>
                     <p rend="justify">—  Papa, voi lipsi o zi sau două. Inventează tu o explicaţie pentru ceilalţi.</p>
                     <p rend="justify">O sărutase, devenind imediat complicele ei devotat.</p>
                     <p rend="justify">În noaptea aceleiaşi zile, Olguţa se suia în trenul de Bălţi.</p>
                     <p rend="justify">         *</p>
                     <p rend="justify">Pe linia Iaşi-Bălţi, deraierile ar fi o înviorătoare distracţie; sunt însă greu de realizat, cu toată bunăvoinţa terasamentului, din pricina vitezei.</p>
                     <p rend="justify">Trenul merge la trap, trapul blajin al căluţului factorului rural, fiind singurul criteriu pe măsura acestor roţi moldo-basarabene. Poate că şi tramvaiul ieşan – celălalt vierme cu roţi – ar fi o normă pentru determinarea mersului acestui tren, dar tramvaiul ieşan, din pricina pantelor, are şi mişcări iuţi, ambalări, prin care depăşeşte capacitatea de viteză a rudei sale ceferiste.</p>
                     <p rend="justify">Trenul se formează pe la zece noaptea, la o parte de peron, într-un ungher întunecos al gărei, dincolo de garajul closetelor. Ochiul nu-l poate distinge de la distanţă, fiindcă e obscur ca o casă arsă. Urmezi pe tregherul care-ţi duce bagajele, după ce l-ai informat conştiincios că ai bilet de clasa întâia. Ajungi. Ridici piciorul sus, mai sus, executând solitar un exerciţiu de gimnastică suedeză, întâlneşti cu vârful ghetei suspendate în văzduh, un fel de bancă aeriană pentru oameni zburători: e prima treaptă a scării.</p>
                     <p rend="justify">Aruncându-se de acolo în jos, un copil s-ar putea sinucide. Tregherul te împinge de la spate, te saltă, şi cu mânile încleştate de barele metalice, ajungi vertical. Intri. Funicularul cu bagajele te-ajunge din urmă. Tregherul aprinde un chibrit, scoate o lumânare din buzunar, şi la lumina flăcării gălbuie observi că tregherul s-a înşelat: vagonul e de clasa treia.</p>
                     <p rend="justify">—  Nu, domnule, te asigură tregherul ştergându-şi sudoarea de pe frunte, e de-a-ntâia. N-aveţi decât să vă uitaţi.</p>
                     <p rend="justify">—  Păi m-am uitat.</p>
                     <p rend="justify">—  Nu, boierule, cetiţi ce scrie pe vagon.</p>
                     <p rend="justify">Te dai jos din nou şi-ntr-adevăr vezi că are dreptate iniţiatul. Vagonul a fost de clasa treia, sau, mai exact, a fost destinat clasei a treia – cifrele zugrăvite vorbesc ritos – dar o mână care mânuia o bucată de cretă a anulat cifrele preexistente, scriind alături cu cifră romană şi litere explicative: clasa I. Dacă tot nu te-ai convins, faci un pelerinaj de-a lungul trenului. Toate vagoanele sunt de clasa treia, afară de cel poştal care-i de lux – dar mânuitorul de cretă a decretat că unele sunt de-a întâia, altele de-a doua, celelalte lăsându-le să fie de-a treia. Te întorci deci şi abia atunci îţi dai seama că trenul Iaşi-Bălţi nu e un tren, ci o satiră. Toţi oamenii sunt egali în faţa lui Dumnezeu; ierarhiile şi prerogativele respective, sunt fapta omului. Vagoanele de clasa treia sunt oamenii în faţa lui Dumnezeu, la origină: egali. Adăugirile cu creta, creatoare de ierarhii, sunt o lecţie dată omului trufaş: va plăti biletul de clasa întâia, dar va merge în vagonul egal cu celelalte în faţa cerului. Diferenţa costului, între biletul de-a treia şi cel de-a-ntâia, va fi o penitenţă pentru conştiinţa monetară a omului.</p>
                     <p rend="justify">Acest tren stă în întuneric, ca ochiul de haiduc subt încruntarea sprâncenei stufoase, din clipa formării până-n zori, când va ajunge – la un ceas oarecare, întotdeauna variabil – la destinaţie. Pasagerii ocupanţi sunt forme obscure, pe care te vei deprinde să le cunoşti cu urechea, nu cu ochiul, aşa cum distingi instrumentele muzicale. Auzi de pildă o mică pocnitură uscată – asemănătoare cu explozia miniaturală a unui purice strâns între două unghii, sau cu sunetul copcii închise prin apăsare – această pocnitură situată la înălţimea capului omenesc e urmată vertiginos de o expulzare ţâşnitoare. Ai intuiţia că cineva a scuipat printre dinţi. Mai mult: că te-a scuipat. Dar sunetul şi expulzarea se repetă din secundă în secundă. Cineva-şi mănâncă unghiile? Dar ţâşnitura intercalată între două pocnete? Rozătorii de unghii macină necontenit, dar nu scuipă necontenit. Ce-o fi? Explicaţia o ai îndată ce flacăra unui chibrit aruncă o palpitaţie de lumină asupra sunetelor enigmatice. Podeaua e albă ca de o mătreaţă, care a căzut şi pe bancă, şi pe genunchii călătorilor. A nins? S-au scuturat crizanteme veştede? E presărat vagonul cu parmezan? A tăiat cineva douăzeci de volume, risipind strujituri de hârtie?</p>
                     <p rend="justify">Nu!</p>
                     <p rend="justify">Muzicantul pocnetelor e un mâncător de seminţe.</p>
                     <p rend="justify">Între timp, trenul merge la trap. Maşina trage, dar suferă îngrozitor. Îi auzi respiraţia grea, şi ţi se face milă. O compătimeşti ca pe un cal prea împovărat, bătut cu coada biciului. Vagoanele sunt mătăhăloase, grele şi dezarticulate. Scândurile tremură ca ale şandramalelor când trec pe străzi camioane grele, fierăriile se zbat şi sună, ca lanţurile unui siberian convoi de condamnaţi politici, geamurile dârdâie şi cad singure ca portretele din cuie şubrede.</p>
                     <p rend="justify">Dese opriri. Te uiţi crezând că ai ajuns la o gară. De unde! Alte raţiuni, care-ţi scapă, determină aceste opriri. Ai impresia că faci parte din convoiul mortuar al unui om politic, staţionând în faţa tuturor monumentelor şi clădirilor oficiale, pentru discursuri şi prohod. Dar aceste opriri în noapte şi tăcere, de la o vreme iau un caracter straniu: vântul şuieră, stele nu-s, oameni nu-s, întuneric e<hi rend="color(#000000)">…</hi>  Poate că se oficiază un sabat nocturn. Mai că-ţi vine să intri din nou în compartimentul basarabean. Dar trenul porneşte. Rămâi pe culoar.</p>
                     <p rend="justify">Încetul cu-ncetul, mergând, oprindu-te, legănându-te, cutremurându-te, suflat de vânt, bătut de ploaie, cuprins de somn, rezemându-te de pereţi bolnavi de friguri, nu mai ştii: dormi, eşti treaz? Eşti în tren sau trenul e în tine? Eşti în convulsiunile opace şi obscure ale metempsicozei. De când ai plecat? De unde ai plecat? Încotro?<hi rend="color(#000000)">…</hi>  Trenul se opreşte. Simţi că se întâmplă ceva jovial. Auzi un nume: Foleşti, făcut parcă din sonorităţi culinare. Vezi agitaţie. Călători adormiţi se deşteaptă şi pornesc zburliţi şi buhoşi cu paltoanele pe umeri, cum se duc în plină noapte, prin ogradă, cei care au closetul în curte. E un flux general spre ceva. Colectivitatea călătorilor te mână spre scopul necunoscut.</p>
                     <p rend="justify">O  baracă de scânduri, cu miros de bucătărie şcolară. Pasagerii răsar de acolo ducând în mână, cu precauţiuni înduioşate, un fel de prunc liliputan în pelinci de hârtie.</p>
                     <p rend="justify">Aha! Pârjoale!</p>
                     <p rend="justify">De asta s-a oprit trenul. Adică s-a oprit la gară, dar gara Foleşti nu-i decât pseudonimul ceferist al pârjoalelor de la Foleşti. Dacă nu-s gata când ajunge trenul, fochistul aşteaptă până când apar. Căci pârjoalele de la Foleşti nu-s ca cele de la Paşcani, Mărăşeşti sau Făurei. Ţi le dă fierbinţi, fumegânde, nu în farfurie – farfuria e o profanare a pârjoalei – ci în hârtie. Pârjoalele de la Foleşti nu-s numai delectabil aliment, ci şi un calorifer. Ţii în mână porţia de pârjoale, cum ai sta la foc, dezmorţindu-te. Abia după ce şi-au isprăvit oficiul caloric pârjoalele de la Foleşti, a căror grăsime ţi-a uns palmele, păşesc spre gură. E o fericire generală, o înfrăţire întru pârjoale. Când trenul porneşte, un cor de clefăiri miloase – asemănătoare cu fleaşc-fleaşcul galoşilor prin glod moale – glorifică pârjoalele de la Foleşti. Iar feţele celor care dorm, cu pârjoalele în ei, zâmbesc unsuros ca bălţile în soarele de april şi ca bucătăresele mame în a opta lună. [<hi rend="color(#000000)">…</hi>]</p>
                     <p rend="justify">         *</p>
                     <p rend="justify">Mirosul de cizme, usturoi, mahorcă şi sudoare era atât de dens, atât de materializat, încât îţi venea să-l dai la o parte cu mânile ca pe o perdea înnăbuşitor de grea. Mâncătorii de seminţe, spărgeau şi scuipau. Fumătorii fumau. Fereastra – închisă. Astfel, ploaia, în loc să intre direct, se prelingea. Pasagerul din faţa Olguţei ofta a somn. Trecuseră de Ungheni. Olguţa ocupa colţul dinspre culoar. Flăcările de chibrit, sperios dilatate, îi familiarizaseră ochii cu feţele tovarăşilor de călătorie. Pe banca din faţă, lângă fereastră, un popă basarabean invoca vicleşugul lui Ulysse cu calul troian, cel mai mare cal de lemn al lumii, încălecat de cel mai ghiduş zâmbet al antichităţii, în pântecele formidabilei jucării, în loc de tărâţe, o armată întreagă ducea în Troia gloria lui Ulysse. Astfel şi popa. Plătea un singur bilet, dar în pântecele său călătoreau desigur preoteasa, dascălul şi diaconul. Un antereu de postav cenuşiu, îmbrăca enormele forme. Pe piept, legată cu un lanţ de argint, un fel de frânghiuţă metalică, îi atârna o cruce masivă ca o ancoră. O barbă cu dimensiuni de lopată, în flacăra chibritului, strălucea arămiu ca un samovar. Cârn, popa avea fălci proeminente ca şoldurile fetelor precoce. Un ten de salam şi o duhoare de rachiu arătau efectul rachiului şi cauza tenului. Adormise imediat, cu genunchii crăcănaţi, proptindu-şi burta. Sunetele dominante ale somnului său erau un „hoor” formidabil de orgă într-o catedrală, şi un „fiss” uşurel ca dezumflarea unui pneu de bicicletă. Se nemeriseră trei rusnaci zdraveni, pe aceeaşi banchetă cu ecleziastul, dar, alături de el, deveneau pigmei, ca vapoarele româneşti alături de un transatlantic<hi rend="color(#000000)">…</hi>  Somnul suveran al feţei bisericeşti părea tot un fel de slujbă ortodoxă, căreia ceilalţi îi dau smerită ascultare, căci treptat, renunţând la seminţe şi ţigări, din căscat în căscat, din sucire în sucire, din mârâit în mârâit luaseră şi ei calea somnului, intonându-i liturghia pe nas.</p>
                     <p rend="justify">Mirosul de usturoi era vecin cu Olguţa. Aparţinea respiraţiei unui moşneguţ al cărui cap părea ţesut din pufuri de păpădie. Fumuriu, plin de lumini neliniştite, te mirai că nu circulă prin compartiment, dezagregat în particule de puf călător. Câtă vreme lumânarea lipită pe marginea ferestrei arsese, zâmbind serviabil şi complice tuturor pasagerilor, scosese un carneţel soios, cu foile împărţite-n pătrăţele violete, şi un ciot de creion, aşa de mic, încât îl prindea cu buricul a trei degete! Degetele deveneau creionul, iar creionul dispărut devenea un vârf de grafit răsărit din împreunarea celor trei degete. Scria cifre scărpinând şoriceşte hârtia, în timp ce faţa lui făcea cu ochiul, zâmbea sfredelitor, având aerul că trage pe sfoară pe cineva foarte mic ascuns în carneţel. Avea degete neastâmpărate. După ce se stinsese lumânarea, ochise un chibrit lepădat pe marginea ferestrei alături de cascada îngheţată a spermanţetei, şi începuse să-şi sfredelească urechea. Adormise cu chibritul între degete, proiectând poate o societate pe acţiuni pentru exploatarea cerumenului ocnaşilor şi al clerului ortodox.</p>
                     <p rend="justify">În somnul general, numai Olguţa era trează. O fericire gravă în adâncul sufletului, ca o peşteră pentru solitară închinare, bătută de valul viu al inimii; şi o veselie şcolărească în ochi şi pe obraji. Pe Dănuţ călătoria într-un astfel de compartiment l-ar fi făcut să sufere; pe Olguţa o distra. Realităţile cele mai supărătoare îi păreau jucării făcute pentru hazul ei. Ceea ce o determina pe Olguţa să urmeze regulat tratamentul unei măsele cariate, de pildă, nu era atât cochetăria sau grija de sănătate, cât anticamera, odioasă pentru majoritatea pacienţilor, pe care o făcea la dentist. Niciodată nu-şi lua cărţi de cetit. Privea şi asculta. După trei zile de anticameră, în care răstimp descifrase toate ticurile, particularităţile şi slăbiciunile tovarăşilor de suferinţă, devenea confesorul lor, convorbind cu fiecare în stilul lui; cu unul clătinând din cap în faţa infernului dantesc al periostitei acute, pe care pacientul îl invocă măgulit într-o măsură de această suferinţă numai de el cunoscută; cu altul, filozofând asupra leacurilor băbeşti superioare celor inventate de doctori, de vreme ce ierburile şi buruienile de leac sunt date de Dumnezeu, pe câtă vreme doctoriile sunt fabricate de mizerabilii exploatatori ai durerii umane, farmaciştii, complicii medicinei; cu altul spăimântându-se de imoralitatea copiilor de azi.</p>
                     <p rend="justify">Mirosul compartimentului, însă, era şi el distractiv, dar mai puţin decât restul. Se pregăti să iasă, punându-şi mănuşile. O intervenţie neaşteptată o reţinu. Pasagerul de peste drum, de cum adormise, se lăbărţase posesiv, cu cizmele în chip de praştie uriaşă. Se vede însă că avea somn neliniştit. Călărită de un diavol nevăzut, o cizmă săltă căzând greu pe banca din faţă, alături de Olguţa. Diavolul descălecă, lăsând-o în mânile Olguţei, care o apucară de vârf şi de călcâi, o săltară, lepădând-o în şanţul obscur dintre banchete. Boc! făcu cizma căzând. Dar pasagerul nu se trezi. Avea un somn ermetic, încuiat, ferecat şi oblonit. Ar fi putut să-l radă bărbierul complect, barbă, musteaţă şi tidvă, fără ca să-l deştepte.</p>
                     <p rend="justify">Din nou acelaşi diavol călăreţ de cizme adormite încălecă cizma. Hop! Căzu alături de Olguţa, în acelaşi loc. Cu pieptul zguduit de râs, Olguţa-i făcu vânt. Un nuc pe care-l scuturi n-ar rămânea mai placid decât pasagerul cu cizme saltatorii. Lupta dintre diavolul iuftului şi mânile Olguţei dură câtăva vreme. Din nou, cizma epileptică, fidelă aceluiaşi parcurs, săltă alături de Olguţa. Lupta devenise monotonă. Olguţa medită o clipă, luă cizma de bot şi de călcâi, şi o aşeză alături între genunchii vecinului cu suflare usturoiată. Acolo cizma se stabili, ca un corn căzut de pe fruntea celui adormit cu nasul spre ea. Olguţa se ridică, bâjbâi cu mâna deasupra, descoperi o caschetă rusească, o luă şi decoră cu ea botul cizmei calmate.</p>
                     <p rend="justify">După această ispravă ieşi pe coridor.</p>
                     <p rend="justify">Ivan Turbincă din povestea lui Creangă este invitat de un boier să-şi petreacă noaptea într-o casă blestemată, sălaş de diavoli împieliţaţi şi de duhuri necurate. Optimistul Ivan se duce, se dezbracă, pune turbinca subt pernă şi dă să doarmă. Deodată perna fuge. Trosc, răsună o palmă pe obrazul lui Ivan, ca şi cum noaptea, căpătând subit braţe, ar fi devenit agresivă. Poc, un scaun cade. Pârr, un dulap sare. Mesele ţupăie, scaunele saltă, dulapul se zbate, oghialul lui Ivan devine o furtună, patul un galop; podelele duruie; soba strănută; plafonul scuipă; păreţii ghiontesc<hi rend="color(#000000)">…</hi>  Pii!</p>
                     <p rend="justify">         „Paşol na Turbinca!” se supără Ivan şi, absorbiţi de năzdrăvana turbincă, diavolii şi duhurile necurate se năpustesc în ea, să le arate el Ivan cât îi de sfântă bătaia lăsată de Dumnezeu în pumnii creştinului. Olguţa n-avea turbincă, şi coridorul turbase. Vântul era în ploaie ca panica într-o mulţime de femei despletite şi desculţe.</p>
                     <p rend="justify">Îmbulziri, ropote repezi, şuiere lungi, oftări, gemete, cutremurări. Ploua în coridorul vagonului ca într-o clopotniţă ruinată. În cadenţe, repezi şi stăruitoare coborau picături. Un tic-tac, tic-tac, umed şi înfiorat. Era chinuitoare această picurare monotonă, ca o obsesie ritmică din care nici o melodie nu se desprinde. Afară, uuitul vântului şi foşnetele sfâşiate ale ploii, prin întunericul opac, dădeau un fior de pustiu polar. Nu puteai să-ţi închipui că-i vară, nici toamnă, nici iarnă. Ploaia, noaptea şi frigul umed te izgoneau într-o eternitate dincolo de anotimpuri, prin care mişcarea trenului părea ceva subpământean, un fel de exod de sicrie, legate cu lanţuri, pornite în sabat dement prin miezul pământului.</p>
                     <p rend="justify">Podelele tresăltau, pereţii tremurau ca zguduiţi de hohote de plâns, roţile păreau ale sughiţului nu ale trenului, uşile clănţăneau, încheieturile trosneau, ferestrele cu bufnituri şi zăngăniri hârbuite cădeau, pulverizând săgeţile apoase ale ploii. Nimic nu era sigur. Toate corpurile solide pe care pasul le calcă şi de care umerii şi mânile se reazămă bălăbăneau gata să sară, ca lemnele căzute pe o apă umflată de ploi.</p>
                     <p rend="justify">Olguţa era îmbrăcată subţire; un pardesiu de voiaj peste bluza de vară. Tremura pe coridor, făcând paşi repezi de-a lungul, atentă la piedicile aritmice ale mersului hurducat. Se lupta cu ferestrele. Se pasionase vânătoreşte.</p>
                     <p rend="justify">Zang!</p>
                     <p rend="justify">Căzuse.</p>
                     <p rend="justify">Se repezea, prindea mânerul de jos, în timp ce ploaia-i izbucnea în faţă, înţepătoare ca un lan apos de ovăz, trăgea în sus cu toată puterea, şi dibuind la noroc, ajungea să-l stabilizeze.</p>
                     <p rend="justify">Zang!</p>
                     <p rend="justify">Altul căzuse.</p>
                     <p rend="justify">Trecură şi Foleştii, cu pelerinajul pârjoalelor. Coridorul se umplu cu bucăţi de pâne şi hârtii uleioase. Viaţa adormi din nou în compartimentele de întuneric, cu stomahul plin. Se înşirară iară, de gemăt, negură şi ploaie, orele lungii nopţi. Îţi venea sa aprinzi un chibrit, ca, pipăindu-te la lumină, să te asiguri că exişti; sau să-ţi vorbeşti singur, ascultându-te, cum suni o monedă de argint să vezi dacă nu-i falsă.</p>
                     <p rend="justify">Lumina zorilor în nouri şi ploaie fu de culoarea scuipatului, lumină totuşi, după o noapte de neant. Pe ferestre şi înăuntru, formele realităţii apărură din nou, mahmur concrete. Ca nişte pelerini ai ploilor, stâlpii de telegraf răsăriră, lungi, de o ascetică slăbiciune, înclinaţi în mers. Câmpiile, ca nişte foaste bălţi, din zare în zare îşi înşirau tipsiile de glod şi ploaie sură. Apărură gări pământii, ca scoase din etuvă.</p>
                     <p rend="justify">Lipovenii, cu ample bărbi de culoarea vulpii, căzând pe cămeşile ruseşti, încinşi cu frânghie sau curea, cu cizme nalte, hirsuţi şi fioroşi, priveau trenul cu ochi albaştri ca cerul pozelor cu îngeri, ridicând în ploaie nasuri de copil cârn, cu faţa turtită la fereastră. Priveliştele se-nşirau atât de identic plane, cu ploile încâlcite de cerul lor scămos, încât, privindu-le, aveai impresia că stai locului. Şi cerul, şi ploaia, şi câmpiile aveau culoarea bătrâneţii şi a vetrelor stinse în frig de iarnă. O rază de soare, căzând în mijlocul lor, ar fi izbucnit în plâns, frângându-se<hi rend="color(#000000)">…</hi>
                     </p>
                     <p rend="justify">În această lumină, pasagerii cu feţele mâncate parcă de molii, începură să clipească, frecându-şi ochii. Popa îşi suflă nasul – un fel de cor de cucoşi – într-o vastă batistă în care ar fi încăput măcar un kilogram de colivă – dând semnalul deşteptării. Conductorul apăru, cu felinarul aprins, colectând biletele celor care rămâneau la Bălţi.</p>
                     <p rend="justify">Trenul se oprise în faţa unui loc viran. Mai încolo, un grup de birjari bărboşi ca nişte patriarhi, aşezaţi pe capra unor trăsuri minuscule, cu spetează joasă, un fel de sănii cu roţi – gesticulau cu biciuştile. Ciudat! N-aveau aer de birjari. Toţi păreau călugări deghizaţi în birjari.</p>
                     <p rend="justify">Olguţa coborî din tren cu valiza în mână, dar nevăzând gara, crezu că s-a înşelat.</p>
                     <p rend="justify">—  Aici e Bălţi, domnule? întrebă ea pe moşneguţul cu miros de usturoi.</p>
                     <p rend="justify">—  Bălţi, Bălţi, dădu el energic din capul de păpădie. Aci forte mult bălţi este.</p>
                     <p rend="justify">—  Aici e gara Bălţi? repetă Olguţa întrebarea către conductor.</p>
                     <p rend="justify">—  Nu e gară, da e mai aproape de oraş, răspunse el flegmatic. Gara a făcut-o un boier, pe vremea ruşilor, da o făcut-o pentru daraverile lui. Dac-o făcut-o din punga lui!</p>
                     <p rend="justify">Porni spre trăsură. Făcu trei paşi, şi deodată îşi simţi piciorul din urmă prins, smuncit şi aspirat ca măseaua de un cleşte dentar. Trase. Piciorul se uşurase straniu. Privi: pantoful dispăruse. Întoarse capul şi abia avu vreme să-l mai găsească. Glodul acesta era viu. Respira ca acele fioroase flori carnivore, care-şi închid grasele petale în clipa când insecta a intrat; glodul Bălţilor îşi închidea buzele negre asupra pantofului desprins. Un birjar se precipitase, venindu-i în ajutor. Se rezemă de umărul lui – mirosea a ţol plouat – şi, sărind într-un picior, izbuti să ajungă la trăsură. Fără să pregete, deschise valiza, scoase papucii de noapte. Celălalt pantof zvârlit de mâna Olguţei fu oferit ofrandă glodului care-l înghiţise şi pe întâiul. Între timp, birjarul Olguţei făcea semne disperate, vorbindu-i pe ruseşte. În clipa când pantoful al doilea porni, birjarul se şi precipitase, cu o siluetă de scafandru. Se întoarse îndărăt aducând în fiecare mână câte un animal inert şi inform, asemănător cu godacul tăvălit prin glod. Metamorfozaţi de glodul Bălţilor, pantofii Olguţei, uitându-şi trecutul, căpătaseră dimensiuni de opinci cu obielele în ele. Forma lor de odinioară faţă de cea de acum era ca o seminţă alături de monstruosul şi guşatul dovleac răsărit din ea.</p>
                     <p rend="justify">—  Hotel, hotel.</p>
                     <p rend="justify">Celelalte trăsuri nu plecaseră din cauza Olguţei. Ridicaţi în picioare, plini de exclamaţii şi comentarii ruseşti, pasagerii priviseră scena cu pantofii, mâncând seminţe.</p>
                     <p rend="justify">Ca la un semnal, toate trăsurile porniră deodată, c-o aprigă smuncitură – glonţ. Călugării de pe capre se metamorfozară fulgerător în dervişi urlători. Gesticulând cu biciuştele, îndemnându-şi caii cu chiote învăţate în caverna preistorică, cu hăţurile agitate-n mână, se năpustiră în goană. Era surprinzătoare viteza dementă a acestor vehicule şubrede şi murdare, trase de gloabe osoase. Coamele cailor se zburliseră, cozile fluturau. Şi-n jurul trăsurilor, ca dancii de ţigani pe drumurile Moldovei, cu tumbe, salturi, gesticulări, glodul juca în falduri şi în stropi. Viteza glodului însoţea viteza trăsurilor. Nu mai era subt roţi, ci la dreapta, la stânga, înaintea şi-ndărătul trăsurii, ca o fluturare de perdele prin care treceai, simţindu-le cu obrajii ciucurii graşi, catifelaţi şi aderenţi. Pe amândouă scările trăsurii, glodul era prezent ca bocancii sentinelelor când însoţesc, cu un picior pe scară şi altul în trăsură, pe arestatul de la mijloc. Hlubele trăsurii erau de glod, nu de lemn.</p>
                     <p rend="justify">Îndemnaţi de bici, de chiote şi îmbătaţi de nechezatul şi sforăitul cailor următori, caii aveau un galop isteric, cu nările crispate într-un rânjet diabolic, dând trăsurilor ritmul şarjelor nomazilor străbuni, cu lancea şi cu arcul împungând zările. Nu fugeau: atacau. Tot ce era în faţa acestor cai dezlănţuiţi era duşman. Simţeai în făptura lor bicisnică şi-nnebunită dorinţa de-a muşca, de-a lovi cu copitele. În aceste trăsuri, în acest decor şi-n aceste chiote, mergeai pe urma hunilor, împotriva civilizaţiilor albe.</p>
                     <p rend="justify">Cu batistă-n mână, ştergându-şi mereu de pe faţă stropii de glod, Olguţa zâmbea. Subt cerul sinistru şi ploile sure, pe acest pământ care sugea viaţa cu buze de mormânt, în această viteză de groază evadată şi duşmănie-nnebunită, regăsea parcă unele ritmuri ale muzicei ruseşti. Nimic din ce vedea şi ce simţea nu-i era necunoscut. Regăsea, recunoştea echivalenţele reale ale ritmurilor trăite cu degetele pe claviatură.</p>
                     <p rend="justify">Răsunară lugubre goarne militare. Undeva era un câmp de manevre. Zările ascundeau parcă o vastă înmormântare în pământul ud. Primele case apărură, pământii ca satele ţigăneşti, fără grădini, fără culori, în ploaie şi glod. Apărură şi case mai mari: aveau obloane verzi închise. Nici o floare, nici o verdeaţa. Aspectul ţigănesc de la periferii era treptat înlocuit spre centru cu aspectul de mahala evreiască: amplificare în mai trist a Târgului Frumos sau a Podului Iloaiei.</p>
                     <p rend="justify">Cu toate că ploua mereu, un tremur de abur fin pulverizat, care dădea văzduhului înfăţişare de tuberculos neras, trecătorii nu purtau umbrele. Toţi aveau cizme şi galoşi legaţi cu curele. Mergeau împovăraţi de glod ca cei cu lanţuri de picioare. Deprinderea de a trăi în ploi necontenite le dădea atitudini gârbove, aplecate, ca o bătrâneţe impusă tuturor vrâstelor.</p>
                     <p rend="justify">Toate ferestrele aveau zăbrele penitenciare. Nu numai casele particulare, dar chiar şi dughenile erau ursuze, întunecate, retrase în vizuina umbrei lor. Gestul colorat şi decorativ al vitrinelor – care în magazinele oraşelor dă o impresie de grădini subt ferestre mari – aici era posomorât, fără viaţă. Vitrinele acestor magazine păreau ferestre de cavou, în care se veştejeau culorile hăinuţelor şi jucăriilor unor copii morţi.</p>
                     <p rend="justify">Ceaiul înlocuise soarele. În faţa paharelor de ceai, oamenii şedeau privindu-le lumina caldă, ca la nişte ferestre de spital.</p>
                     <p rend="justify">Trăsura se opri, sculptată-n glod, ca o machetă de lut a „trăsurii”, în faţa unei case, mai mult han decât hotel. O firmă de tinichea, cu front enorm de litere albe, o proclama „Hotel”.</p>
                     <p rend="justify">Olguţa intră în papuci, cu valiză-n mână, urmată de birjar. O săliţă întunecată ca o încăpere spiritistă. O masă pătrată la intrare acoperită c-un ziar rusesc, un sfeşnic de tablă, un ceainic de porţelan, ţanţoş ca un curcan. Pe păretele din stânga o tabelă neagră, acoperită cu inscripţii de cretă. În fund, o căldare strâmbă, o oală de noapte şi o farfurie cu lapte linsă de o pisică roşcată ca susanul covrigilor.</p>
                     <p rend="justify">—  Hei, hei!</p>
                     <p rend="justify">Birjarul tropăia din cizme. Pisica fugi privindu-i cu ochi de pipermint iluminat.</p>
                     <p rend="justify">După multă aşteptare recalcitrantă, apăru o femeie cu câlţi suri de fotoliu spart zburliţi pe tâmple şi pe frunte. Avea aspectul serviabil vrăjitoresc al ghicitoarelor de mahala, cu bufniţă împăiată pe dulap şi pisică neagră pe masă, care dau în cărţi, caută-n palmă şi cetesc în drojdie de cafea.</p>
                     <p rend="justify">În camera Olguţei era mirosul precedentului pasager. Storurile pe jumătate plecate, obloanele pe jumătate închise, o ploşniţă ierborizată pe părete şi o cafea neagră băută, garnisită cu mucuri de ţigări, pe masa din mijloc, ovală, strâmbă, acoperită cu ziare ruseşti.</p>
                     <p rend="justify">Olguţa se repezi la ferestre. Călătoria în trenul Iaşi-Bălţi o familiarizase cu această mişcare. Birjarul supraveghea, oprit în prag cu glodul cizmelor înalte. Aburul de afară intră în odaie. Olguţa plăti camera, lăsă şi valiza şi porni din nou cu birjarul după cumpărături. Se reîntoarse, după ce devenise nemuritoare în amintirea magazinului de ghete de unde-şi cumpărase o pereche de pantofi care reprezentau ultima modă din Paris la Bălţi, şi moda de acum trei ani din Polonia, în realitate, şi pe deasupra şi o enormă pereche de galoşi, stil Bălţi, cu curelele de rigoare, care transformau picioarele într-un fel de submarine. Mai aducea şi un uriaş lighean care alarmă tot personalul hotelului. Lighenele hotelului cu smalţul de mult dus, erau ceva mai mici decât o farfurie de supă, subt robinetul de samovar al dulapului-lavabo.</p>
                     <p rend="justify">Dar alarma băştinaşilor crescu atunci când Olguţa reclamă apă. Dintâi i se aduse un pahar cu apă, apoi o sticlă cu apă, apoi un ceainic cu apă, apoi un tălmaci.</p>
                     <p rend="justify">—  Apă, domnule, apă de spălat.</p>
                     <p rend="justify">Urmă traducerea, răspunsul în ruseşte şi tălmăcirea pe româneşte.</p>
                     <p rend="justify">—  Este apă la spălător, explică omul arătând cutiuţa telefonică a dulăpaşului.</p>
                     <p rend="justify">—  Spune, domnule, că-mi trebuie apă multă.</p>
                     <p rend="justify">Iarăşi traducere, uimire indignată, răspuns, tălmăcire.</p>
                     <p rend="justify">—  Cucoana întreabă dacă sunteţi bolnavă.</p>
                     <p rend="justify">Evitase cuvântul „râie”, propus de patroana hotelului.</p>
                     <p rend="justify">—  Nu, domnule, vreau să mă spăl, sunt sănătoasă. Urmă un dialog lung pe ruseşte, la care participă lateral tot personalul hotelului.</p>
                     <p rend="justify">—  Cucoana spune că-i frig, o să căpătaţi junghi!</p>
                     <p rend="justify">—  Spune că-i mulţumesc pentru sfat, dar că eu am făcut şcoală la nemţi, am învăţat să mă frec cu omăt.</p>
                     <p rend="justify">Traducere.</p>
                     <p rend="justify">—  N-avem omăt, domnişoară. Cucoana spune că dacă plătiţi, poate trimete după gheaţă.</p>
                     <p rend="justify">—  Nu, domnule, gheaţă mănânc numai; dacă n-are omăt să-mi dea apă.</p>
                     <p rend="justify">—  Vă trebuie multă?</p>
                     <p rend="justify">—  Sigur.</p>
                     <p rend="justify">Traducere. Răspuns.</p>
                     <p rend="justify">—  Câte ceainice?</p>
                     <p rend="justify">—  Două căldări.</p>
                     <p rend="justify">Traducere. Indignare. Răspuns.</p>
                     <p rend="justify">—  Plătiţi?</p>
                     <p rend="justify">—  Ce?</p>
                     <p rend="justify">—  Apa.</p>
                     <p rend="justify">Olguţa bufni de râs spre consternarea tâlmaciului.</p>
                     <p rend="justify">—  Plătesc, domnule, numai să ştiu preţul local. Dumneavoastră cât plătiţi litrul de ploaie?</p>
                     <p rend="justify">—  Aaa! A-ha!</p>
                     <p rend="justify">Traducere lungă.</p>
                     <p rend="justify">—  Aaa! general.</p>
                     <p rend="justify">Răspuns.</p>
                     <p rend="justify">—  Dacă vreţi apă de ploaie, nu costă<hi rend="color(#000000)">…</hi>
                     </p>
                     <p rend="justify">Întrerupere vehementă din partea patroanei.</p>
                     <p rend="justify">—.numai serviciul, adăugă tâlmaciul.</p>
                     <p rend="justify">Într-o zarvă generală, căldările cu apă de ploaie sosiră, aduse de personalul de la bucătărie. Toţi voiau să contemple de aproape pe călătoarea cu ligheanul. De la înfiinţarea hotelului nu se pomenise aşa ciudăţenie: să se scalde cineva într-un lighean cât o balie de spălat rufele, într-un hotel cu tot „confortul modern”, înzestrat – slavă Domnului! – cu lavoare în care atâtea generaţii de muscali şi basarabeni respectaseră aproximativ preceptul – şi de români înscris în cărţile şcolare: „Dimineaţa când mă scol, Mă-mbrac iute şi mă spăl, Faţa-ntreagă, gâtul tot Şi mânile pân' la cot”.</p>
                     <p rend="justify">După multe comentarii, patroana hotelului, femeie cu experienţă, hotărî că ligheanul şi căldările cu apă erau destinate unui rit religios. Noroc că patroana hotelului avea un fecior dezertor, pe care-l adăpostea la ea: altminteri Olguţa ar fi fost denunţată la Siguranţă ca „suspectă”.</p>
                     <p rend="justify">         *</p>
                     <p rend="justify">Niciodată Olguţa nu cunoscuse dorinţa de a fi frumoasă, în sensul valorificării prin îmbrăcăminte şi pieptănătură, amănunt cu amănunt, a particularităţilor frumuseţii ei, totalizându-le în armonie personală, amplificând-o, exaltând-o. Din copilărie purta părul tuns, la fel pieptănat: cu cărare la mijloc. Nu se pudra, nu se farda. În copilărie, rochiile ei erau preocuparea doamnei Deleanu, mai târziu, a Monicăi. Avea în schimb o altă cochetărie, mai energică şi mai trufaşă, aceea de a-şi crea un trup de o robustă supleţă. Cochetăria acestei haine definitive o avea. Şi acest trup creat într-o măsură de vibraţia sufletului care-l purta, înfrumuseţa prin ritm şi formă orice haină îmbrăcată de Olguţa. Nici o modă nu-i putea îngreuia sau defigura supleţa, nici un palton, nici o blană, nici o şubă nu-i puteau ghemui sau micşora avântul. În orişice îmbrăcăminte, trupul ei denunţa frumuseţa, cum înclinarea trestiei denunţă vântul, veşnic pentru ea.</p>
                     <p rend="justify">Această cochetărie însă, era o îndestulare a ei, oglindă pură într-o cameră în care nu intra decât Olguţa.</p>
                     <p rend="justify">De data aceasta, în odaia care avea ca emblemă o ploşniţă ucisă de un pasager, uitată pe perete, Olguţa simţi, pentru întâia oară, dorinţa de a fi frumoasă prin îmbrăcăminte. Destinul se arătă ironic: odaia n-avea nici o oglindă, rochia aşezată în valiză de Olguţa, nu de Monica, era mototolită, şi pe deasupra, pantofii cumpăraţi de la dugheana locală erau greoi, sluţi şi pretenţioşi, ca nişte pantofi aşezaţi în primul plan al unei fotografii cu ample dimensiuni.</p>
                     <p rend="justify">De altfel, în atmosfera de cenuşă udă şi de rapăn al văzduhului oraşului Bălţi, rochia însăşi – singura adusă de la Iaşi, anume pentru Vania – era deplasată. Aerianul ei ţesut de abur aprins deasupra apusului unui soare de vară, avea o cădere de dans, pe trupul Olguţei, făcându-i mai negri ochii, mai aprinşi obrajii şi mai de gitană părul. Mişcările Olguţei în această rochie irizau game de garoafe şi mierea sanghină a portocalelor roşii. Gâtul decoltat, braţele goale din umeri. Nici brăţări, nici inele. La Paris, văzând-o în această rochie, Paşa o poreclise „Esmeralda” în amintirea celei care veşnic va dansa în paginile lui Victor Hugo, desprinsă din umbra medievală a Catedralei Notre Dame.</p>
                     <p rend="justify">Dar în atmosfera Bălţilor, armoniile rochiei de vară destinate soarelui deveneau stridenţe. Ş-apoi, rochie de Esmeraldă şi pantofi, pantofi<hi rend="color(#000000)">…</hi>
                     </p>
                     <p rend="justify">Privindu-i de sus în jos, de-a lungul rochiei, Olguţa izbucni în râs.</p>
                     <p rend="justify">Oraşul acesta îi schimbase pur şi simplu picioarele. Îşi puse şi galoşii. Efectul era monstruos. Boturile de malac ale galoşilor din care răsăreau glezne subţiri, şi deasupra lor, fragedul ţesut, colorat de fulgerul unei raze, roşie de soare, acel roş pe care pictorii chineji l-au văzut smălţuit în soarele Chinei. Îmbrăcă şi pardesiul, stingând astfel oribilul contrast.</p>
                     <p rend="justify">În rândurile trecătorilor vasali ai glodului şi-ai ploilor, pe străzi mocirloase ca lagunele secate, printre case triste ca nişte mari cufere de viaţă uitate nedespachetate pe umedul chei al ploilor şi-al bălţilor, cu galoşi grei, cu garoafele, macii şi soarele subt pardesiu, şi rândunelele subt gene, trecea Vara. Dar nici un trecător n-o recunoscu.</p>
                     <p rend="justify">         *</p>
                     <p rend="justify">Văzând numărul, deşi casa-i era complect necunoscută, Olguţa zâmbi cu respiraţia deodată precipitată. Casa era în fund, cu zidurile ei buburos cenuşii, ferestre mici ca ochii de porc subt obloanele late, date bleg în lături ca urechile râmătorului. Între casă şi gardul din faţă era distanţa precaută pe care o găseşti în penitenciare între poartă şi corpul caselor. Ogradă pustie, fără flori, cu un vad de pietre late, de la portiţă până la uşa din faţă. Aceleaşi bălţi scărmănate de ploaie. Acelaşi glod în falduri somptuoase. O orhestră de curci, un balet de răţuşte, şi o scroafă tolănită cu miniaturile ei pe burtă. Gardul verde, mâncat de ploi, avea acoperiş unghiular. În faţa portiţei, atârna mânerul unei sonerii patriarhale, de care tragi cum mulgi un uger de vacă, stârnind în depărtările casei sau ale bucătăriei bălăbăniri de talangă jalnică.</p>
                     <p rend="justify">Intră de-a dreptul fără să dea semnalul de alarmă. Scroafa grohăi înfundat, ridicându-şi râtul de enormă havană stinsă, agitând cu mişcarea ei bruscă pe toţi godacii care-o sugeau, ca nişte porcine brelocuri. Cu ţipete soprane de nimfe speriate, curcile se-nghesuiră; c-un „zdup” penat, curcanul explodă, stilizându-şi strâmb explozia; mac-macul răţuştelor deveni de bariton. Uşa din faţă închisă. Bătu, nici un răspuns. Şi o pisică aştepta acolo, ghemuită ca un sfinx de cărbune cu ochi de topaz.</p>
                     <p rend="justify">—.?</p>
                     <p rend="justify">Înconjură casa. Totul era închis, masiv, tăcut. O casă sinistră ca după un asasinat. Într-o aripă numai, obloanele erau date-n lături complect şi ferestrele deschise. Se îndreptă într-acolo, luptând mereu cu încleştarea cleioasă a glodului.</p>
                     <p rend="justify">Ajunse.</p>
                     <p rend="justify">Văzu.</p>
                     <p rend="justify">Şi ca un vânt, inima-i aplecă obrazul fulgerat de fericire, pe pervazul ferestrei.</p>
                     <p rend="justify">Odaia era mare ca un salon de recepţie, şi, pe cât de mare, pe atât de întunecoasă. Pe jos, parchet grupat în rozace, demult nelustruit, ştirb. În fund un pian negru. Lângă un părete un pat de campanie acoperit c-o pătură cenuşie. Alături, un scaun cu spetează naltă de nuc sculptat, şi căptuşeală de catifea verde, decolorată şi spartă, cu telurile atârnând pe dedesubt ca semnul istovit al unei maternităţi grele. Pe o masă ovală, viaţa de lumini şi abur a unui samovar de aramă, cu murmur nazal. Păreţii erau nalţi, goi, decoraţi cu tapet întunecat de culoarea lemnului, pe-alocuri rupt, jupuit, atârnând ca nişte limbi de spânzurat. În mijlocul plafonului atârna solemnul ciorchine de aramă poleită al unui candelabru, pătat de muşte, cu becuri în formă de lumânări, înnegrite ca apa de Vichy în vin alb. La păretele din faţa ferestrei de unde privea Olguţa, se desfăşura un birou de lemn de păr lustruit negru, atât de vast încât două persoane ar fi putut dormi pe el, lungite alături. Mobilă tragică, pe care vedeai parcă înclinându-se o faţă palidă de ţar, iscălind condamnări la moarte, ştiind că destinul i-a iscălit-o şi pe-a lui.</p>
                     <p rend="justify">Câteva teancuri de cărţi nu izbuteau să dea nici dezordine, nici viaţă acestei mari suprafeţe rigide, acoperită cu muşama neagră.</p>
                     <p rend="justify">Scaunul acestui birou, respectând concepţia enormului, avuse desigur proporţii de tron. Dar dispăruse, în timpul războiului pesemne: dat pe foc. Toată încăperea purta urme de devastare. În faţa biroului, aşezat pe un scaun cu fund de paie – din acelea care se închiriază pentru oratorii întrunirilor publice – şedea Vania. Scria. Fără surtuc, fără jiletcă, într-o cămaşă albă cu guler moale, descheiat. Te mirai că un astfel de scaun poate susţine un astfel de trup. Statura celui aşezat la birou îl domina, dominând şi tot pustiul vastei încăperi, ca trupul unei statui de piatră meditând cu fruntea în palmă, în declinul toamnei şi al înserării amare a unui parc părăginit. Şi-n fund, la fereastră, viaţa de luceafăr tânăr a Olguţei, privind umerii laţi şi capul înclinat.</p>
                     <p rend="justify">De câţi ani, desprinsă din cer, căzută-n pământ şi înălţată din pământ, crescuse acolo, la fereastră, tăcerea fericirii cu ochi mari? Uitase vorbele, cum stelele şi florile le-au uitat. Uitase mişcarea, cum au uitat-o rădăcinile copacilor şi tulpina plantelor. Crescuse acolo, dintr-o seminţă semănată, până la fereastră, înălţând un zâmbet.</p>
                     <p rend="justify">În faţa ei era un om, pe care îl privea, şi-n lumea clopotelor suna un nume, pe care nu-l putea rosti, căci toate clopotele lumii i-ar fi acoperit glasul, cum îi acopereau tăcerea.</p>
                     <p rend="justify">Nu auzea nimic?</p>
                     <p rend="justify">Spinarea neclintită ca un scut înfipt, ascundea orice mişcare. Dar tăcerea era atât de mare, încât se auzea ca un ţârâit de greier depărtat, vârful peniţei alunecând pe hârtie.</p>
                     <p rend="justify">         *</p>
                     <p rend="justify">Mâna încremenise, cu condeiul în ea.</p>
                     <p rend="justify">Se auzea samovarul şi ploaia.</p>
                     <p rend="justify">O  mişcare înceată înălţă capul lui Vania, aducându-l treptat cu profilul spre fereastră. Inima Olguţei o îndemnă să fugă. Rămase, cu fuga inimii în ea, respirând iute.</p>
                     <p rend="justify">Ochii Olguţei se dilatară, faţa i se întunecă, fruntea înaintă, grea. O lacrimă se prelingea de-a lungul nasului puternic, căzută din ochii verzi. Era îngrozitor de tristă singurătatea acestei lacrimi, căzând pe liniile de stâncă abruptă deasupra munţilor, a acestui profil cu dur avânt.</p>
                     <p rend="justify">Braţele Olguţei avură o mişcare, o tresărire.</p>
                     <p rend="justify">—  Va<hi rend="color(#000000)">…</hi>
                     </p>
                     <p rend="justify">Îi amuţi silaba în buzele deschise, căci într-un salt de formidabilă mânie, cu pumnii încleştaţi, statura uriaşului răsucindu-se fulgerător, dădu să se precipite cu faţa crâncenă şi umerii încordaţi. Capul Olguţei zvâcni îndărăt ca-n faţa prăvălirii unui munte.</p>
                     <p rend="justify">O  văzu, şi păru că i s-a prăbuşit din braţe un vas mai mare decât el.</p>
                     <p rend="justify">O  privi, o privi, braţele-i căzură, fruntea se înclină.</p>
                     <p rend="justify">Plânsese. O singură lacrimă, dar ca s-o găsească durerea scurmase adânc faţa de piatră.</p>
                     <p rend="justify">Ridică din nou ochii spre ea. O privi, o privi, o privi<hi rend="color(#000000)">…</hi>
                     </p>
                     <p rend="justify">Mari, clare, tremurătoare, în şiruri, şiruri, lacrimi se prefirau pe obrajii Olguţei, din ochii rătăciţi. Şi ploaia era deasupra ei.</p>
                     <p rend="justify">Nu mai vedea nimic. Se simţi smulsă ca de vânt, înălţată pe sus, cuprinsă de două braţe aprige, strânsă, şi rămase cu ochii închişi, în întuneric, lipită de viaţa unui piept vast, ca o pasăre care-ar simţi că stejarul în crengile căruia şi-a făcut cuibul, în loc să se năruie cu ea, în clipa trăsnetului, şi-ar strânge crengile ca s-o ocrotească.</p>
                     <p rend="justify">Târziu, foarte târziu, lipită de pieptul lui, Olguţa deschise ochii negri, limpeziţi, şi-l întrebă, în şoaptă furişată:</p>
                     <p rend="justify">—  Plecăm, Vania?</p>
                     <p rend="justify">Cu o mişcare tot atât de impulsivă ca şi aceea care o înălţase pe Olguţa în odaie, smunci colile scrise de pe birou şi le făcu bucăţi.</p>
                     <p rend="justify">—  Plecăm.</p>
                     <p rend="justify">         *</p>
                     <p rend="justify">Primăvara e un miracol, dar periodicitatea lui anuală şi literatura au făcut din primăvară un fapt divers, subordonat vieţii sociale. Dacă o dată cu primul zarzăr înflorit într-un oraş, în aceeaşi zi, se va sinucide un mare bancher pe pragul falimentului, ediţia specială a ziarelor locale nu va anunţa înflorirea zarzărului, ci moartea senzaţională a bancherului. Şi de asemenea, cetăţenii vor discuta decesul omului finanţei nu zâmbetul pomului primăverii. De altfel nici un ziar din România şi Europa n-a anunţat vreodată înflorirea întâiului pom al primăverii. Doar în Japonia, înflorirea cireşilor în fiecare an e o sărbătoare tot atât de profund zâmbitoare, cum pentru creştinătate a fost o singură dată naşterea în ieslele Bethleemului a copilului Isus. Dar dacă primăvara, în loc să vie în fiecare an, ar veni la cincizeci de ani o dată, întâiul zarzăr înflorit ar face să plângă în zâmbet ochii tuturor bătrânilor lumii şi să râdă cu alte stele ochii a zeci de generaţii tinere care văd întâia oară povestea spusă de bătrâni, pe care cine ştie dacă vor mai revedea-o.</p>
                     <p rend="justify">Astfel şi cu femeile. O femeie iubită, intrând pentru întâia oară în odaia unui bărbat, e un miracol de împrimăvărare. Dar câte femei n-au intrat în odaia unui bărbat şi câte nu vor mai intra!</p>
                     <p rend="justify">Prea multe buchete de flori au fost în odaia bărbatului, culoarea de întâmpinare şi gestul ei. De prea multe ori inima a bătut în preajma sosirii, pe când ochii priveau pe fereastră şi pasul neliniştit alerga. De prea multe ori prezenţa prelungită a acelei femei a fost simbolul umilitor al saţului trupesc. Şi-ncet cu-ncetul, femeia iubită nu mai intra în odaia bărbatului, ci numai în patul său.</p>
                     <p rend="justify">În odăile locuite de Vania, niciodată nu intrase o femeie – cum ai spune, la Polul Nord, niciodată n-a răsărit o floare. În odăile locuite de el, sordide îndeobşte, erau cărţi, un pat oarecare şi strictul necesar de mobile. Uneori, numai, rareori, cum alţi singuratici cresc un câne, o pisică sau o pasăre, el aducea un pian închiriat cu sacrificii. Nu ştia să cânte. Cu degete nedibace, surd, căuta acordurile muzicei înalte. Pentru el pianul era un tovarăş care nu venea din viaţă, ci din altă parte. Un tovarăş mut, care nu putea să-i povestească, dar care văzuse acea ţară de minuni în ceaţă şi de libertate în vânturi, spre care bâjbâind ca orbii Vania se îndrepta în clipe de grea singurătate.</p>
                     <p rend="justify">Dacă acest pian, tovarăş al lui Vania uneori, într-o noapte ar fi început să cânte singur, să-şi istorisească singur marile poveşti – miracol ar fi fost.</p>
                     <p rend="justify">Era mai mare pentru Vania miracolul prezenţei Olguţei în odaia lui. Viaţa începuse să cânte singură, lângă el. Această încorporare în armonia muzicei, deşi era om, nu sunet, această senzaţie de muzică văzută, în odaie, dincolo de pianul închis, dădea un necontenit straniu fericirii, făcând-o mereu incredulă. O privea pe Olguţa cu un zâmbet timid, cu prea multă insistenţă, cu ochi în care îndoiala şi triumful puneau o dureroasă palpitaţie de umbre şi lumini. Trecuseră clipe, fără ca vorbe să răsune. Sumbrul salon devenise o grădină cu mirarea necontenitelor înfloriri. Fiecare clipă a prezenţei Olguţei era altă Olguţă care înflorea nouă, în ochii celui care privea cum se desfac în clipe alte flori. Acest uriaş recăpăta ochii şi gesturile iluminate de bucurie ale copiilor. Vârsta dispăruse ca un nour, lăsând sufletului şi feţii candoarea unui străvechi cer de april.</p>
                     <p rend="justify">Acele întrebări fireşti revederilor – „Când ai venit? Cum ai venit? Cât stai<hi rend="color(#000000)">…</hi>?” – deveniseră inutile.</p>
                     <p rend="justify">Acolo, în odaia lui, în faţa lui, alături de el, ca o lumină de primăvară într-un văzduh de primăvară, ca un vânt de primăvară, şi ca tot ce-i imponderabil şi nevăzut în primăvară, care-ţi dă dorinţa să strângi în braţe ceva ce nu-i, era cu obraji îmbujoraţi, cu ochi şi plete negre, şi subţire trup, o fiinţă care-l privea zâmbind. Era în faţa lui, prezenţă vie, ceea ce-i dureroasă absenţă, sfâşietor gol, în frumuseţea iluminatei primăveri.</p>
                     <p rend="justify">Cum să nu strângă braţele, braţele de-atâtea ori întinse în zadar?</p>
                     <p rend="justify">Se strânseră luminoşi de întâia sărutare, ca în visul somnului unui zeu tânăr.</p>
                     <p rend="justify">         * „Cineva mă aşteaptă acasă”<hi rend="color(#000000)">…</hi>
                     </p>
                     <p rend="justify">E  gândul care te face să-ntorci capul când pleci de-acasă, şi să ridici fruntea, grăbind pasul, când te-ntorci acasă. Acolo, acasă, a rămas cineva care-ţi deşteaptă în inimă un tremur de stea, de nimeni văzută.</p>
                     <p rend="justify">E  un copil acasă, care te-a însoţit la plecare culegându-ţi grav un fir de aţă de pe pulpana paltonului; e o femeie care-n prag, când ai plecat la muncă, ţi-a alinat fruntea încreţită; sau e un simplu câne, care bătând din coadă îţi sare-n piept când te întorci, lăsându-ţi petele de glod ale solicitudinei canine cu labe-n loc de braţe.</p>
                     <p rend="justify">Acel „cineva m-aşteaptă acasă” e un alt miracol întins de Dumnezeu inimii omeneşti, un alt miracol ticăloşit de om. Între casă şi om se interpun cafeneaua, berăria, clubul – apoi casa altora. Casa ta, treptat, devine casa de care fugi mai tare.</p>
                     <p rend="justify">Pe Vania-n viaţa lui nimeni nu-l aşteptase acasă, şi acum îl aştepta.</p>
                     <p rend="justify">Plecase, spunând Olguţei că va lipsi o jumătate de oră, fără să-i explice absenţa. Îl însoţise până afară în ploaie, strângându-i mâna tare, tare, cu ochii în ochii lui, şi zâmbetul în zâmbetul lui. Şi fugise-n casă, ca un mănunchi de garoafe, smuls din inima lui, cu tot parfumul lor ameţitor.</p>
                     <p rend="justify">Îl aştepta!</p>
                     <p rend="justify">Trecuse pe străzi cel mai grăbit om din lume, un om cu sufletul fluturând îndărăt. Intrase într-o băcănie şi cumpărase tot ce se pricepe să cumpere un om mare unui copil răsfăţat. Se-napoiase c-un pachet sub braţ, tot repede, cel mai grăbit om din lume.</p>
                     <p rend="justify">Şi se oprise în mijlocul drumului, dezolat ca o biserică devastată.</p>
                     <p rend="justify">Uitase să cumpere pâne.</p>
                     <p rend="justify">Alt drum mai grabnic, altă înapoiere, mai precipitată.</p>
                     <p rend="justify">Şi se oprise-n mijlocul drumului, înclinat ca turnul de la Pisa.</p>
                     <p rend="justify">N-avea tacâmuri, şervete, faţă de masă, pahare<hi rend="color(#000000)">…</hi>  Casa în care locuia Vania aparţinea unui prieten al tatălui său, care plecase în străinătate, închizând tot, lăsând într-o bucătărie pustie o babă surdă.</p>
                     <p rend="justify">Porni din nou. Era atât de distrat încât soluţia trăsurii nici nu-i trecu prin minte. Cumpără o faţă de masă, tacâmuri, şervete, pahare, înşelat de negustorii care-l vedeau grăbit şi nepriceput în astfel de cumpărături. Trecuse mai bine de un ceas de când plecase.</p>
                     <p rend="justify">Cineva îl aştepta acasă<hi rend="color(#000000)">…</hi>
                     </p>
                     <p rend="justify">Şi pentru a treia oară se opri din drum. Uitase ceea ce nici un bărbat de profesie nu uită: să aducă o floare. El era plin: uitase. Porni iar, cutreierând dughenele ursuze, întrebând mereu. Spre norocul lui, o trăsură, gata să-l calce, îi aminti de existenţa trăsurilor. Se urcă în ea şi descoperi la o dugheană de coroane mortuare, boboci galbeni de trandafir şi câteva garoafe într-o încăpere cu miros de clei şi flori artificiale grupate laolaltă într-un lighean.</p>
                     <p rend="justify">Era atât de grăbit s-ajungă, încât ţinea un picior pe scară, lăsându-l în bătaia glodului, privind înainte peste hlube, cu bustul aplecat. Ajunse. Plăti. Intră. Ascultă. Şi nu mai luă drumul uşei, ci al ferestrei, în vârfuri. N-o mai auzise cântând pe Olguţa din 1916. Trecuseră şase ani de la noaptea când Olguţa îi cântase întreaga partitură a lui Boris Godunov. Ascultase atunci talentul unui copil viu şi ager, supunându-se indicaţiunilor date de Vania.</p>
                     <p rend="justify">Un copac la care te uitai cu capul în jos, tu, omul, mai mare decât el – să-l priveşti cu capul răsturnat pe spate, sus în cer, cu vaste crengi împletite-n vânturi…</p>
                     <p rend="justify">Pianul era vechi, reacordat de când venise Vania, cam hârbuit, dar degetele care-l cântau erau vecine cu energia vânturilor şi calmul dominator al cerului. Dificultăţile tehnice dispăruseră ca nourii, lăsând sunetelor albastra lor puritate; impresia uriaş delicată pe care ţi-o dă cerul deasupra piscurilor nalte, unde uraganul fără nouri, fără gesticulări demente de păduri, pur ca lumina, titanic ca oceanele, trece-n trombe nevăzute, subt un cer suav ca o petală, neclintit în uragan, zâmbet de ochi albaştri deasupra unei prăpăstii cu lei. Cânta poemul Saint François marchant sur les flots al lui Liszt.</p>
                     <p rend="justify">Era un cald orgoliu pe faţa lui Vania, oprit la geam cu pachetele subt braţ. El uriaşul, călca pe valuri pacificate, alături cu Sfântul din Asiza, cu ponderea miracolului muzical.</p>
                     <p rend="justify">La Marsilia, într-o sală cam goală, după magistrala execuţie a unei simfonii de Beethoven, de sus de la galerie, pornise un aplauz formidabil ca un bubuit de furtună pe un vârf de munte. Sala tresărise, întorcând capul. Deasupra tuturora, în fundul galeriei, mânile hamalului din port dădeau glas şi aripi entuziasmului, exact în clipa – nehotărâtă pentru cei mai mulţi – când ultimul acord încetase. Şeful orhestrei se înclinase, cu ochii la Vania, împăratul entuziasmului care devenise general. Braţele şi mânile acestui om nu precupeţeau, ca braţele şi mânile delicat snobe de pe marginea lojilor, această singură răsplată pe care spectatorul o poate da talentului.</p>
                     <p rend="justify">Olguţa era să aibă dovada aceluiaşi omagiu. Când ultimul acord tăcu, braţele lui Vania zvâcniră-n lături, pachetele căzură-n glod, mânile porniră, şi se opriră<hi rend="color(#000000)">…</hi>
                     </p>
                     <p rend="justify">Olguţa apăruse la fereastră, cu un râs de fragi pe toată faţa.</p>
                     <p rend="justify">Era atât de mare, atât de copleşitoare bucuria că-l vede din nou, încât luând, fără să-şi dea seama, florile furişate de Vania pe marginea ferestrei, i le oferi lui Vania ca şi cum ea i le-ar fi adus.</p>
                     <p rend="justify">         *</p>
                     <p rend="justify">Un dejun voios ca o masă de lucrători. Lugubrul birou se înveselise. Faţa de masă cumpărată de Vania era aşa de prăfuită încât trebuiseră s-o scuture ca pe un covor. Apoi, făcuseră toaleta paharelor şi-a tacâmurilor în odaia de baie, altă ruină cu faianţele sparte, aţe de păianjen, mozaicul sfărâmat, miros muced de pivniţă, cu fotografiile enorme ale ultimilor ţari, surghiuniţi acolo din salon.</p>
                     <p rend="justify">Samovarul prezidase această masă în doi. N-ar fi mâncat nimica Olguţa, bucuria o făcea inaptă pentru apetit, dar fiecare pacheţel era un dar de la Vania. Le acceptase pe toate. Apetitul se născuse, robust. Ceaiul era şi supa, şi vinul, şi apa, şi şampania acestui alegru festin.</p>
                     <p rend="justify">Olguţa cunoscuse bucuria de-a servi, pentru întâia oară în viaţă. Vania fusese nevoit să cedeze: două mâni, lăsate pe umerii lui, îl imobilizaseră pe scaun. Olguţa împărţea, ducea şi aducea farfuriile, indica ordinea mâncărilor. Era un zârnbet în jurul acestei mese, ca inelul luminos, apărut în jurul creştetului sfinţilor care se-nchină.</p>
                     <p rend="justify">După dejun, fără să-i aştepte rugămintea, Olguţa se aşezase la pian.</p>
                     <p rend="justify">Era în friguri ca şi cum şi-ar fi dat prin surprindere întâiul şi supremul concert. N-avea note. Îşi făcuse programul mintal, nu la întâmplare, căutând să-i dea un sens armonios – aşa cum şi l-ar fi făcut pentru primul ei concert public.</p>
                     <p rend="justify">Vania era alături de ea, ca un public întreg, contopit într-o singură fiinţă.</p>
                     <p rend="justify">Era aşa de emoţionată, încât întârziase mult cu batista în mânile reci şi febrile, dând răgaz emoţiei să se convertească în elan.</p>
                     <p rend="justify">Începuse cu Preludiul şi Fuga în mi bemol, pentru orgă, a lui Bach, cântându-le cu sobră putere, dând sunetelor înălţimi de cor în catedrală, şi iradierea sulurilor de lună prin vitralii. Faţa ei căpăta o concentrare chinuită, care-i sculpta o mască de singurătate dură, relief în frunte, adânc în ochi. Muşchii feţii neclintiţi, cum rareori îi au pianiştii. Nici un tic al obrazului, nici o încreţire a frunţii, nici o crispare sau mişcare a buzelor. Toată puterea trupului era în braţe şi în mânile flexibile, dominatoare şi severe.</p>
                     <p rend="justify">Acordurile pline erau aduse cu mâni de papă care ar încorona o frunte de împărat.</p>
                     <p rend="justify">Cu ochii strălucitori, respiraţia adâncă şi inima strânsă, Vania, alături de ea, privind profilul chinuit de această fuziune armonioasă de metale arzătoare – în clipa când vroi s-o roage să mai cânte o dată aceeaşi bucată, îşi dădu seamă de cruzimea celui care bisează. Tăcu. Nu aplaudă. Nu vorbi. Dar palmele lui cuprinseră tâmplele fierbinţi, cu-atât de ocrotitoare adorare, încât Olguţa mai cântă o dată – pentru aceeaşi răsplată.</p>
                     <p rend="justify">Era fericită. Anii ei de muncă aspră îşi aveau deplina justificare. Pentru aceste clipe, muncise câte zece ceasuri pe zi la Paris, timp de trei ani, găsind numai în acea muncă puterea să aştepte imposibilul – pe atunci Vania, pentru ea, era mort – şi să creadă prin muzică, nu prin minte, în acel imposibil, cura prin religie ai crede în miracol, respirându-l nevăzut. Pe atunci mintea ei acceptase moartea lui Vania. Dar munca ei de trei ani la Paris – muncă stăruitoare în epoca de cea mai mare deznădejde, muncă prin care îşi amplifica şi înfrumuseţa talentul tocmai atunci când îi devenise inutil din cauza morţii lui Vania – dovedea că dincolo de minte, ceva din sufletul ei profund, credea, spera, aştepta.</p>
                     <p rend="justify">Această nemărturisită aşteptare, această înălţare dincolo de orizont, exterioară parcă sufletului, deşi nutrită cu cea mai pură şi mai vie substanţă a sufletului, îi dăduse energia celor trei ani de muncă.</p>
                     <p rend="justify">Şi toată această epocă o retrăi, cântându-i lui Vania Nocturna în do minor a lui Chopin. De câte ori nu ascultase Paşa în salonul de la Paris această nocturnă deznădăjduită, scrisă cu gemetele sufletului, ca un pământ fără cer, sumbru pământ de morminte, din care coralul înalţă o bucurie stranie şi suavă ca un răsărit de lună nu din cer, ci spre cer, din pământul mormintelor. Cântă această nocturnă cu sufletul de atunci. Îl pierdu pe Vania cântând, şi după ce isprăvi, regăsindu-l, zâmbi cu ochii în lacrimi: pe atunci, la Paris, ochii ei n-aveau lacrimi. Abia acum plângeau ochii de-atunci.</p>
                     <p rend="justify">Stătu multă vreme cu capul rezemat de umărul lui Vania.</p>
                     <p rend="justify">Fruntea dominatoare deasupra muzicei devenea umilă pe umărul lui Vania, fiindcă era fericită. Aceste tăceri fericite erau răsplata anilor de zbucium în muzică. Se odihnea, cu sufletul limitat de Vania ca de un cer.</p>
                     <p rend="justify">—  Sunt fericită, Vania.</p>
                     <p rend="justify">Şi iar cânta.</p>
                     <p rend="justify">Cânta fără cruţare pentru puterile ei. Era ca o duşmănie împotriva trupului, energia care i-o impunea. Ar fi vrut parcă să-l îndurereze, ca prin această pedeapsă să-l facă să-şi merite fericirea de a fi lângă Vania. Cânta, dăruindu-şi muzicei toată tinereţa, având mereu impresia că-i prea uşor, că-i prea frumos ce face, ca să-l merite pe Vania. Ar fi dorit ca fiecare clipă să fie munte prin care cu mânile să sape tunelul, ca să merite să descopere târziu, după trudă, cu mânile însângerate, lumina dintre stânci, fericirea de lângă ea. Acest zbucium însă, această răzbatere prin stâncă, această chinuitoare ascensiune spre fericire, ca s-o respiri o clipă – armoniile de mânile ei înălţate, o destăinuiau.</p>
                     <p rend="justify">Cântă Sonata în la bemol pentru piano – opus 110 – a lui Beethoven.</p>
                     <p rend="justify">         *</p>
                     <p rend="justify">Veneau umbre de seară; se stingea parcă undeva încet, o sobă mare. Mai aveau câteva ceasuri de stat împreună până la plecarea trenului. Olguţa se odihnea, rezemându-şi capul de umărul lui Vania. Muzica îndelungă le lăsase tăcerea, ca o reculegere în ei. Samovarul fierbea. Inima Olguţei, ca nucii toamna, avea căderi melancolice: se apropia despărţirea. Gândul că va trebui să plece de lângă Vania, îi lua puterile, aplecând-o mai tare pe umărul lui. Îi ardeau încă obrajii. Ar fi vrut să doarmă sau să plângă. Zâmbea.</p>
                     <p rend="justify">—  Când plecăm?</p>
                     <p rend="justify">—  La începutul lui septembre.</p>
                     <p rend="justify">Olguţa respiră adânc. Era atâta lumină în acest cuvânt: septembre, cheiul soarelui, când se îmbarcă toamna<hi rend="color(#000000)">…</hi>
                     </p>
                     <p rend="justify">—  Nu-mi vine să cred, Vania!</p>
                     <p rend="justify">Şi era ca un vag scâncet în glasul ei fericit.</p>
                     <p rend="justify">—  Cu vaporul?</p>
                     <p rend="justify">—  Cu vaporul.</p>
                     <p rend="justify">Închise ochii. În câte nopţi de nesomn nu plecase cu vaporul, alături de Vania! Suflarea sărată a apelor vast muzicale<hi rend="color(#000000)">…</hi>  Viaţa devenea o mare carte de poveşti colorate, răsfoită de imensităţi.</p>
                     <p rend="justify">—  Cu clasa treia, Vania?</p>
                     <p rend="justify">—  Nu. Cu clasa întâia.</p>
                     <p rend="justify">—  Noi sus, tu jos, zâmbi Olguţa.</p>
                     <p rend="justify">—  Noi<hi rend="color(#000000)">…</hi>
                     </p>
                     <p rend="justify">Inima lui Vania sună tare în urechea Olguţei şi-n inima ei.</p>
                     <p rend="justify">Cu palma lui mare, îi dezmierdă pletele.</p>
                     <p rend="justify">—  Ne oprim la Constantinopol<hi rend="color(#000000)">…</hi>
                     </p>
                     <p rend="justify">—  Daa!</p>
                     <p rend="justify">Ghemuită lângă Vania, simţea Constantinopolul ca un şal de soare şi culori, cald pe umeri, dăruit de Vania.</p>
                     <p rend="justify">Cu ani în urmă, într-o după amiază de primăvară, la capătul podului Carachioi, dinspre Stambul, un om îmbrăcat cu haine cafenii de lucrător, mare chiar printre hamalii portului, mânca banane, privind. N-avea nici trecut, nici viitor, nici prieteni, nici duşmani. Era singur ca acea stâncă ciudată, căzută de nicăieri pe malul Bistriţei, numită Piatra Teiului, despre care plutaşii spun c-ar fi adus-o diavolul, numai prin legendă ajungând să explice apariţia răzvrătită a acestei stânci prea depărtată de munţi, ca din piscuri să se fi prăvălit acolo, prea enormă ca apele s-o fi putut aduce.</p>
                     <p rend="justify">Se întorcea din America în Europa. Pentru ce? Ca să ajungă în Europa? Nu. Mai curând ca să plece din America în altă parte. Norii îi făceau un semn veşnic, nevăzut altora, pe care-l asculta. Un fel de somnambulism semilucid îl îndemna să cutreiere lumea cu norii, ultimii nomazi. Vaporul rusesc, pe care se îmbarcase spre Europa, stătea la Constantinopol douăzeci şi patru de ore. Avea biletul plătit până la Odesa. Dar singura oră vrednică să fie hărăzită Constantinopolului, era a douăzeci şi cincea, adică tocmai aceea când vaporul trebuia să plutească departe în larg. Incapabil să renunţe la Constantinopol, renunţase la bilet! De altfel traiectul precis al vaporului – New York-Odesa – îl ostenise de la o vreme ca o profesie. Constantinopolul era fereastra pe care sărise, în loc să iasă pe uşă: Odesa. Orice dorinţă, în clipa când devenea scop, îl rodea ca un ham.</p>
                     <p rend="justify">Mâncase o plăcintă cu carne, rezemat de balustrada podului Carachioi, într-una din acele firide de fier în care intri, ieşind o clipă din fluviul de rase revărsate de-a lungul podului dintre Galata şi Stambul, peste golful Cornului-de-Aur. Pe orşice stradă a lumii, există o rasă dominantă numeric, care dă acelei străzi o anumită fizionomie naţională, prin împestriţarea raselor celorlalte. Podul Carachioi însă, din acest punct de vedere, e anarhie pură. Deşi, geografic, e situat în Constantinopol, fesurile şi turbanele nu pot domina, printre sutele de mii de străini, zilnic trecând pe pod. Dacă Dumnezeu ar dori să-şi vadă de aproape toate făpturile, fără să culeagă planeta în mână ridicând-o până în cer – n-ar avea decât să facă podul Carachioi punte între paradis şi pământ şi toate neamurile pământului ar defila subt ochii lui Dumnezeu, ca un dicţionar ilustrat de mostre omeneşti.</p>
                     <p rend="justify">De la generalul turc, călare pe un măgăruş, cu picioarele spânzurând moi afară din scări, cu fesul cam pe ceafă, şi tunica plină de fireturi ca poleiala unei nuci din pomul de Crăciun, deschiată pe un pântec plin de pilaf, mâncând o felie de harbuz, cu roze revărsări în colţurile buzelor; până la feminista americană, sex nou cu ochelari în loc de ochi, cu secreţia stiloului în loc de glande, şi plăci de gramofon în loc de creier – toate făpturile globului pământesc sunt reprezentate. Nu mai ai impresia că stai pe un pod, ci că stai în faţa unui glob pământesc însufleţit, as-cultând vocabularul şi văzând culorile tuturor raselor. Auzi un orăcăit: e un englez cu caschetă cadrilată. Îi urmează un foşnet feminin: e un persan cu mantie de mătase verde sau galbenă, ţesută cu mânile toamnei, cu barba de abanos tors şi ochi de noapte păstrată în untdelemn, purtând pe cap o căciulă de astrahan cu fund de postav verde.</p>
                     <p rend="justify">Un egiptean, desprins de pe o stelă funerară, răsare din cinci mii de ani daţi la o parte, în urma unui german a cărui havană pute mai rău decât o locomotivă, lăsându-i scrumul să cadă prin veacuri pe haina egipteanului, în timp ce un „dă-l dracului”, nuanţează o atitudine românească faţă de impasibilitatea unui chinez sculptat într-o gutuie, cu ochi oblici ca aripele de cocor pe fund de cer.</p>
                     <p rend="justify">După ce-şi mâncase plăcinta cu carne, în larma planetară, Vania intrase în rândurile ei, rămânând la marginea podului dinspre Stambul, pe malul mării.</p>
                     <p rend="justify">Cumpărase câteva banane şi privise, mâncând, calm.</p>
                     <p rend="justify">Venise primăvara cu sute de corăbii încărcate cu toate fructele Orientului: pere, mere, piersici, struguri, rodii, smochine, curmale, migdale, banane, ananaşi, coarne, caise, portocale, lămâi…</p>
                     <p rend="justify">Venise primăvara după ele de pe coastele de soare, ca miliarde de albine şi de viespi, devenite lumină. Plutea lumina vie peste mormanele de fructe încărcate în corăbii larg înaripate pe catarguri nalte.</p>
                     <p rend="justify">Departe, Insulele Princhipo erau albastre ca zările văii Moldovei.</p>
                     <p rend="justify">Bosforul era verde.</p>
                     <p rend="justify">Alături se înălţa moscheea Jeni Validé Giami (moscheea sultanei celei tinere) ale cărei vitralii verzi au deschis ochii în mânile persanilor din veacul al noulea. În verdele lor sunt mişcări de cedri şi de pini. Când soarele apune, lumina lui revărsată prin vitralii asupra lespezilor e pură ca prin pădurile de brad, dar în loc să fie aromă de răşină, e culoare. E ca un potir al primăverii, moscheea tinerii sultane, când soarele trece prin largile vitralii verzi.</p>
                     <p rend="justify">Poate că Persia nălţase undeva pe orizonturi, enorme vitralii verzi cu cedri şi cu pini, şi umbra lor se revărsa pe tot Bosforul, de vreme ce atât de persan verde era marea, c-o dungă de albastru şters în Insulele Princhipo.</p>
                     <p rend="justify">În faţa Stambulului, casele de lemn din Scutari aveau cenuşiul mugurului de salcie, aproape argint, aproape spuză de jăratec, ceva din culoarea nourilor nehotărâţi în apus de lună, şi a vârtejurilor de colb în început de toamnă. Vântul le clădise mai mult decât mâna omului, căci etajul al doilea, care dă unei case masivitate, acestora le dădea mişcarea rotundă a sânilor opulent dominatori deasupra taliei când se apleacă. Iar ferestrele lor, cu gratii de lemn bombat, curbe împletiri, deveneau treptat pânze de păianjen, în care soarele îşi aduna lucirile de sidef, de purpură, de ametist, de roz sanghin, de mahon, de perlă, de mărgean. În acele ferestre îşi expunea soarele bijutăriile de sultană a tuturor orienturilor.</p>
                     <p rend="justify">Vania mânca banane.</p>
                     <p rend="justify">În clipa când soarele atinse orizontul, tunul de la Top-Hane, arsenalul marinei, bubui. Răsunase glasul lui Dumnezeu? Toată viaţa încetase. Vâslele bărcilor căzură, forfota corăbiilor încremeni, lanurile de maci ale fesurilor se opriră, fluviul Carachioiului stătu.</p>
                     <p rend="justify">Şi o dată cu bubuitul tunului, şi pasul roş al soarelui pe pământul turc, moscheea Baiazedieh înflori rotat cu mii de crizanteme: arteziana grădină a zborului unui norod de hulubi de zeci de ori mai numeros decât ceî al Pieţei San-Marco din Veneţia. Albastru, cerul mahometan îşi avea îngerii.</p>
                     <p rend="justify">În acea clipă de tăcere, cele şapte coline ale Stambulului, cu braţele de marmură şi piatră ale minaretelor spre cer, se înălţară deasupra veacurilor.</p>
                     <p rend="justify">Şi cea dintâi, moscheea Sfintei Sofia, din veacul al şaselea, cântă:</p>
                     <p rend="justify">—  Allah<hi rend="color(#000000)">…</hi>  El Allah<hi rend="color(#000000)">…</hi>  El rasul Allah<hi rend="color(#000000)">…</hi>
                     </p>
                     <p rend="justify">Allah e dumnezeul nostru, el e singurul Dumnezeu<hi rend="color(#000000)">…</hi>
                     </p>
                     <p rend="justify">—  Allah<hi rend="color(#000000)">…</hi>
                     </p>
                     <p rend="justify">Şi după ce aprindeau toate ecourile zărilor, cuvintele înalt tărăgănate cădeau din nou. Cantilene de vaiet dulce, uşor nazale, răsunând pierdut cu toate penumbrele sunetului, muzică a gândului mai mult decât a glasului, sunet abia desprins din marile tăceri ca pârtia lui Venus pe mare.</p>
                     <p rend="justify">Din veacul al şaisprezecelea, moscheea Baiazedieh, reluă dulcea melopee, recadenţându-i lung silabele.</p>
                     <p rend="justify">Apoi moscheea Osmanieh, apoi Suleimanieh… Colindând din veac în veac, moscheele celor şapte coline, coborând din cer şi din trecut, spre marea topită-n umbre, sunetele veneau cu înserarea tot atât de triste, cu vaierul lor de veacuri duse şi de stele stinse<hi rend="color(#000000)">…</hi>
                     </p>
                     <p rend="justify">Şi când cel din urmă muezin, înălţat în minaretul giamiei Jeni Validé, cu palmele făcând portal sunetelor, cântă ultimile silabe ale cântecului prelins prin întristarea veacurilor – tăcerea şi marea fură pustii.</p>
                     <p rend="justify">Vania privise alături de el: gol. Nimeni, nimeni! Singur în faţa veacurilor triste, cu o coajă de banană în mână.</p>
                     <p rend="justify">Jeni Validé Giami era lângă moscheea sultanei tinere.</p>
                     <p rend="justify">O  amintire? O presimţire? O speranţă?</p>
                     <p rend="justify">Zvârlise numai coaja bananei în mare.</p>
                     <p rend="justify">         *</p>
                     <p rend="justify">Dezmierdă capul Olguţei. Venise noaptea. Cădea mai deasă ploaia deasupra lugubrului oraş.</p>
                     <p rend="justify">—  La Constantinopol, Olguţa, vom merge la Jeni Validé Giami.</p>
                     <p rend="justify">—  Jeni Validé Giami, murmură Olguţa silabele muzicale, neştiind că-şi murmura numele în faţa căruia îngenuncheau anii nomazi.</p>
                     <p rend="justify">II.</p>
                     <p rend="justify">Înainte de-a cădea galben cu frunzele, toamna se înalţă în lumină. Văzduhul verii e orbitor ca jocul de argint a milioane de iatagane – sclipire de trăsnete albe – subt un soare metalic, într-un cer prăfuit de galopul luminii în zale.</p>
                     <p rend="justify">Văzduhul toamnei e luminos, subt cerul religios albastru. Dimineţile şi amurgurile sunt procesiuni de odăjdii în fum albăstrui de tămâie; amiezile aprind mari policandre galbene; iar nopţile declinului de august trec, purtând în mânile cu largi mâneci de umbră, luminările aprinse ale stelelor căzătoare, lăsând foşnete lungi, uscat mătăsoase. La Medeleni, întâile ferestre deschise pe această toamnă a luminii, premergătoarea celeilalte, fură pânzele lui Alexandru Pallă. Lucrase toată vara peisagii româneşti, ocolind, ca şi în cele pariziene, viaţa omenească. Erau româneşti nu prin costumele ţărăneşti, hore, crâşme, care cu boi, ci prin altceva. Găseai în ele senzaţia de românesc pe care o ai când treci fruntaria, venind din străinătate, văzând numai cerul şi gesturile pământului, înainte ca oamenii îmbrăcaţi ţărăneşte să afirme naţionalitatea priveliştei. Era în ele mirosul satului românesc, privirea luminii româneşti. Nourii peticiţi în funduri de zare, în aur şi rubin de soare, aminteau ceva din şatrele ţigăneşti, misterios poposind dincolo de sate; armoniile culorilor aminteau vag ţesuturile costumului ţărancelor, ca o vastă şi nebuloasă geneză a portului românesc.</p>
                     <p rend="justify">Spre deosebire însă de cenuşiile privelişti pariziene care erau un fum şi o cenuşă a vieţii duse, golul unei definitive mistuiri, acestea, tot fără de viaţă omenească, erau o aşteptare, când abătută, când izbucnitoare ca inima şi ochii celui care pândeşte la fereastră apariţia femeii iubite. Fereastra acestei aşteptări era mare ca un cer: se vedeau păduri prin ea, largi lanuri de grâu, lungi alei de plopi, şi neţărmuritele lacuri deşarte ale luminii cu vânătorile de lebede ale soarelui, în fund.</p>
                     <p rend="justify">Într-un tablou, subt un cer înnourat, în clipa de tăcere jilavă din preajma întâilor picături, un lan de livănţică de un albastru des şi amar, avea o singură culoare istovitor tare: un mac. Şi toată priveliştea devenea ca o adâncă posomorâre de ochi albaştri, după o nebunească bătaie de inimă.</p>
                     <p rend="justify">Într-un alt tablou porneau şi veneau spre toate zările drumuri lungi de argint, prin gloria luminii de vară. Toate candelabrele soarelui erau aprinse. Vroia parcă lumina, adâncindu-şi străveziurile, lărgindu-şi zările în orbitoare rotiri, să întâmpine pe cineva. Şi atât venea, dinspre zările aşteptării: un vârtej de colb stârnit de vânt. O senzaţie de pustiu în soare, pe care nici toamna, nici iarna n-ar fi dat-o.</p>
                     <p rend="justify">Era în toate peisagiile lui Alexandru Pallă, ca un gest de orb uriaş care-ar fi strâns mereu alte privelişti în braţe să găsească apariţia pe care o caută, negăsind-o nicăieri. Lanurile, câmpiile, drumurile, pădurile, cerul, lumina erau pustii.</p>
                     <p rend="justify">Apoi venise toamna.</p>
                     <p rend="justify">Într-o zi Paşa lucra în livadă, alături de vechiul nuc. Avea ceva jupiterian capul său în revărsarea albă a bărbii ondulate, şi-a părului argintiu ca un mesteacăn, descoprind trăsăturile unui profil de o amplă frumuseţă luminos conturată.</p>
                     <p rend="justify">Acolo îl descoperise Monica. Alături de el, căderile de nuci băteau câte o fugară toacă pe bancă şi pe masă. În fund, peste câmpii şi peste dealurile albastre lumina se pierdea în zarea cerului, ca în oglinzi abia viorii, oglindind parcă surâsul unui fura de cetini. Silueta lui Paşa proiectată pe cer, mişcările de vânt din păr şi gesturile lui aveau ceva de incantaţiune în faţa luminii.</p>
                     <p rend="justify">Monica se apropiase, privise peste umărul lui Paşa tabloul, ridicase capul, privise lumina, privise iar tabloul.</p>
                     <p rend="justify">—  Paşa, ai chemat toamna!</p>
                     <p rend="justify">Părea într-adevăr vrăjitoreşte adusă şi-n lumină de penelul lui.</p>
                     <p rend="justify">După ce simţeai privirea tabloului, vedeai toamna în văzduh, privindu-te. Îţi venea să-ţi acoperi cu mânile inima grea.</p>
                     <p rend="justify">Asupra veseliei de vacanţă zilnică de la Medeleni, privirea acestei toamne începu să apese. Mesele în comun erau tot atât de voioase: sosirea lui Herr Direktor mai adăugase un instrument de veselie orhestrei de până atunci. Dar spre seară, asupra culcării, în toate odăile începură gândurile de sfârşit de vacanţă şi noaptea, visurile de sfârşit de vacanţă. Se apropia un nou an de muncă şi de viaţă, aducând fiecăruia grijile şi preocupările lui. În miezul vacanţelor şi la începutul lor, toţi oaspeţii unei moşii, sau toţi cei care într-o vilegiatură oarecare formează o societate, un grup de veselie, spre seară, când se culcă, nu părăsesc grupul de vacanţă din care fac parte. Gândurile şi proiectele care le vin în izolarea patului, sunt în legătură şi se răsfrâng asupra întregului grup, asupra acestei societăţi de vacanţă, solidarizată de gândul petrecerii în comun. Excursia cu ceilalţi, farsa proiectată cuiva din familia veseliei de vacanţă, flirtul sau idila cu cineva din acest grup, haina de îmbrăcat a doua zi, în legătură cu ziua care se anunţa senină sau ploioasă – sunt îndeobşte gândurile care creează, şi în absenţă, solidaritatea acestor vremelnice grupări, menţinând prin aceasta, mereu, senzaţia vacanţei, nume al libertăţii, al aerului curat, al lipsei de grijă, al revenirei unui fel de copilărie, numai în timpul acestor luni de vară reîntâlnite de oamenii mari, şi care dispare o dată cu apariţia lui septembre, redând omului matur gravitatea grijilor de sfârşit de vacanţă.</p>
                     <p rend="justify">În aceste zile premergătoare sfârşitului vacanţei, când bucuria se converteşte în melancolie, şi noaptea grijile individuale apar dând fiecăruia un viitor izolat de-al celorlalţi – petrecerile în comun devin frenetice şi puţin artificiale. Dorinţa comună de-a ucide preocupările nemărturisite, de-a alunga obsesia surdă a sfârşitului vieţii în comun, creează o preocupare de veselie, care dovedeşte că veselia a fugit. Societatea vacanţei simte nevoia să fie mereu împreună: e o mobilizare necontenită a tuturora. Fracţiunile acelei societăţi, care formau grupuri mai intime, uneori răzleţite de ceilalţi, se alipesc grupului mare. Glumele, chiar proaste, sunt primite cu bunăvoinţă, şi asistate generos de râsul general. Fiecare înţelege efortul celorlalţi de a menţine veselia care pleacă, şi-l răsplăteşte ca atare, apreciind mai mult scopul decât calitatea. Aceste zile finale apar amintirii ca cele mai frumoase, cele mai intens vesele ale vacanţei, melancolia fiind situată de amintire ca ceva exterior lor.</p>
                     <p rend="justify">Apăruseră şi la Medeleni. Pretextul lor era Olguţa. Ce va face Olguţa? Nimeni nu îndrăznea s-o întrebe, dar fiecare se întreba singur, neîndrăznind să împărtăşească întrebarea şi celorlalţi.</p>
                     <p rend="justify">Olguţa venise la Medeleni. Vacanţa începuse cu întrebarea în ea, acoperită de veselia vacanţei, la care şi Olguţa participa.</p>
                     <p rend="justify">Întrebarea „ce va face Olguţa?” solidariza pe cucoana Catinca şi doamna Deleanu în aceeaşi speranţă: că Olguţa se va căsători cu Mircea. Doamna Deleanu îl iubea şi-l stima pe Mircea, în care aprecia fermitatea bărbătească, prestigiul intelectual şi o delicateţă niciodată şi prin nimic dezminţită de când îl cunoştea. Avea în el aceeaşi totală încredere pe care o avea în Monica. Delicateţea lor era de aceeaşi rasă. Pe lângă aceasta, lui Mircea îi datora primul succes al lui Dănuţ. El îl determinase să publice nuvele în revista Viaţa contimporană. După trei nuvele publicate, numele Dan Deleanu căpătase o notorietate atât de măgulitoare pentru doamna Deleanu, încât se abonase la revistele literare şi la mai toate ziarele, decupând recenziile, menţiunile şi pronosticurile în legătură cu literatura lui Dănuţ, colecţionându-le într-un caiet, în ordinea apariţiei. Tot prin Mircea, Dănuţ intrase în legătură cu o editură din Bucureşti, făcând contractul primului volum, care, tot graţie lui Mircea se deschidea cu o prefaţă făcută de redactorul Vieţii contimporane.</p>
                     <p rend="justify">Cucoana Catinca o adora pe Olguţa cuprinzând-o în acelaşi sentiment, care, până a n-o cunoaşte pe Olguţa, era îndreptat numai spre Mircea.</p>
                     <p rend="justify">Afectuoasa camaraderie dintre Mircea şi Olguţa, întărise această speranţă, care dădea singurul răspuns zâmbitor pentru doamna Deleanu şi cucoana Catinca, întrebării „ce va face Olguţa?” Venirea lui Herr Direktor dăduse glas acestui mut dialog de speranţe al celor două mame.</p>
                     <p rend="justify">Într-o seară, după masă, tinerii plecaseră spre livadă, în grupuri: Dănuţ cu Monica, Mircea cu Olguţa, Puiu, redevenit Cuţulachi, printre ei.</p>
                     <p rend="justify">Bătrânii şedeau în jurul mesei din pridvor.</p>
                     <p rend="justify">—  Văd umbre de logodnici, zâmbise Herr Direktor, aducându-şi monoclul la ochi, cu două degete.</p>
                     <p rend="justify">Luna plină e bună prezicătoare. Zâmbetul fusese împărtăşit cu aceeaşi bucurie complice, de doamna Deleanu şi cucoana Catinca. Domnul Deleanu şi Paşa fumaseră mai departe, în tăcere. Din seara aceea, şi domnul Deleanu şi Paşa păreau puţin jenaţi alături de Mircea. Paşa picta mai mult, iar domnul Deleanu, când Olguţa-i făcea obişnuitele vizite în birou la el, o privea uneori lung, cu mâna pe fruntea ei, fără să-i vorbească. Olguţa alunga aceste tăceri prin glume.</p>
                     <p rend="justify">Mircea începuse la Medeleni două studii convergente pentru Viaţa contimporană. Întâiul: Cauzele diletantismului românesc, dând noţiunii de diletantism nuanţă de secăturism moral şi intelectual, cu amplu corolar în viaţa politică şi socială. Cauza primordială a acestui diletantism o vedea în absenţa conflictului religios la români. Mircea atribuia religiei două roluri: întâiul de unificare, prin optimismul aceleiaşi speranţe, a marilor mase ignorante şi necăjite; al doilea, de creatoare de individualităţi. În România religia îşi îndeplinise primul rol; pe al doilea, nu. Pentru Mircea, controlul religiozităţii unui popor nu era etapa credinţei populare, ci etapa individualităţilor având ca punct de plecare drama religioasă. Religiozitatea ţăranilor nu era un fenomen românesc, ci un fenomen caracteristic tuturor maselor primare.</p>
                     <p rend="justify">În Occident, copilul de ţăran plecat din satul lui cu credinţa părinţilor, n-o lasă în sat, dimpreună cu amintirile copilăriei, ci o aduce cu el, adânc înrădăcinată în individualitatea lui embrionară. Şi, pe măsură ce se cultivă, mirările înspăimântate apar, apoi întrebările precise, zguduitor de dramatice. Şi convulsiunile îndoielii dau naştere unei configuraţii sufleteşti şi intelectuale, din care personalitatea va apărea. Timbrul personalităţii în acest moment se va forma. Credinţa sau necredinţa va fi organică, tot atât de profund netă ca şi sexul. Copilul ţăranului român însă, când a plecat din satul natal, a lăsat credinţa, cum a lăsat vacile şi oile pe care le ducea la păscut, şi fluierul. Cultura pentru el e instrumentul intelectual de ascensiune socială. Cultura îi solicită numai inteligenţa, care devine treptat un fel de cuier de noţiuni diverse, echivalent cu garderoba necesară raporturilor sociale. Dramatizarea culturii, prin conflictul religios, la care sufletul participă, confruntându-şi nevoile cu achiziţiile minţii, nu există. Singura dramă a tineretului român e dragostea sau sărăcia, drama fiziologică şi cea socială.</p>
                     <p rend="justify">Drama morală e inexistentă. O anchetă făcută între tineretul român – cu următoarea întrebare: credeţi sau nu credeţi în Dumnezeu? De ce? – ar da un rezultat humoristic. Majoritatea celor sinceri ar da din umeri evaziv, în faţa acestei întrebări, care li s-ar părea o gafă în veacul al douăzecilea. Nu există nici credinţă, nici necredinţă. Această futilitate morală, e baza psicologiei româneşti şi cauza absenţei de individualităţi. Ea are ca rezultat colectiv, compromisul. Românul, în genere, nu e nici pentru, nici contra. Nu taie: înnoadă şi deznoadă. Toate problemele grave pe care i le pune viaţa, cerându-i o soluţie precisă, se traduc îndeobşte prin expresia: „Ştiu eu”<hi rend="color(#000000)">…</hi>  Însoţită cu o ridicare din umeri şi alta din sprâncene.</p>
                     <p rend="justify">Fatalismul românesc nu-i decât exteriorizarea acestei veşnice nehotărâri, teama de răspundere, oroarea de atitudine precisă, prudenţa evazivităţii.</p>
                     <p rend="justify">Şi analiza pe rând, cum se traduce în politică, în literatură, în artă, acest diletantism, acest neo-scepticism, care nu e ca la un Anatole France, de pildă, rezultatul unei înalte intelectualităţi, inaccesibilă credinţelor şi afirmaţiilor cu respiraţie scurtă, ci dovada absenţei concomitente de intelectualitate şi seriozitate morală. În viaţa fiziologică, absenţa glandelor seminale interzice reproducerea vieţii. În viaţa socială, absenţa, acestei drame religioase, interzice crearea adevăratelor individualităţi.</p>
                     <p rend="justify">Al doilea studiu, un fel de aplicare practică a celuilalt, analiza problema „romanului românesc” fatal limitat la drama socială sau la cea fiziologică.</p>
                     <p rend="justify">Lucra sistematic, sculându-se la şapte dimineaţa, scriind până la douăsprezece. După amiezele citea, adnotând, scoţând fişe, grupându-şi reflecţiile.</p>
                     <p rend="justify">De la o vreme, însă, începuse să aibă absenţe lungi, – şi în timpul scrisului, şi în timpul lecturilor.</p>
                     <p rend="justify">Se familiarizase de mult cu dragostea lui pentru Olguţa, dar se dezvăţase de a trăi alături de Olguţa, în aceeaşi casă, zilnic văzând-o, zilnic vorbindu-i. Până acum, Olguţa exista în el, s-ar fi zis, independent de realitatea ei obiectivă. Dragostea lui pentru Olguţa era un monolog. O iubea, fără s-o dorească, fără să-şi proiecteze gândurile în afară. Nu întindea braţele după ea; strângându-şi-le asupra-i, o găsea în el, prezenţă lirică în sufletul lui profund, tovărăşie dulce în însuşi miezul singurătăţii lui.</p>
                     <p rend="justify">De când însă trăia din nou alături de Olguţa, realitatea ei exterioară chemase în afară pe acea Olguţa din el. Când nu era cu Olguţa, rămânea singur. Înainte, niciodată nu era singur; iubirea lui însăşi îi era tovarăşul. Nu-l mai avea.</p>
                     <p rend="justify">Se îndrăgostea din nou şi altfel de Olguţa. Devenise iarăşi dependent de fiinţa ei, străină de-a lui, fermecător străină. Ca niciodată, când se aşeza la masa de lucru avea impresia de inutil. De ce scria studii? Era în el o mişcare pe care numai scrisoarea sau efuziunea lirică ar fi îndestulat-o.</p>
                     <p rend="justify">Rezemat într-un cot deasupra foilor albe, o vedea mereu pe Olguţa, cu mişcările ei, cu rochiile ei, călare, jucând tenis, la masă, o auzea cântând, îşi amintea parfumul ei, respirat pe furiş când era alături de ea – şi şedea la masa de lucru, ca o casă cu stăpânii plecaţi. Şedea totuşi la masa de lucru. Deprinderea muncii stăruia în această atitudine – fără de sens acum – care-i interzicea visarea la fereastră sau întins pe pat. Când era singur, privea mereu în lături. Gestul frunţii aplecate pe carte sau pe foile de hârtie îşi pierduse semnificaţia de meditaţie activă, căpătând-o pe aceea de singurătate împovărată.</p>
                     <p rend="justify">Simţea că-şi pregăteşte mari tristeţi, şi se îngreuia treptat.</p>
                     <p rend="justify">Totuşi, prezenţa Olguţei alături de el îi dădea viziunea unei fericiri de mult uitate, şi-n unele clipe – o strângere de mână, vecinătatea tăcută pe aceeaşi bancă – realitatea ei. De câteva ori o visase pe Olguţa. Se deşteptase trist, având impresia că-i părăsit.</p>
                     <p rend="justify">Simţea o schimbare în Olguţa, care-i dădea panica unei speranţe, respinsă de minte, dar îngrozitor de vie uneori în bătăile inimii. Exuberanţa Olguţei se micşorase, îndulcindu-i mişcările, dând parcă răgaz celorlalţi s-o privească, de unde până atunci fusese ca vibraţia unei libelule. Apărea în ea armonia calmului, pacificându-i gesturile, potolindu-i neastâmpărul. Înainte, Mircea avea impresia că imagina celorlalţi intra în Olguţa măcinată, sfârtecată ca de-o rotaţie violentă, şi că tot ce pătrunde în ea, era de îndată expulzat cu aceeaşi vehemenţă, subt forme de glume, caricaturi, şarje, în sclipirea de ger a dinţilor albi. Acum? dimpotrivă, Olguţa tăcea mult, privea îndelung. Era în ea ceva din atitudinea acelui care respiră aer de primăvară. O respiraţie armonios adâncă şi parcă un început de încântare în ochi şi pe obraji. Suplă ca şi înainte, calmul ei o făcea să pară mai rotundă, ca scufundată într-o apă clară. Ce prezenţă nevăzută celorlalţi era mereu respirată de ea? Uneori Mircea o surprindea zâmbind cu ochii, fără să privească pe nimeni, absentă dintre ceilalţi. Cui? Pe el nu-l evita. Se plimba cu el, şedea de vorbă; dac-o ruga să cânte ceva, îi cânta. Nu-l mai zeflemisea. Îi arăta o bunătate, un fel de blândeţe receptivă, pe care nu i-o arătase niciodată. Senzaţia de luptă pe care o avea odinioară de câte ori era alături de Olguţa, n-o mai avea. Nici un zâmbet agresiv, nici o întrerupere ironică, nici un comentar burlesc. Şi Dănuţ avea aceeaşi senzaţie, şi el constatase aceeaşi schimbare, dar Mircea, cu luciditatea micşorată de o surdă speranţă, o vedea pe Olguţa numai cu el aşa, când de fapt faţă de toţi era la fel schimbată şi egal alta decât cea de odinioară.</p>
                     <p rend="justify">Poate că într-o măsură, credinţa felurit nuanţată a doamnei Deleanu, a cucoanei Catinca, a lui Herr Direktor, a domnului Deleanu şi a lui Alexandru Pallă, că Olguţa îl iubeşte pe Mircea – credinţă sensibilă de la o vreme pentru Mircea, prin anumite atitudini ale acestora – îi influenţase şi pe el, dându-i o speranţă creată de ceilalţi, nu de Olguţa.</p>
                     <p rend="justify">Nu mai lucra de loc. Renunţase complect la activitatea intelectuală. Felul cum îşi petrecea zilele la Medeleni, era o veşnică aşteptare a Olguţei. Pentru el timpul era prezenţa sau absenţa Olguţei, cum pentru agricultor cerul e ploaie sau secetă. Era stăpânit de cleptomania lirică a adolescenţilor. Colecţiona flori atinse de mâna Olguţei, batiste uitate de ea, cărţi preferate de ea. O ţigară începută în glumă de Olguţa şi azvârlită, fusese colecţionată de Mircea.</p>
                     <p rend="justify">Îşi pierdea treptat libertatea de mişcări şi siguranţa calmă, care-l făceau oriunde preţios interlocutor. Se intimida din senin; de câte ori, în lipsa Olguţei, ceilalţi vorbeau de ea, tăcea, roşindu-se, având impresia că minte.</p>
                     <p rend="justify">Şi mai mult, prietenia lui cu Monica avea un hiatus. Olguţa dispăruse din conversaţia lor. O singură dată voise s-o întrebe pe Monica ce crede, dar oroarea de-a converti în vorbe ceea ce abia cuteza să fie gând în el, îl făcuse să renunţe. Monica era îngrijorată şi de Mircea şi de Olguţa. Presimţea confuzia tuturora, a lui Mircea mai ales, şi nu îndrăznea să spuie nimic. Ce-ar fi putut spune? Că Olguţa nu-l iubeşte pe Mircea? O impresie a ei, prin nimic justificată, de vreme ce Vania murise. Cu toate acestea simţea că se petrece cu Olguţa ceva în afară de casă.</p>
                     <p rend="justify">Absenţa Olguţei în iulie, şi explicaţia domnului Deleanu că s-a dus la Iaşi să-l vadă pe doctorul Prahu, care era cam bolnav, fusese acceptată de toţi, afară de Monica. O exclamaţie a Olguţei, chiar în ziua înapoierii, îi întărise neîncrederea. Olguţa intrase la ea în odaie, seara, asupra culcării şi, ca niciodată, îi dezmierdase capul, spunându-i cu ochii aproape în lacrimi:</p>
                     <p rend="justify">—  Sunt fericită, Monica!</p>
                     <p rend="justify">O  sărutase şi plecase repede. Câteva zile Olguţa o evitase.</p>
                     <p rend="justify">Era convinsă că Olguţa iubea. Vedea în mişcările ei acea somnolenţă luminoasă pe care-o dă trupului baia de soare, şi sufletului, dragostea. În 1914, şi-n 1916, când Vania trecuse pe la Iaşi, aşa era Olguţa: atunci parcă mai febrilă. Acum era calmă. Dar toate mişcările ei râdeau lung, ca o creangă înainte de-a înflori, cu florile în ea. Pentru cine această primăvară ascunsă? Apoi drumurile călare la gară? Se ducea zilnic. Apoi stabilitatea la Medeleni. În copilărie, Olguţa era incapabilă să stea într-o odaie; zburda, aproape simultan, în toate. Mai târziu, acest neastâmpăr luase proporţii interjudeţene. Medelenii pentru Olguţa nu erau decât o răspântie de direcţii, mereu parcurse călare sau în automobil. Anul acesta, exceptând aşa-zisa călătorie la Iaşi, nu se mişcase de la Medeleni. Singurul ei drum era spre gară, dar şi acesta tot în legătură cu Medeleni, readucând-o zilnic la Medeleni, mai adine zâmbitoare. Şi, în sfârşit, ridicarea căsuţei lui moş Gheorghe la rangul de odaie de lucru a Olguţei! De la moartea lui moş Gheorghe, casa lui, lăsată prin testament lui Dănuţ şi Olguţei, fusese nelocuită. Olguţa o păstrase aşa cum era pe vremea lui moş Gheorghe, îngrijind să fie reparată, văruită şi curăţită în fiecare vară. În timpul iernii, vechea prietenă a lui moş Gheorghe, Oţeleanca, făcea foc în cele două odăi nelocuite, împiedecând umezeala şi paragina. Ea ţinea şi cheile casei. Într-o zi, Olguţa i le ceruse, păstrându-le. De atunci, zilnic petrecea câteva ore în fosta căsuţă a lui moş Gheorghe.</p>
                     <p rend="justify">—  Ce faci acolo, Olguţa? o întrebase doamna Deleanu, văzând-o că porneşte într-acolo cu toate cele trebuitoare scrisului.</p>
                     <p rend="justify">—  Scriu un roman!</p>
                     <p rend="justify">Între timp, Monica fusese numită profesoară de franceză la liceul de fete din Iaşi. Tânărul doctor în litere căzuse victima unui banchet. A doua zi, după acest banchet, Olguţa se înapoiase de la gară, agitând cu mâna un pachet. Toţi erau adunaţi în pridvor, aşteptând dejunul.</p>
                     <p rend="justify">—  Domnului Dan Deleanu, scriitor”, – cetise Olguţa de pe cal, cu glas tare adresa, ca o proclamaţie.</p>
                     <p rend="justify">—  Volumul lui Dănuţ! jubilase glasul doamnei Deleanu.</p>
                     <p rend="justify">Înconjurat de curiozitatea tuturora, Dănuţ desfăcuse pachetul. Monoclul lui Herr Direktor apăruse în orbită, ochelarii celorlalţi – pe nas. De-a valma, corul glasurilor descifra titlul întâiulul volum al lui Danuţ, în stadiul de corecturi în pagină. Dar cel dintâi care descoperi dedicaţia fu Herr Direktor:</p>
                     <p rend="justify">—  Bravo, Dănuţ! Vra să zică beneficiarul e Monica. Bravo, Monica!</p>
                     <p rend="justify">Obrajii Monicăi ardeau. Genele-i tremurară îndreptate spre numele ei tipărit pe întâia foaie a volumului, într-aceasta atmosferă de logodnă zâmbitoare, glasul lui Herr Direktor răsunase din nou.</p>
                     <p rend="justify">—  Ei, acuma mai lipseşte încă un volum cu dedicaţia de rigoare. Aşteptăm simetria.</p>
                     <p rend="justify">Obrajii lui Mircea se împerecheaseră cu ai Monicăi. Domnul Deleanu şi Paşa priviseră stăruitor titlul volumului lui Dănuţ. Ceilalţi zâmbeau deschis. Numai Olguţa era calmă. Tăcerea devenise penibilă, zâmbetele jenate, în faţa Olguţei, care n-avea de loc aerul să priceapă gluma.</p>
                     <p rend="justify">Dar Herr Direktor urmase cu hotărâre.</p>
                     <p rend="justify">—  Olguţa, tu ce gânduri ai pe la toamnă?</p>
                     <p rend="justify">Olguţa şovăise o clipă numai. Ridicase puţin fruntea, privind ochii tuturora.</p>
                     <p rend="justify">—  Plec în străinătate.</p>
                     <p rend="justify">De-atunci începuse toamna.</p>
                     <p rend="justify">         *</p>
                     <p rend="justify">Căsuţa lui moş Gheorghe nu era depărtată în spaţiu numai de curtea moşiei Medeleni, ci mai ales în timp. Cincisprezece ani o despărţeau de casa boierească. Străvechi pendul cu minutarele de ani oprite la o oră a trecutului, căsuţa lui moş Gheorghe îşi oprise viaţa cu cincisprezece ani în urmă, cu un ultim cuvânt al inimii lui moş Gheorghe: „Duduiţa moşului”. De atunci copiii crescuseră mari, lăsând căsuţa lui moş Gheorghe în urmă, cu copilăria lor şi cu un plisc de cocostârc deasupra, proiectat spre cer.</p>
                     <p rend="justify">Şi iată că duduiţa moşului venise iarăşi, mare şi frumoasă, cum o vedeau în viitor ochii lui moş Gheorghe atunci când îi făcea scrânciob pentru joacă, strângându-i pe ascuns cu mâni de slugă şi suflet de bunic zestrea în sipetul braşovenesc.</p>
                     <p rend="justify">Nimic nu se schimbase. Icoanele erau la locul lor, sipetul braşovenesc la locul lui, măsuţa cu bucoavne subt icoane, cu ochelarii lui moş Gheorghe întăriţi cu sfoară, şi o cutie de tutun Bectimis, cu cincisprezece ani în urmă adusă de Olguţa moşneagului pentru luleaua lui care tot mahorcă arsese, de vreme ce cutia de subt icoane era plină cu tutun blond cu miros de altădată.</p>
                     <p rend="justify">Albă pe dinafară ca părul lui moş Gheorghe, căsuţa lui, cu icoane, sipet plin de daruri şi parfum uscat de busuioc, o împresura pe Olguţa cu umbră, cu evlavie şi trecut, ca şi sufletul moşneagului dus dintre vii. Îndrăgostită, Olguţa luase drumul cel mai dulce al copilăriei. În locul moşneagului, o întâmpina casa lui. Intra pe uşa scundă pentru ea, trecea prin tinda mică, intra în odaia veche, se aşeza la masa joasă şi rotundă, – şi-acolo, într-o tăcere îndepărtată de viaţă şi oameni, începea o poveste pe care moşneagul nu i-o istorisise. Acolo îi scria lui Vania zilnic, cu inima ca un cuib de rândunele. Împodobise odăiţa cu fructe şi cu flori, pentru hramul marei bucurii. Pe bârnele de sus râdeau mere galbene şi roşii, în şiruri dese, cu aromele candide, cum îs zugrăviţi, numai cap copilăresc şi aripi albe, îngerii roind în unele icoane în jurul Fecioarei Maria cu pruncul sfânt în braţe. Din oale, mari bujori albi şi roşii, îşi trimeteau petalele bombate să zboare leneş. Garoafele de jar ardeau arome pipărate. Aşezată pe un lăicer cu dungi galbene şi roşii, cu picioarele încrucişate ca ţigăncile care dau în ghioc, aplecată pe măsuţa rotundă, Olguţa scria cum râde un copil în soare: iubirea ei era numai lumină. Mâna îi era uşoară ca şi cum ar fi ţinut o rază de soare. Nu mai era plecată deasupra unei foi de hârtie ci deasupra întregului pământ care-şi râdea primăverile subt mâna ei. Avea cerul deasupra foarte aproape, de vreme ce-şi ţinea capul îndoit să nu-l atingă. Pletele-i cădeau negre, de-a lungul obrajilor rumeni. Fruntea înclinată, sprâncenele porneau departe întâlnind tâmplele cu vioria undă a vinelor, genele aplecate prelung ca umbrele, ochii luminoşi negri, buzele abia cărnoase şi roşii în tăcerea lor, ca în parfum garoafele îmbobocite.</p>
                     <p rend="justify">În odăiţa scundă şi întunecoasă a unei căsuţe de ţară, cu armonii naive de culori tinere, viaţa zugrăvise acest tablou, regăsind culoarea şi mişcarea penelului străvechilor călugări, când aplecaţi cu soarele şi luna într-o chilie, pe foaia unei biblii, sau pe lemnul unei icoane, pictau cu singurul meşteşug al credinţei, icoane hărăzite inimii lor şi artei veacurilor viitoare.</p>
                     <p rend="justify">         *</p>
                     <p rend="justify">Un măr căzu de pe o bârnă, pocni compact sărind pe jos şi se rostogoli până alături de Olguţa. Tresări, privindu-l cu ochi întrebători. Era atât de fericită încât devenise superstiţioasă. Vaietul cucuvaielor, pisicile negre, aţele de păianjen şi toate mişcările întâmplătoare ale lucrurilor neînsufleţite o impresionau ca nişte semne ale destinului, care trebuiau descifrate. Căzuse un măr! Semn bun sau rău?</p>
                     <p rend="justify">Scrisoarea lui Vania fixa şi ziua plecării: 14 septembre. Inima Olguţei era o foaie de calendar cu cea mai roşie sărbătoare a lumii: 14 septembre.</p>
                     <p rend="justify">Vaporul pleca seara; a doua zi ajungeau la Constantinopol. Jeni Validé Giami<hi rend="color(#000000)">…</hi>
                     </p>
                     <p rend="justify">Vania era sănătos. Formalităţile moştenirii erau îndeplinite. Tratativele vânzării moşiei erau pe sfârşite. Obţinea un preţ mai bun decât sperase.</p>
                     <p rend="justify">Asta însemna şi o oprire în Italia. Scrisorile lui Vania aplecau cu o putere solară două umbre asupra Europei, unite de pronumele plural „noi”. Scrisorile lui, ca şi scrisorile Olguţei, ocoleau întrebuinţarea lui „eu”, abuzând de „noi”. Acesi „noi” revenea mereu în scrisorile lor cum revine un cuvânt abia învăţat în toate frazele unui copii. Şi cum deocamdată, în prezent, fiind despărţiţi unul de altul, fiecare era „eu”, îşi scriau aproape exclusiv în viitor, ca mereu să-l poată întrebuinţa pe „noi”.</p>
                     <p rend="justify">Isprăvise scrisoarea prin care-i răspundea lui Vania că până la 14 septembre va fi gata de plecare. Va sosi la Constanţa cu trenul de Bucureşti în ziua de 14 septembre. Să n-o aştepte la gară. Se putea să fie însoţită de cineva de acasă. Sufletul ei dorea ca Vania să fie mort pentru toţi; numai pentru ea să existe, cum existase de-a lungul anilor trişti.</p>
                     <p rend="justify">Se vor întâlni la Constanţa în ziua de 14 septembre, după amiază, între patru şi cinci, la capul farului, fie ploaie, fie vânt, fie orice.</p>
                     <p rend="justify">         „.acolo ne vom logodi, Vania, înaintea plecării. Marea ne-a adunat pe amândoi astă primăvară, în faţa ei vreau să schimbăm inelele. Să nu zâmbeşti. Nu e un capriciu poetic. E o superstiţie. Vreau să ne legăm în faţa mării. Să nu pierzi bendiţa de hârtie: e măsura degetului meu. Verigele să fie subţiri. Pe una să gravezi «Vania – 14 septembre», pe cealaltă «Olguţa – 14 septembre». E întâiul şi singurul inel pe care am să-l port şi de care n-am să mă despart niciodată<hi rend="color(#000000)">…</hi>”</p>
                     <p rend="justify">Scrisese atât de mult încât îi erau degetele reci. Soarele aplecat înspre apus îi îmbrăca namile în aur. Le lăsă întinse în lumina soarelui. Aşa va fi când Vania îi va pune inelul. Auzea bubuitul valurilor izbite în stânci, simţea mirosul mării.</p>
                     <p rend="justify">14 septembre! Fericirea cuprinsă în aurul unui inel.</p>
                     <p rend="justify">Se vor întoarce de la far cu inelele, se vor îmbarca şi vor pleca.</p>
                     <p rend="justify">Ochii Olguţei revenind din viitor, întâlniră iar mărul căzut. Semn bun? Semn rău?</p>
                     <p rend="justify">Zâmbi. Muşcă din el. Cum să fie semn rău un măr domnesc? Aprinse lumânarea, pregătind plicul pentru scrisoare. Îşi făcea singură plicurile pentru voluminoasele scrisori trimise lui Vania. Avea coli gălbui, cu ţesutul ca al pânzei de Olanda, din care făcea un fel de plicuri armonios dreptunghiulare, mai mari decât cele obişnuite, pe care, în loc să le lipească, le prindea jos la dreapta şi la stânga, cu câte-o pecete de ceară colorată.</p>
                     <p rend="justify">Olguţa avea o deosebită cochetărie pentru scrisori. Niciodată nu cumpăra cutii cu plicuri şi scrisori gata făcute. Avea mereu în biroul şi geamandanul ei tot felul de coli şi de blocuri pentru corespondenţă. Nu putea accepta să aibă o hârtie tip pentru toată corespondenţa, după cum nu scria la fel tuturora. Îşi proporţiona singură forma şi mărimea hârtiei, după conţinut. Niciodată, un plic de-al Olguţei nu dădea impresia de palton prea strâmt, după cum iarăşi, scrisorile ei nu păreau fiţuici din greşală strecurate într-un plic disproporţionat cu mărimea lor. O scrisoare de-a Olguţei era un armonios tablou grafic; şirurile drepte, împlinite ca formă, nu dădeau impresia de front soldăţesc încremenit la comandă, dar nici de ploaie torenţială, aspect caracteristic al scrisului femeiesc. Un fel de horă vivace, aproape relief prin fermitatea conturului, gata parcă să se desprindă de pe foaia plată, în şiruri dănţuitoare. Rotunde, literele aveau un mers elastic, cuvintele abia desprinse unele de altele păreau că se ţin uşor de mână, mergând în vârfuri, într-acelaşi ritm, şir cu şir.</p>
                     <p rend="justify">Lui Vania îi scria pe coli de bloc, ceva mai scunde decât colile obişnuite, dar tot atât de late, ceea ce le sporea lărgimea, dând o impresie de robust. Ochiul cetea frazele lung, prinzându-le amplu, fără acele ridicule viragii, impuse de scrisorile înguste, care dau ochiului senzaţia că se prăvăleşte pe scara unui pod cu un sac de nuci.</p>
                     <p rend="justify">Aceste coli, îndoite în două, aveau plic proporţional mărimii lor şi mânilor lui Vania, mai ales. Mari, puternice erau mânile bărbăteşti ale lui Vania, mari trebuiau să fie şi plicurile destinate acestor mâni. Să nu fie plicul în ele furişat, clandestin ca fiţuica în mâna şcolarului care copiază, să nu-i dea lui Vania impresia minusculului, a derizoriului, a păpuşei – ci dimpotrivă, să fie plicul în mânile lui, larg, spaţiat, întreg în simplicitatea liniilor drepte. Să-i placă să se uite la plicurile în care erau scrisorile Olguţei, cum îi plăcea să privească la ferestre, viaţa de afară.</p>
                     <p rend="justify">Podoabele feminine ale acestor plicuri erau peceţile. Olguţa îşi închidea plicul cu două peceţi aşezate de-a dreapta şi de-a stânga marginei de jos, atârnând ca două somptuoase zorele deschise pe un zid.</p>
                     <p rend="justify">Alese bronzul. Bastonul de ceară încălzit la flacăra lumânării sfârâi, revărsându-se moale cu palpitări luminoase, pecetea se formă larg ovală şi neregulată, scarabeul dăruit de Paşa îşi imprimă în lava de mozaic diavolul linear. A doua pecete apăru în cealaltă margine. Olguţa zâmbea copilăreşte la flacăra lumânării, în mirosul fierbinte, puţin aromat, de ceară topită. Îşi privi scrisoarea.</p>
                     <p rend="justify">Ca şi ferestrele, oglindea căderea soarelui de bronz lichid.</p>
                     <p rend="justify">Îi râdea toată faţa acoperită de soare. Îl vedea pe Vania rupând sigiliile de bronz cu degete de împărat care primeşte o scrisoare de la un alt împărat. Ar fi vrut să se întindă lung ca o pisică de Angora, pe lângă el, în soare.</p>
                     <p rend="justify">Se întinse, dându-şi capul pe spate. Cineva bătu la geam. Privi. Capul Oţelencei râdea, ca un harbuz atunci desfăcut. Îi făcu semn să intre.</p>
                     <p rend="justify">—  Sărut mâna, duduie Olguţă, iar faci farmece?</p>
                     <p rend="justify">Duduia casa subt paşii ei de ţărancă zdravănă şi la bătrâneţe.</p>
                     <p rend="justify">—  Ţi-am adus merinde.</p>
                     <p rend="justify">Îi aşeză pe măsuţă o farfurie cu o bucată de fagur strălucitor ca o zale de soare, şi o strachină cu nuci şi prune brumării.</p>
                     <p rend="justify">—  Oţeleanco, îi semn bun când cade un măr?</p>
                     <p rend="justify">—  De undi-o căzut?</p>
                     <p rend="justify">—  De sus, de pe bârnă.</p>
                     <p rend="justify">Oţeleanca îşi duse mânile la gură, inundată de râs.</p>
                     <p rend="justify">—  Ai să te măriţi, duduie Olguţă… Mănâncă să te faci frumoasă. Sărut mâna, că mă duc la treabă, ardi-i-ar norocu de nepoţi.</p>
                     <p rend="justify">—  Cui seamănă?</p>
                     <p rend="justify">—  Cui? se îmbufnă Oţeleanca – zărghitului!</p>
                     <p rend="justify">Zărghitul era Gheorghiţă a Marandei, fostul aghiotant din Pitar-Moşu al lui Dănuţ, apoi ordonanţa lui în război, şi devenit după demobilizare vizitiu la Medeleni şi ginerele Oţelencei. Iute şi el, iute şi soacra, dar Oţeleanca îşi adora nepoţii, şi vrednic, Gheorghiţă în fiecare an mai adăuga unul la şiragul pus pe grumajii soacrei.</p>
                     <p rend="justify">Oţeleanca plecă repede. În fiecare zi îi aducea Olguţei merinde; fructe, dulceaţă, pâne proaspătă cu unt. Ea, vechea prietenă a lui moş Gheorghe, în lipsa moşului, se socotea obligată să îngrijească de duduiţa din casa lui.</p>
                     <p rend="justify">Olguţa mâncă prune, mâncă dulce şi amărui miez de nucă, muşcă din fagur, numără din nou scrisorile lui Vania – le număra în fiecare zi – le încuie într-o valiză pe care o aşeză pe vatră, făcu puţină gospodărie prin odaie, muşcă din nou din fagur. Plutea un parfum de fericire în odăiţa în care vibra soarele, îndesându-şi aurul. Ochii Olguţei se opriră deodată asupra sipetului braşovenesc. Ştia ce-i înăuntru, dar niciodată nu-l deschisese.</p>
                     <p rend="justify">Acum cincisprezece ani, în copilărie, de câte ori nu cercase să-l înduplece pe moş Gheorghe să-i arate ce-i în cufăr. Moş Gheorghe nu cedase. Singura rugăminte a duduiţei Moşului, neîndeplinită de moş Gheorghe; după moartea lui aflase ce-i în cufăr, dar nu cutezase să umble. Trebuia să asculte vorbele testamentului lui moş Gheorghe. Să aştepte să iubească, ş-apoi să deschidă sipetul în care moşneagul adunase hainele de mireasă pentru ea.</p>
                     <p rend="justify">Luă cheia sipetului cu o bătaie de inimă. Cheia era rece ca mâna lui moş Gheorghe pe patul de moarte.</p>
                     <p rend="justify">Mâna Olguţei tremura.</p>
                     <p rend="justify">Avea impresia că moş Gheorghe-i în odaie şi că o priveşte, fără să-l poată vedea.</p>
                     <p rend="justify">Anevoie descuie încuietorile ruginite. Capacul greu fu ridicat.</p>
                     <p rend="justify">Soarele cădea din plin, îndreptat parcă anume asupra gurii de trecut.</p>
                     <p rend="justify">Îi năvăli deodată în nări un sfâşietor miros de vechi, uscat şi mort, strângându-i inima. Deasupra era o scoarţă ţărănească măcinată de molii. O ridică.</p>
                     <p rend="justify">Se prăbuşiră pulberi, jucând în soare. Mătasa albă, atinsă de toamnă, îngălbenise. O ridică. Foşni uscat. Se rostogoli un val subţire, tăiat, destrămat, subţiat ca un paianjeniş. Muriseră toate mătăsurile. Luciul lor de sidef ondulat, se stinsese. Jucau pulberi de pod în razele soarelui, răspândind miros de colb şi mucegai.</p>
                     <p rend="justify">Mânile se opriră grele, deasupra veştedei răscoale. Impresia că umblă în racla cu moaştele unei sfinte, era atât de puternică, încât nu mai avu curajul să caute mai departe.</p>
                     <p rend="justify">Aroma fructelor, parfumul florilor se întristară.</p>
                     <p rend="justify">Se auzi un oftat, Olguţa tresări. Ea oftase. Strânse mătăsurile, c-un fel de spaimă; aveau uscăţimea de epidermă scămoasă de lepros. Închise capacul, încuind. Scrâşnetul cheii în broaştele ruginite suna funebru. Mirosea a moarte. Şi razele soarelui tremurătoare de pulberi aveau ceva de moaşte învestmântate în aur. Auzise o mişcare în sipet. Fugi afară. Respiră adânc, cu suflarea precipitată. Poate că erau şoareci în sipet. Intră din nou în căsuţă. Lumânarea stinsă fumega. Acelaşi miros de uscăciune, stăruitor răspândit, domina aroma fructelor şi parfumul florilor.</p>
                     <p rend="justify">Olguţa privi icoanele c-un zâmbet trist, de copil care nu ştie să plângă, apoi scrisoarea lui Vania, cu peceţile de bronz aprinse de soare<hi rend="color(#000000)">…</hi>  Îşi trecu palmele reci peste obrajii reci.</p>
                     <p rend="justify">Cu mâni tremurătoare aprinse candela de subt icoanele severe.</p>
                     <p rend="justify">Zâmbetul luminei roşii se ivi pe feţele lor de umbră arsă.</p>
                     <p rend="justify">—  Olguţa! Olguţa!</p>
                     <p rend="justify">Glasul lui Puiu o deşteptă ca dintr-un coşmar. Luă scrisoarea şi ieşi repede afară, încuind uşa. Puiu venise călare.</p>
                     <p rend="justify">—  Olguţa, îs cinci fără un sfert. La cinci plecăm.</p>
                     <p rend="justify">—  Unde?</p>
                     <p rend="justify">—  Ai uitat? La iaz.</p>
                     <p rend="justify">—  Aa!</p>
                     <p rend="justify">Respiră. Cântau albinele şi rândunelele. Soarele zvâcnea cald. Calul lui Puiu necheza, frământându-se. Cotcodăceau găini. Un muget de bou răsună enorm ca un arcuş de contrabas al tâmpeniei fericite. Priveliştea vieţii îi spăla ochii cu viaţă.</p>
                     <p rend="justify">—  Vii, Olguţa?</p>
                     <p rend="justify">—  Vin.</p>
                     <p rend="justify">Puiu porni în trap demonstrativ, subt ochii Olguţei care se-ndrepta spre grajd, călcând repede, elastic, prin focul purificator al soarelui.</p>
                     <p rend="justify">—  Gheorghiţă, spune-i lui Vasile să-ncalece, chiar acum, şi să ducă scrisoarea la gară. S-o dea recomandată. Să-mi aducă recipisa.</p>
                     <p rend="justify">         *</p>
                     <p rend="justify">Vânătoarea de raţe la Iazul Mânzului era numai pretextul ospăţului pe iarbă, în noaptea cu lună plină.</p>
                     <p rend="justify">Acest iaz, aparţinând moşiei Medeleni, avea două legende suprapuse: întâia, uitată de toţi, îi dăduse numele; a doua, mai recentă, şi ea ştearsă din amintirea oamenilor, o dată cu dispariţia ultimei generaţii de bătrâni, dăduse iazului, multă vreme, o sinistră izolare, prielnică înmulţirii broaştelor, racilor şi raţelor sălbatice, cruţate de focul ucigaş.</p>
                     <p rend="justify">Întâia legendă, data de pe vremea fanarioţilor. Stăpânitorul de atunci al Medelenilor era Barbu Dumşa, poreclit Zimbrul, boier vestit pentru purtarea lui – trecea drept cel mai voinic bărbat al Moldovei – şi pentru frumuseţea fiicei lui mezine, Varvara Dumşa, despre care se spunea că era sculptată în sidef cu praf de diamant, ca unele crucifixuri bizantine, sculptura în sidef fiind cea mai migăloasă, mătăsoasa piatră neputând fi lucrată decât cu buricul degetelor îmbibate în pulbere de diamant, sculptura ei fiind adevărată dezmierdare. Atât era de strălucitor albă şi armonios rotundă Varvara Dumşa, ale cărei sprâncene, gene şi cozi erau negre ca cireşele amare.</p>
                     <p rend="justify">Pe-atunci, curtea Medelenilor era un fel de cetăţuie împrejmuită cu zid nalt, ca şi casa Dumşa de la Iaşi. Arsese. Noua curte fusese construită pe alt loc. Într-o zi, Barbu Dumşa, primise vizita unui paşă, cu alaiul lui. Paşa se îndrăgostise de Varvara, prelungindu-şi, zi cu zi, şederea la Medeleni. Între timp iapa lui arabă fătase un mânz, pursânge. Paşa atâta aştepta. Mai şezu câteva zile, dând răgaz mânzului să se înzdrăvenească, şi într-o noapte porni cu Varvara de-a curmezişul şeii, urmat de galopul slugilor cu iatagane. Urmăritorii, în frunte cu Barbu Dumşa îi ajunseră în dreptul iazului. Luptă, pocnete de pistol, urlete, blesteme în două limbi, prin beznă. Ţăranii din sat se apropiaseră, aprinzând focuri. În lumina vălvătaielor, Barbu Dumşa nu văzuse nici urmă de Varvara; în schimb, printre răniţi şi morţi, la marginea iazului, mânzul arab cu un picior frânt, tremura, nechezând jalnic fără să se poată urni. Barbu Dumşa descălecase şi, cuprinzând picioarele mânzului în câte-o mână, îl învârtise de câteva ori zvârlindu-l departe în apa iazului negru cu pete de sânge. În loc să fie botezat Iazul Varvarei, iazul devenise Iazul Mânzului.</p>
                     <p rend="justify">A  doua legendă era legată de Fiţa Elencu. Se spunea că sluta Fiţă fusese logodită în tinereţe cu un boier frumos, pe care-l prinsese înşelând-o cu o roabă de la Medeleni. În timpul unei plimbări cu barca pe iaz, Fiţa şi-ar fi înecat logodnicul în apa verde. Mult mai târziu, după moartea Fiţei Elencu, apăruse din apa iazului o broască neobişnuit de mare, cu glas gros, socotită de ţărani ca o reîncarnare în afurisenie a Fiţei Elencu. Viaţa se îndepărtase de iaz, deşi racii foiau, lăsându-l în stăpânirea broaştelor.</p>
                     <p rend="justify">Cu cincisprezece ani în urmă, broasca blestemată fusese împuşcată de Olguţa, cu prilejul unei expediţii vânătoreşti făcută de copii sub direcţia lui Herr Direktor. În acelaşi iaz, tot Olguţa azvârlise dantura Fiţei Elencu.</p>
                     <p rend="justify">De-atunci, trecuseră anii, venise războiul, bătrânii muriseră, Fiţa Elencu fusese uitată. Noaptea, când treceau pe lângă iaz, ţăranii îşi făceau cruce, dar ziua, după ce-şi făceau cruce, braconau. Legenda îşi pierduse virulenţa, o dată cu dispariţia broaştei reputată invulnerabilă.</p>
                     <p rend="justify">         *</p>
                     <p rend="justify">Căruţa cu mâncare, băutură, pleduri, tacâmuri şi toate cele trebuitoare gospodăriei în câmp deschis, pornise înainte ducând şi pe Anica şi Sevastiţa, pentru nevoile serviciului, şi trei puşte de vânătoare, a Olguţei, a lui Dănuţ şi a lui Puiu, ţinute cu o teroare fetişistă de cele două servitoare, printre capetele impetuos curioase ale câniâor de vânătoare.</p>
                     <p rend="justify">Apoi, în frunte, plecă trăsura ducând pe doamna Deleanu, cucoana Catinca şi pe Alexandru Pallă: „Les poids lourds”, cum îi botezase Olguţa, în clipa când trăsura se urni din loc.</p>
                     <p rend="justify">În urma trăsurii porni bihunca sprintenă, cu trup lung de lăcustă şi roţi elegant rotate, condusă de domnul Deleanu cu ţigară-n gură şi pălăria pe ceafă. După bihuncă lunecă pufnind automobilul ponei al lui Dănuţ, cu Monica alături şi Herr Direktor la spate, cu cascheta englezească, costum de vânătoare şi puşca în tocul ei de piele.</p>
                     <p rend="justify">Olguţa, Mircea şi Puiu porniră călări.</p>
                     <p rend="justify">Cei doi ofiţeri de artilerie puteau să primească lecţii de echitaţie de la amazoana îmbrăcată băieţeşte, dintre ei. În trap, bustul Olguţei nu dădea impresia de piston cu rigidă zvâcnire verticală, pe care o dădeau busturile vecinilor ei, deseori hurducate, gheboşate şi strâmbate de capriciile sau spaimele cailor. Încălecată de Olguţa, Zorca avea un trap definitiv ca hexametrii versului latin. Suplă, spinarea Olguţei era ca o flacără ritmică deasupra unui dans. Se năştea şi renăştea din fiecare salt, din fiecare cădere, fluturând spre cer ritmul pe pământ format, jucând pe el, înălţându-l, ondulându-l. Calul Olguţei nu părea încălecat. Trapul lui era elasticitatea unei bucurii libere, cu armonioase destinderi de muşchi şi muzicală toacă de copite. Ceilalţi doi cai duceau povara omenească: al Olguţei era dus ca de vânt şi val, în arabescul curbelor lucioase, spre stemele solare. Valurile de colb stârnite de roţi şi copite se aprindeau în soare devenind caşmiruri în spirală şi valuri de borangic ţesut cu fir de soare. Cerul era albastru. Răcoarea se ridica, fluturând miros de fineţe, care te face să strănuţi, şi amare parfumuri de toamnă şi ţarină, care amintesc marea, feriga, minta şi pelinul. Lăsară în urmă armatele învinse ale lanurilor de păpuşoi, prăbuşite în aramă zdrenţuită. Trecuseră hoardele toamnei în galop, cu suliţi lungi, lăsând moarte şi dezastru.</p>
                     <p rend="justify">Începeau delicat enormele prefaceri ale luminii. Soarele se cobora precizându-şi conturul. Razele-i cădeau ca săgeţile izbind în scut. Părăsit de soare cerul devenise sonor ca o încăpere goală.</p>
                     <p rend="justify">Se formară terase de trandafiri şi grădini plutitoare din nourii răspândiţi în cele patru zări. În faţa soarelui, pe zarea de apus, nouri mici ca un stol de hulubi ciuguleau sâmburi de rodie. Şi deodată, cuprinşi de flacără, se topiră roş, sticlos roş ca belteaua de gutui. Pe altă zare, suluri lungi de abur fură deodată straturi răsturnate de uriaşi muguri de stânjinei. Înflorirea le fu destrămare în fum albăstrui, cu creste sanghine. Se iviră coruri de rubin, şi sfieli violete ca încercănarea ochilor de fată.</p>
                     <p rend="justify">Ardeau toate culorile lumii pe zări, şi soarele cădea tot mai rotund, tot mai enorm, tot mai de purpură, spre nourii care-l aşteptau pe ultima treaptă a apusului, cu torţile aprinse.</p>
                     <p rend="justify">Era ca o Şeherezada a luminilor.</p>
                     <p rend="justify">Caii lăsară drumul, intrând în câmp. Nechezară. Cu o largă destindere, trapul deveni galop, val din val, avânt din avânt, bot întins, coamă fluturândă, coadă fâifâindă. Formau un vârf de lance cele trei galopuri. Olguţa, în frunte, ascuţit în frunte, Mircea şi Puiu, din ce în ce mai în urmă.</p>
                     <p rend="justify">Herr Direktor trase un foc de revolver în cinstea Olguţei, care descălecă privind îndărăt.</p>
                     <p rend="justify">Mircea şi Puiu sosiră. Caii gâfâiau ca luptătorii de circ. Toamna le desprindea un abur subţire de pe trup, prefăcut de soare în destrămări portocalii.</p>
                     <p rend="justify">Bihunca sosi. Apoi trăsura. Se coborâră toţi, părând că şi-au dat întâlnire cu soarele pentru o conspiraţie. Cânii adulmecau mirosurile iazului, cuprinşi de friguri, cu nările dilatate, lătrând tânguitor cu ochii la stăpâni, şi nelinişte feminină în crupă.</p>
                     <p rend="justify">Servitorii aprinseră coceni şi paie, împotriva ţânţarilor. Cocenii pârâiră, revărsând scântei, amestecându-şi fumul aromat cu ceaţa acră a paielor.</p>
                     <p rend="justify">Aerul devenea metalic, rece pe obraji ca lama unei arme. Creştea parcă un munte pe aproape, dând gravitate apusului.</p>
                     <p rend="justify">Toţi priveau soarele. Enorm, soarele îi privea pe toţi. Atinse zarea. Cu un gest desprins din vremea lui Hernani, Alexandru Pallă se descoperi în faţa apusului; neagră pelerină, vastă pălărie, proiectate pe draperii de purpură cu faldurile încheiate-ntr-un rubin. Herr Direktor, cu ţigara ridicată între două degete, avea aerul că vrea s-o aprindă de la soare.</p>
                     <p rend="justify">—  E de cupă! se auzi glasul domnului Deleanu.</p>
                     <p rend="justify">Roşeaţa soarelui era atât de intensă încât, după feţe, tot grupul părea un trib de piei roşii europenizate, venit în ascuns să adore soarele.</p>
                     <p rend="justify">Un nechezat trâmbiţat sacadat răsună de departe; caii de la trăsuri şi cei de călărie răspunseră războinic. Soseau alte trăsuri în trap molatec pe câmpie, aducând pe proprietarii moşiilor învecinate. Coborâră siluete de Tartarul, cu jambiere de piele galbenă pe pulpe strâmbe şi chitiuţe tiroleze pe creştetul capului; moşieriţe îngrăşate de viaţă la ţară, moi ca aluatul craflelor, cu picioarele deprinse cu papucii, umflate în pantofi, gătite ca pentru vizită, cu prea multe inele reliefate prin mănuşile prea strimte, răspândind dulceaga stridenţă a parfumurilor turnate ca să alunge mirosul de bucătărie, cu voaluri de cadână împotriva ţânţarilor, care, date peste cap, pentru saluturi şi prezentări, descopereau zâmbetul aceleeaşi mărci de fard, ţuguiat în buzele crăpate de vânt. Nu lipseau nici domnişoarele monosilabice, cu pantofi de lac pe câmpia ironică, desprinse din-tr-un galantar de mode, sperioase în faţa bărbaţilor ca şi cum fiecare venea să le violeze, cu priviri înfipte în pământ şi umbreluţe înclinate în faţa dispariţiei soarelui.</p>
                     <p rend="justify">Descinseră de pe caprele trăsurilor şi de pe cai, şi cavalerii petrecerilor la ţară, purtând cravaşe cu bot de cal şi de căprioară în carâmbul cizmelor, strangulaţi în cravate englezeşti de pichet sau olandă, cu noduri savant răsucite şi ace de cravată cu potcoavă sau cap de cal, purtând flori la butonieră şi batiste de mătasă în buzunarul de la piept, clocotitor înfoiate, călcând crăcănat ca ofiţerii de cavalerie care şi descălecaţi poartă între picioare volumul unui cal, salutând profund cu o înclinare marţială care descoperea luciri de cosmetic, pomadă şi briliantină.</p>
                     <p rend="justify">Pleduri, cergi şi pături se desfăşurară pe iarbă.</p>
                     <p rend="justify">Mirosul de baligă apăru; imediat şi vrăbiile, aceşti veşnici creditori înaripaţi ai cailor.</p>
                     <p rend="justify">Mai strălucea o dungă solară, ca o acadea roşie în buzele mai puţin roşii ale zării.</p>
                     <p rend="justify">Femeile vorbeau franţuzeşte cu accent moldovenesc, limba franceză topindu-se astfel ca untul în mămăliguţă caldă. Bărbaţii vorbeau lat şi zâmbitor moldoveneşte, cu acea satisfacţie jovială care precede mâncării.</p>
                     <p rend="justify">Din rândurile domnişoarelor se desprindeau gamele soprane ale piuitului de curci. Cuvintele „poetic” şi „sublim” afirmau contactul cu natura. Se auzi un hârşcâit, apoi un gemăt, şi patefonul indispensabil tineretului care se distrează, debită hotărât un jaz. Cizmele şi pantofii de lac, perechi-perechi, intrară în epilepsie de salon. Feţele dansatorilor, pierzându-şi masca familiară, se concentrară inspirate, ca deasupra unei mese de spiritism, devenind în dans un singur trunchi cu patru picioare, patru mâni şi două capete.</p>
                     <p rend="justify">Grupurile se formară. Femeile într-o parte, mai toate mame, evocând valsul de odinioară, ticăloşirea slugilor moderne, emanciparea odraslelor şi reţete de mâncare; bărbaţii într-altă parte, servindu-şi mici aperitive anecdotice şi pornografice. Domnul Deleanu îşi formase grupul de pocher, nu departe de căldările cu sticle şi damigenele alineate.</p>
                     <p rend="justify">Vânătorii porniră urmaţi de câni, spre iazul tărcat de amurg.</p>
                     <p rend="justify">Flăcările focurilor aprinse trezeau fosforescenţe de aur în ochii cailor dându-le straniul lucirilor de zale în vechi morminte de voievozi.</p>
                     <p rend="justify">Se răspândiră de-a lungul iazului, lăsând în urmă focurile cu limbi roşii spre cer, şi zvârcoliri de umbre negre pe câmpie. Olguţa era însoţită de Alexandru Pallă.</p>
                     <p rend="justify">Deasupra căderii soarelui, zarea deschise un gigantic evantai, carmin în unghiul de bază, înălţat în degradări de roşu aerian, cu portocalii pulverizări, în albastrul cerului încă iluminat, în timp ce zările de nord, sud şi răsărit se-ntunecau pur, cuprinse de umbră ca de-o amplă răcoare albastră, cu pete verzui pe cer.</p>
                     <p rend="justify">Ţiuitul ţânţarilor, gemut parcă în depărtări, plesnea strune subţiri la urechea vânătorilor. Dinspre câmp, trilurile greierilor răsunau ca scâncetul a milioane de mâţişori lepădaţi. Iazul gâlgâia surd de glasul broaştelor. Acolo, tăcerea era ca o faţă ciupită de vărsat; orăcăitul broaştelor găurindu-i tenul curat de înserare pe apă.</p>
                     <p rend="justify">Fâşâitul trestiilor evoca mişcări de babe în rochii de mătasă, într-un salon cu luminile stinse.</p>
                     <p rend="justify">Olguţa se aşeză la marginea iazului, pe un trunchi de salcie doborâtă, cu Paşa alături.</p>
                     <p rend="justify">—  Paşa, tu ai cunoscut-o pe Fiţa Elencu?</p>
                     <p rend="justify">—  Hm! Cine n-a cunoscut-o!</p>
                     <p rend="justify">—  Deşteaptă: nu?</p>
                     <p rend="justify">—  Prea deşteaptă pentru o femeie! Sluţenia Fiţei Elencu era expiatorie.</p>
                     <p rend="justify">—  Tu crezi că inteligenţa e un atribut masculin?</p>
                     <p rend="justify">—  În genere, da. Femeile sunt predestinate curbelor. Inteligenţa e arhitectură de linii drepte.</p>
                     <p rend="justify">—  Tu crezi că Fiţa Elencu n-a iubit niciodată?</p>
                     <p rend="justify">—  Ştiu eu?<hi rend="color(#000000)">…</hi>  Se spunea că în tinereţa ei<hi rend="color(#000000)">…</hi>  Nu cred să fi iubit pe cineva! Între ea şi viaţă erau numai raporturi de idei.</p>
                     <p rend="justify">—  Oare-a ucis?</p>
                     <p rend="justify">—  Hai, Paşa!</p>
                     <p rend="justify">—  Pe cine?</p>
                     <p rend="justify">—  Pe logodnicul ei, aici, în iaz.</p>
                     <p rend="justify">—  Nu ştiu. De ce să-l fi ucis?</p>
                     <p rend="justify">—  Fiindcă o înşelase.</p>
                     <p rend="justify">—  Accident<hi rend="color(#000000)">…</hi>
                     </p>
                     <p rend="justify">—  Ciudat accident!<hi rend="color(#000000)">…</hi>  Biata Fiţa Elencu! E îngrozitor, Paşa, să iubeşti şi să fii urâtă, respingător de urâtă!</p>
                     <p rend="justify">—  Să iubeşti şi să fii bătrân, e mai teribil! Răsărise o stea strălucitoare pe zarea colorată a apusului.</p>
                     <p rend="justify">—  Oamenii bătrâni au nevoie de melancolie, Paşa. Asta-i cochetăria lor: a doua, după ce le-a albit părul. Dar gândeşte-te, Paşa, când aveai douăzeci de ani, să fi iubit pe cineva şi faţa ta să fi fost respingătoare!<hi rend="color(#000000)">…</hi>  De altfel, bărbaţii n-au nevoie de frumuseţă. Sluţenia unei femei e un acord fals; sluţenia unui bărbat adevărat rupe acordul, îl depăşeşte, creând o disonanţă care subjugă prin puterea ei<hi rend="color(#000000)">…</hi>  Fiţa Elencu a suferit mult. Între ea şi viaţă, înainte de-a fi raportul de idei de care vorbeai tu, a fost sluţenia. Un om şi-a bătut joc de ea. E cea mai odioasă crimă a unui bărbat să joace comedia dragostei unei femei urâte! Gândeşte-te, Paşa, cât era de dezarmată această fată care învăţase viaţa în biblioteci! Slută şi deşteaptă, învăţată şi lucidă. Dragostea nu exista pentru ea. Într-o zi privirea unui om i-a dat conştiinţa că şi ea e femeie. Închipuieşte-ţi, Paşa, că unui lepros cu faţa mâncată, i-ar întinde cineva o oglindă mincinoasă, în care, în locul feţei de cadavru, ar apărea o faţă de om. Va mai exista altăceva pe lume, pentru acel lepros, decât oglinda care-i redă imaginea omenească? Logodnicele înşelate de logodnici, plâng. Fiţa Elencu a ucis. A sfărâmat oglinda mincinoasă<hi rend="color(#000000)">…</hi>  Răsunau pocnete de puşcă şi lătrat de câni. Treceau umbre repezi, pictate cu tuş chinezesc pe zarea apusului. Broaştele tăcură. Se auzea numai palpitaţia lichidă a iazului.</p>
                     <p rend="justify">—  Tu ai ucide, Paşa?</p>
                     <p rend="justify">—  Nu! E oribil.</p>
                     <p rend="justify">—  E oribil. Eu am ucis.</p>
                     <p rend="justify">—  Tu?<hi rend="color(#000000)">…</hi>  Pe cine?</p>
                     <p rend="justify">—  O broască, Paşa, dar am avut senzaţia că ucid. Omorul e mai mult o stare subiectivă decât un fapt în sine. Cei care ucid în război n-au senzaţia crimei. Eu am avut-o, împuşcând o broască fioroasă, tot aici, pe iaz. Ţăranii pretindeau că-i sufletul Fiţei Elencu, reîncarnat. Niciodată n-am văzut o broască atât de mare! Şedea pe un trunchi de salcie, şi când orăcăia, celelalte broaşte tăceau. Un sunet de guşat, aproape lătrat. O uram ca şi pe Fiţa Elencu, fiindcă-mi era frică de ea. Am ochit-o lung<hi rend="color(#000000)">…</hi>
                     </p>
                     <p rend="justify">Olguţa tăcu. Nu se mai auzeau pocnete de puşti. Pe nesimţite, răsărită într-un colţ de cer, luna aşteptase împlinirea nopţii; şi o dată cu întunecarea zărilor, lumina ei intră în noapte ca o spadă în teaca de catifea.</p>
                     <p rend="justify">—  Am ucis-o. Un pântec alb, găurit, şi două labe ridicăte-n sus. Gest de blestem. Coşmarul copilăriei mele. În zeci de nopţi am visat labele broaştei, ridicate spre mine, ameninţându-mă<hi rend="color(#000000)">…</hi>  Paşa, ce umilitor lucru e laşitatea! Am stat de vorbă cu tine şi n-am tras nici un foc, numai ca să nu ridic puşca în faţa acestui iaz.</p>
                     <p rend="justify">—  Ce faci?</p>
                     <p rend="justify">—  Încarc puşca, zâmbi Olguţa, ridicându-se brusc.</p>
                     <p rend="justify">—  Lasă, Olguţa!</p>
                     <p rend="justify">—  De ce? Şi ţie ţi-e frică?</p>
                     <p rend="justify">Un ciot de salcie răsturnată se ridică diform din argintul apei.</p>
                     <p rend="justify">Olguţa făcu un pas înainte. Paşa se ridică, urmând-o. Săltată cu patul în umăr, puşca luci în lună.</p>
                     <p rend="justify">Paşa îşi pregăti urechea.</p>
                     <p rend="justify">Tăcerea se prelungi apăsător.</p>
                     <p rend="justify">Olguţa lăsă ţevile-n jos.</p>
                     <p rend="justify">—  Ce-i, Olguţa?</p>
                     <p rend="justify">Întoarse spre el o faţă albă, cu aceeaşi expresie pe care Paşa o văzuse într-o seară la Paris, când pianul amuţise brusc şi Olguţa-l congediase, întinzându-i o mână rece.</p>
                     <p rend="justify">—  Hai să plecăm.</p>
                     <p rend="justify">Porniră tăcuţi. Olguţa mergea încet, cu umerii aplecaţi şi picioarele grele.</p>
                     <p rend="justify">Se apropiară de focurile aprinse în câmp. Patefonul cânta înainte, perechile dansau, servitorii pregăteau masa pe pături întinse la pământ. Frigul de toamnă se lăsa, aburind suflările.</p>
                     <p rend="justify">—  Paşa<hi rend="color(#000000)">…</hi>
                     </p>
                     <p rend="justify">Olguţa se opri, ridicând ochii spre Paşa. Glasul era calm; vorbele, clare.</p>
                     <p rend="justify">—.tu trebuie să ştii de ce boală a murit bunica mea. Cancer, nu?</p>
                     <p rend="justify">—  Da. Cancer.</p>
                     <p rend="justify">Porniră înainte. O picătură de sudoare îngheţată căzu de pe fruntea Olguţei, lunecând de-a lungul nasului.</p>
                     <p rend="justify">         *</p>
                     <p rend="justify">Plecase de la masă, fără să anunţe pe nimeni. Încălecase şi pornise în galop. Dorea să ajungă mai repede acasă. Nu vedea nimic, nici stele, nici lună, nici pământul tăiat în vaste marmure simple.</p>
                     <p rend="justify">Vorbele doctorului Mass erau neclintite în faţa ei, pe cer, înainte şi-n urmă, în copitele calului, în bătăile inimii şi-n zvâcnirea tâmplelor.</p>
                     <p rend="justify">În clipa când smuncise puşca, lipindu-i patul de umăr, simţise adânc junghiul în sânul drept.</p>
                     <p rend="justify">Apărură spume pe botul calului. Crupa-i lucea de sudoare.</p>
                     <p rend="justify">Olguţa căscă gura ca să-şi descleşte fălcile. O dureau până-n tâmple.</p>
                     <p rend="justify">Luna apăru trist pe vârful unui plop, ca o frunte de oştean rezemată pe spadă.</p>
                     <p rend="justify">Calul gâfâia precipitat. Călcâile intrară în burta udă de sudoare. Trecu prin sat, prin spart lătrat de câni. Intră în curte. Descălecă. Lăsă calul slobod. Intră prin atenanse de-a dreptul în odaia ei. Aprinse lampa. Se dezbrăcă, smulgându-şi bluza. Se apropie de oglindă cu pieptul gol.</p>
                     <p rend="justify">Îi tremurau mânile, înnăduşite. Pipăi vechea cicatrice a sânului, uşor, uşor, de jos în sus.</p>
                     <p rend="justify">Inima fu atinsă ca de un deget rece.</p>
                     <p rend="justify">Ascunsă în sânul drept, la capătul cicatricei, o duritate se formase, dureroasă la pipăit.</p>
                     <p rend="justify">Făcuse flacăra lămpii prea mare. Fila, cu limbile de funingine ieşind din tubul sticlei. Nu s-auzea nici un zgomot în casă.</p>
                     <p rend="justify">Creierul era greu, negru şi compact, ca o bucată de fier în ger. O dureau tâmplele, fălcile, şi subt bărbie, adânc subt bărbie, un junghi ascuţit.</p>
                     <p rend="justify">Ferestrele erau deschise. Frigul grămădit asupra ei îi înfiora lung spinarea, cutremurând-o. Ridică ochii. Întâlni în oglindă o faţă necunoscută, descompusă, cu ochii rătăciţi, ca obrazul acelor fete de ţărani, care în noaptea Sfântului Andrei, la miezul nopţii, cu două lumânări la dreapta şi la stânga, aşteaptă în faţa oglinzii să apară chipul mirelui, şi văd nebunia dilatându-se în ochii lor.</p>
                     <p rend="justify">Sări în picioare, smulgându-se din încleştarea apariţiei din oglindă. Îşi acoperi sânii cu mânile, atât de violent, că durerea sânului drept răsună în ea ca un ţipăt strident.</p>
                     <p rend="justify">Cancer!</p>
                     <p rend="justify">Avea un străin în ea! Intrase un strigoi în trupul ei!</p>
                     <p rend="justify">Năvăli spre uşă, smunci de mâner, alergă nebuneşte pe coridoarele întunecate, lovindu-se de scaune, de mese, trântind uşile, fugind, fugind prin casa vidă.</p>
                     <p rend="justify">—  Babă! Babă!</p>
                     <p rend="justify">Bătea cu pumnii în geam, gâfâind.</p>
                     <p rend="justify">—  Ce-i, duduie? Iaca, vin.</p>
                     <p rend="justify">Apăru în cămeşă de noapte, c-un şal pe umeri. Olguţa-i apucă mâna, ca cineva care se îneacă.</p>
                     <p rend="justify">—  Ce-i, duduiţă? Vai de mine, ş-ai ieşit în cămeşă!</p>
                     <p rend="justify">O  acoperi cu şalul de pe umerii ei, o luă în odaie, o aşeză pe pat, aprinse lumânarea.</p>
                     <p rend="justify">Ghemuită în şal, Olguţa tremura atât de tare, încât şalul avea o vibraţie de motor. Nu putea articula nici un cuvânt. Dinţii clănţăneau, izbindu-se sacadat.</p>
                     <p rend="justify">Baba o luă în braţe, o aşeză de-a latul patului, sprijinindu-i spinarea cu o pernă mare, luă oghialul, acoperindu-i picioarele, şi scotoci prin dulap. Se apropie de Olguţa cu o sticlă de rom. Umplu pe jumătate un pahar mare:</p>
                     <p rend="justify">—  Bea, duduiţă.</p>
                     <p rend="justify">Olguţa întinse capul, cu ochii îndureraţi de muţenia buzelor şi neputinţa trupului de-a face altăceva decât să tremure. Baba îi cuprinse capul cu o mână, cu cealaltă ducându-i paharul la gură. Dinţii trepidau pe buza paharului. Jumătate se vărsă pe şal. Câteva picături de rom alunecară pe limbă, printre gingii, răspândindu-şi arsura. Gâtlejul se descleştă. Un val de rom, înghiţit ca un hap, se revărsă violent. Aburii fierbinţelii cuprinseră stomahul, ridicându-se în sus cu o duduitoare zvâcnire a inimii.</p>
                     <p rend="justify">Baba turnă din nou în pahar. Docil, cu un istovitor efort de a-şi stăpâni tremuratul, Olguţa înghiţi.</p>
                     <p rend="justify">Se stârnise-n ea un vânt fierbinte de Sahară. Valuri iuţi de căldură pulverizată până-n creier, şi printre ele, enorm, bubuitul inimii ca un galop de apocalips. Ochii se acoperiră de polei, buzele se înroşiră, obrajii ardeau. Somnul venea greu şi incandescent ca un metal topit.</p>
                     <p rend="justify">Simţi că-i ridicată, legănată; simţi aer proaspăt pe obraji, apoi se topi, se topi<hi rend="color(#000000)">…</hi>
                     </p>
                     <p rend="justify">Baba o adusese în braţe în odaie. O aşeză în pat, înfăşurată în şal, o acoperi cu oghialul, îi potrivi pernele subt cap şi se aşeză pe un scaun la picioarele ei.</p>
                     <p rend="justify">         *</p>
                     <p rend="justify">Gândul, întunecat încă de somn, se deşteptă ca un copil într-o casă necunoscută, cu o impresie de durere, de greu, de străin.</p>
                     <p rend="justify">Deschise ochii. Se lumina de ziuă. Recunoscu lumina la fereastră. Şi înainte ca vreo judecată să se fi format, simţi că cineva i-a luat lumina, că o priveşte fără s-o mai aibă, cum şi-ar privi o călugăriţă părul tăiat.</p>
                     <p rend="justify">Se ridică încet, îngreuiată de-o căldură stranie. Privi. Dormise înfăşurată într-un şal care mirosea a rom şi a ceapă prăjită. Îl azvârli.</p>
                     <p rend="justify">—.?</p>
                     <p rend="justify">Cineva îi mutase masa, punându-i-o la căpătâi. Un pahar de limonadă, alt pahar cu o linguriţă în el, alt pahar cu ceai, un bilet rezemat de un teanc de cărţi.</p>
                     <p rend="justify">         „Dragă Olguţa, n-am vrut să te trezim. Baba ne-a spus că ţi-ai stricat stomahul. Ia curăţenia, bea limonada sau ceaiul, şi rămâi în pat cât mai târziu.</p>
                     <p rend="justify">Să nu fi răcit cumva la iaz! Ţi-am pregătit pe scaun o compresă şi alcool; acele de siguranţă le-am pus pe masă. Fii drăguţă, Olguţa, şi ascultă pe mama.</p>
                     <p rend="justify">P. S. Şi pe papa, care te sărută şi-ţi doreşte să dormi tun şi să te scoli veselă şi sănătoasă. Îţi pregătesc un vin negru, mai bun decât doctoriile.</p>
                     <p rend="justify">Papa.”</p>
                     <p rend="justify">De la iaz până la paharul cu rom din odaia babei, întâmplările nopţii se refăcură fulgerător, zvâcnind în migrenă.</p>
                     <p rend="justify">Îşi privi trupul cutremurată de spaimă. Să fugă din el<hi rend="color(#000000)">…</hi>  Capul se ghemuise sperios între umeri. Nu îndrăznea să facă nici o mişcare. Respira iute. Şi deodată, celălalt gând, acoperit până atunci, se ivi: Vania!</p>
                     <p rend="justify">Căscă gura larg, lăsând să ţipe tăcerea, respiră înecat, ochii se acoperiră de ceaţă, capul i se prăbuşi în palme, şi fără sunet – ca fâşâitul spumei de val solitar pe mare calmă – plânse.</p>
                     <p rend="justify">Târziu, în aceeaşi tăcere, îşi trase palmele de pe obraji. Faţa apăru istovită, ca bătută de grindină. Îşi rezemă tâmpla de părete, privind lumina cu vidul ochilor.</p>
                     <p rend="justify">Cucoşii cântau, din timp în timp, ridicând luminii semne de hotar. Începură printre crengi glasuri de argint mărunt. O dâră roză ca zeama de zmeură, coloră pervazul ferestrei, apoi podelele.</p>
                     <p rend="justify">Se auzi un scârţâit de care, mugete de vite.</p>
                     <p rend="justify">Începea viaţa<hi rend="color(#000000)">…</hi>  pentru alţii.</p>
                     <p rend="justify">         *</p>
                     <p rend="justify">Nu se deşteptase încă nimeni. Îşi răcorise obrajii cu apă rece, se îmbrăcase încet, cu gesturi de plumb, ca un om foarte bătrân.</p>
                     <p rend="justify">Intră în biroul domnului Deleanu în vârful picioarelor. Mirosea a tutun şi a piele. Se aşeză la birou. Luă o hârtie de scrisoare cu en-tête-ul profesional al domnului Deleanu, şi scrise, imitând slova bărbătească. Osteneala mişcărilor apleca şirurile, încovoia greoi literele, dându-le o fizionomie bătrânească.</p>
                     <p rend="justify">Iscăli: „Iorgu Deleanu”.</p>
                     <p rend="justify">Luă un plic. Începu să scrie adresa: „Monsieur Richard Mass Professeur à la Faculté de Médicine<hi rend="color(#000000)">…</hi>”</p>
                     <p rend="justify">Şi o podidi plânsul cu şiruri atât de dese, încât, lăsând adresa neisprăvită, îşi aplecă fruntea îndepărtând-o de birou, deasupra covorului, lăsând să curgă lacrimile în voie, cum sângerează căprioarele împuşcate în cap, deasupra izvorului.</p>
                     <p rend="justify">III.</p>
                     <p rend="justify">Niciunul dintre copii nu era pus la curent cu complotul celor bătrâni. Era în ochii bătrânilor un zâmbitor mister, ascuns subt priviri grave, şi ca o presimţire de sărbătoare în casă. Semnalul tainicelor uneltiri fusese sosirea domnului Deleanu de la Bucureşti, încărcat de pachete şi plin de şoapte strecurate la urechea doamnei Deleanu, a cucoanei Catinca şi a lui Herr Direktor. Şi Paşa fusese informat, cu obligaţia solemnă de-a respecta secretul.</p>
                     <p rend="justify">Domnul Deleanu sosise la amiază. Dacă Olguţa n~ar fi fost atât de distrată în timpul vizitei obişnuite în biroul tatălui ei, ar fi observat desigur frământarea domnului Deleanu, de copil care deţine un secret eruptiv. Şi l-ar fi aflat. Dar Olguţa nu-l întrebase nimic.</p>
                     <p rend="justify">Cu braţul în jurul gâtului tatălui ei, mai mult privindu-i părul alb, decât ascultându-l, auzise vag cronica bucureşteană. În faţa spectacolului vieţii, domnul Deleanu avea încă prospeţimea reacţiilor copilăreşti. Nici o blazare, nici o amărăciune, nici o oţetire. După viaţa tihnită de la Medeleni, cele patru zile de septembre, petrecute la Bucureşti, îl înfierbântaseră ca pe copii întâia seară petrecută la teatru. Văzuse tot. Ştia tot. Pe deasupra, fusese angajat într-un spectaculos proces de fraude militare, care-l pasiona. După o simplă lectură a Ordonanţei definitive, cu creionul roş în mână şi zâmbetul în ochi, mai expresiv decât ochelarii, aflase întregul mecanism al procesului, găsind şi soluţia juridică de câştig.</p>
                     <p rend="justify">Ziua trecuse, dominată de verva descriptivă a domnului Deleanu.</p>
                     <p rend="justify">Seara, la masă, doamna Deleanu anunţase pe convivi că a doua zi dis-de-dimineaţă se făcea mare grijitură, rugându-i pe toţi să se scoale mai devreme şi să dispară de acasă până la ora dejunului.</p>
                     <p rend="justify">—  La unu fix vă chem cu clopoţelul.</p>
                     <p rend="justify">—  Şi eu, tante Alice? întrebă Monica, nevăzându-se exceptată.</p>
                     <p rend="justify">Doamna Deleanu abia izbutise să-şi stăpânească năvala râsului.</p>
                     <p rend="justify">—  Şi tu.</p>
                     <p rend="justify">—  Şi eu? nu se putu ţine domnul Deleanu.</p>
                     <p rend="justify">Râs general din pricina accentului şcolar al întrebării domnului Deleanu. Doamna Deleanu oftase, ridicând din umeri, dezolată ca şi cum totul s-ar fi descoperit.</p>
                     <p rend="justify">A  doua zi de dimineaţă, după cafea, subt controlul doamnei Deleanu şi al cucoanei Catinca, toţi fură expulzaţi, cu interdicţia formală de-a reveni până la unu. Numai domnul Deleanu fu sechestrat în birou; doamna Deleanu îl socotea incapabil să păstreze un secret mai mult de douăsprezece ore.</p>
                     <p rend="justify">Plecară cu toţii în livadă: Paşa cu pelerina pe umăr, şi uneltele pictoriceşti; Herr Direktor, cu un teanc de ziare; Puiu cu un dosar şi un vraf de literatură juridică; Mircea, cu mânile goale; Monica şi Dănuţ cu mormanul de corecturi al volumului lui Dănuţ – scrupulos, şi cuprins de panica debutanţilor faţă de cele mai neînsemnate greşale de tipar, Dănuţ era la a patra corectură.</p>
                     <p rend="justify">Numai Olguţa lipsea. Pornise cu maşina lui Dănuţ. Din ziua vânătorii de raţe, nu mai încălecase. Făcea zilnic aceleaşi drumuri la gară, dar cu automobilul, automat: dusă de motor.</p>
                     <p rend="justify">         *</p>
                     <p rend="justify">Există un surâs unic al feţei omeneşti, pe care-l au părinţii bătrâni când întâmplător evocă amintirea unui copil al lor, plăpând şi copilăreşte înţelept, care-a murit de menengită la şase sau la şapte ani. Copiii morţi de menengită sunt cele mai sfâşietor de luminoase chipuri ale copilăriei.</p>
                     <p rend="justify">Durerea acelor bătrâni e veche, s-a ros; le-a rămas uneori melancolia. Au descoperit într-o casetă o şuviţă de păr a copilului lor, sau şi-au amintit o vorbă de-a lui, abia glumeaţă. Îl revăd jucându-se liniştit pe covor, cu fruntea gravă şi minutele potolite ca ale înţelepţilor. Nu e zvon de râsete, nici gamă de vorbe subţiri, amintirea acelui copil: e mai mult o tăcere, o pată de soare. Părea mereu preocupat, ca cei care joacă şah. Era blând şi concentrat. Nu supăra pe nimeni. Se pregătea parcă să intre în mormânt, cu faţa lui solemn copilărească, şi mânuţele lui mici, încă de pe atunci ostenite de viaţă, ca aripele pasărilor care-au trecut marea.</p>
                     <p rend="justify">Bătrânii surâd; îl văd copil, îl ştiu mort. La fel surâdea şi copilul lor, când se juca pe covor.</p>
                     <p rend="justify">Acest surâs al feţei omeneşti îl avea dimineaţa de septembre. Şi cerul, şi soarele, şi frunzele, şi iarba, strălucind blând de aceeaşi lumină, îşi aminteau de-o altă lumină a unui april de mult dus, copil rămas în amintire, cu hainele de floare albă, şi ochii lui gravi de prea mult soare.</p>
                     <p rend="justify">Activităţile celor din livadă erau lipsite de concentrare, distrate, diluate în dimineaţa de toamnă. Paşa privea mai mult decât picta. Herr Direktor, întins pe iarbă, cetea fumul ţigării mai mult decât slova ziarelor. Puiu făcea baie de soare, cu ochii închişi şi capul rezemat pe două coduri. Danuţ şi Monica, aşezaţi la masa de subt nuc, renunţaseră la corecturi; cu ochii pe sus, Mircea se plimba. Peste două zile trebuia să plece de la Medeleni. Sfârşea vacanţa cu suflet apăsat. Era numit conferenţiar la Universitate. Primise vestea de curând, fără entuziasm. Viitorul devenise greu pentru el. Nebuneasca speranţă că e iubit de Olguţa îi dezechilibrase viaţa altfel decât la optsprezece ani, când renunţarea la Olguţa îi dăduse, pe lângă melancolie, orgoliul puterii lui. Pierduse acest orgoliu tineresc. Simţea covârşitor nevoia gestului concret de a-şi rezema fruntea pe o mână, de a-şi rezema capul pe un umăr – şi singura mână, şi singurul umăr, pe care fruntea şi capul lui le căutau, erau veşnic depărtate de el, ca o zare de altă zare. Întâia osteneală a tinereţei. Vid împrejur. Gustul amar al vieţii, care face pe bătrâni să-şi întoarne capul spre trecut, şi pe tineri să-şi aplece fruntea în faţa viitorului, cerându-i parcă mai curând pacificarea bătrâneţii.</p>
                     <p rend="justify">Simţea ca o adversitate a vieţii împotrivă-i, o voinţă de a-l micşora, de a-l umili. De când era în liceu, dorise o viaţă limpede, cu linii sobre şi precise, ferită de promiscuitate şi echivoc. La optsprezece ani, o dată cu dragostea, paralel cu marele ei elan, apăruse, cu obscurităţi subterane, sexualitatea. Cedase, tulburându-se adânc. Prima lui metresă fusese o servitoare, oroare, servitoarea Olguţei: Sevastiţa.</p>
                     <p rend="justify">Atunci se desprinsese întâiul gest ostil al vieţii. De-atunci îşi dăduse seama, prin el, că sexualitatea e o putere care nu poate fi ignorată, nici considerată cu dispreţ patriotic, aşa cum era tratată Germania, în timpul neutralităţii, de presa francofilă.</p>
                     <p rend="justify">De-atunci plătise tributul acelor tineri care neştiind, sau neputând să joace comedia sentimentală ca să obţie prin ea gratuitatea actului fiziologic, recurg la procedeul comercial: cumpără. Cumpărase deci ceea ce-i accesibil pungii unui băiat sărac, al cărui ban, numărat, e destinat în primul rând cărţii.</p>
                     <p rend="justify">După ce revenise, însă, din Germania, problema comercial rezolvată până atunci, luase altă înfăţişare. Mircea nu mai era nici student la Bucureşti, nici doctorand în Germania. Era profesor în oraşul Iaşi. Nu se putea înjosi până acolo încât să frecventeze noaptea – cu penibila clandestinitate a funcţionarilor sluţi şi burlaci, a capilor de familie făţarnici şi vicioşi, şi a elevilor de liceu, lubrici cum sunt cânii primăvara – acele lugubre încăperi, adevărate closete publice ale sexualităţii urbane.</p>
                     <p rend="justify">Întâmplarea, nu prudenţa, îl făcuse să descopere soluţia oamenilor prudenţi: metresa, nu profesionista.</p>
                     <p rend="justify">Un anunţ în ziarul ieşan Opinia oferea seria complectă a scrierilor lui A. D. Xenopol, cu preţ modest. Se dusese la adresa indicată, unde făcuse cunoştinţă cu tânăra văduvă a unui profesor de istorie, mort în război, care dorea să desfacă o bibliotecă inutilă pentru ea, şi împovărătoare pentru gospodărie, de vreme ce zilnic ar fi trebuit să scuture praful unor cărţi necitite. Casă curată, cu podele ceruite, plăcută ochiului.</p>
                     <p rend="justify">Cu părul ei lucios castaniu descoperind o ceafă luminoasă, cu ochii ei maliţioşi, zâmbetul ei cărnos şi pufos pe buza de sus, şi neastâmpărul ei robust, care dădea o tresărire trupească vorbelor, văduva părea mai degrabă o şcolăriţă de timpuriu împlinită la trup, purtând uniforma pensionatelor de călugăriţe. Îi oferise dulceaţă, cafea. Cumpărase volumele lui Xenopol, dar biblioteca mai avea şi alte volume interesante. Invitat, revenise. Între timp, văduva se informase despre Mircea. Testamentul defunctului îi interzicea o nouă căsătorie, subt sancţiunea pierderii averii de la el rămasă: casa, un pământ răzăşesc şi pensia. Respectase testamentul, căutând aceeaşi soluţie sexuală pe care o căuta şi Mircea, deopotrivă de dificilă pentru amândoi. Mai întreprinzătoare însă decât Mircea, şi gospodină ordonată pe deasupra, izbutise să-l ducă şi să obţie în ietac, ceea ce apropierea ei îi sugerase lui Mircea în birou.</p>
                     <p rend="justify">Raporturi clare, hotărnicite la cele două ore săptămânale de pat. Practică, şi totodată puternic femeie, văduva găsise exact ce-i trebuia: un băiat tânăr, care să n-o exploateze, nici să n-o compromită.</p>
                     <p rend="justify">Acum, însă, Mircea se simţea incapabil să mai aibă raporturi cu această femeie. Nu mai putea disocia dragostea în două. Actul sexual îi devenea odios, atâta vreme cât se mărginea la contactul fiziologic dintre două trupuri; nu-l mai putea accepta ca până atunci cu titlul de laxativ seminal.</p>
                     <p rend="justify">Vedea deschizându-se în faţa lui ani grei şi tulburi. Dispărea din el privirea dreaptă; începeau priviri piezişe. Un dezechilibru din care se naşte blazarea timpurie, sau viciul.</p>
                     <p rend="justify">Simţea dorinţa vieţii de a-l îndoi sau usca.</p>
                     <p rend="justify">De ce<hi rend="color(#000000)">…</hi>?</p>
                     <p rend="justify">—  Mircea!</p>
                     <p rend="justify">Alexandru Pallă, cu barba în vânt şi pelerina atârnând pe jos, prinsă numai de un umăr, îl ajunse din urmă, suflând greu.</p>
                     <p rend="justify">—.trist anotimp e bătrâneţa! Lucram la o lumină de toamnă. O desprindeam uşor ca fumul din pipă. Ei şi?<hi rend="color(#000000)">…</hi>  Ş-am zvârlit penelul.</p>
                     <p rend="justify">         *</p>
                     <p rend="justify">Pe la douăsprezece se auzi clacsonul maşinei lui Dănuţ. Monica îl ascultă atentă, ridicând ochi întrebători şi îngrijoraţi. Mai trecu multă vreme până când Olguţa apăru pe poarta livezii. Monica-i urmări mersul încet, cu capul aplecat. De câtăva vreme, de câte ori o surprindea pe Olguţa singură, când nu-şi supraveghea mişcările, i se strângea inima.</p>
                     <p rend="justify">Plecă ochii din nou pe corecturi. O auzi apropiindu-se.</p>
                     <p rend="justify">—  Tot corecturi, Monica?</p>
                     <p rend="justify">Glasul era aton.</p>
                     <p rend="justify">Se aşeză pe bancă, între Monica şi Dănuţ, punând mâna pe gâtul Monicăi.</p>
                     <p rend="justify">—  Ce ai, Olguţa?</p>
                     <p rend="justify">—  Nimic.</p>
                     <p rend="justify">—  Ţi-s mânile îngheţate.</p>
                     <p rend="justify">—  M-am spălat. Unde-s ceilalţi?</p>
                     <p rend="justify">—  Prin livadă.</p>
                     <p rend="justify">—  E frumos<hi rend="color(#000000)">…</hi>  Dănuţ, când apare volumul?</p>
                     <p rend="justify">Dănuţ tresări. De ani de zile n-o auzise pe Olguţa spunându-i Dănuţ. Olguţa era cea mai necruţătoare adversară a diminutivelor.</p>
                     <p rend="justify">Şi era ceva în glasul ei, când îi spusese „Dănuţ”, asemănător cu lumina dimineţei de toamnă.</p>
                     <p rend="justify">—  Ştiu eu, Olguţa! Poate că peste o lună. Cum vrei să-ţi leg exemplarul tău?</p>
                     <p rend="justify">—  Scoţi ediţie de lux?</p>
                     <p rend="justify">—  Ştii, chiar de lux nu. Câteva exemplare pe hârtie mai bună, pentru voi.</p>
                     <p rend="justify">—  Om vedea<hi rend="color(#000000)">…</hi>  Lăsaţi corecturile. E frumos afară. Se auzi clopoţelul care-i chema la masă.</p>
                     <p rend="justify">—  Nu-i aşteptăm şi pe ceilalţi? întrebă Monica.</p>
                     <p rend="justify">—  Lasă-i. Mergem împreună: cei trei muşchetari, zâmbi Olguţa, luându-i de braţ pe fiecare.</p>
                     <p rend="justify">Treceau printr-o lumină înaltă şi egal aurie. Frunze galbene şi pete de soare cădeau din pomii cu fructe coapte. Olguţa luase drumul cel mai lung. Era o luminozitate în toate cele, dinlăuntru parcă. Frunzele erau unse cu miere. Livada aştepta din clipă în clipă să devină de cristal sau de metal. Caldă, iarba înălţa uneori miros de mintă şi de busuioc.</p>
                     <p rend="justify">Trecură pe lângă un păr cu fructe galbene ca lămâile coapte, dar mai mici, rotunde şi netede. Un măr bătrân era un cor de arome tinere cu obraji dolofani.</p>
                     <p rend="justify">—  V-aduceţi aminte de merele coapte din bucătărie? îi întrebă Olguţa, evitând cuvântul copilărie.</p>
                     <p rend="justify">Zâmbiră toţi. Sunt întrebări la care nu răspunzi decât zâmbind.</p>
                     <p rend="justify">Ajunseră cei din urmă. Viţa pridvorului se înroşise trandafiriu, albăstrind mai răcoros albastrul cerului de deasupra streşinei.</p>
                     <p rend="justify">—  Hai, copii! îi întâmpină doamna Deleanu.</p>
                     <p rend="justify">Şopti ceva către cei din pridvor, şi toate capetele apărură. Era armonios grupul lor, cu Olguţa la mijloc, cu soare pe obraji şi-n păr, tineri, înalţi.</p>
                     <p rend="justify">—  Mama Grahilor! şopti domnul Deleanu. Ce Dumnezeu! Aveau şi un tată faimoşii Grahi!</p>
                     <p rend="justify">—  Şi-un unchi! sări Herr Direktor, luând braţul Monicăi.</p>
                     <p rend="justify">O  exclamaţie generală se desprinse, când intrară în sofragerie. Flori de-a lungul mesei de gală, o langustă în armura ei stacojie, cupe de şampanie, banane, piersici. Candelabrul din sofragerie era decorat cu viţă roşie. Servitoarele aveau şorţuri albe, pantofi lustruiţi şi ciorapi de-ai fetelor, cârpiţi grosolan,</p>
                     <p rend="justify">—  Ce sărbătoare-i, mamă?</p>
                     <p rend="justify">—.?</p>
                     <p rend="justify">—  O aniversară?</p>
                     <p rend="justify">—.?</p>
                     <p rend="justify">Se întrebau unii pe alţii, fără să descopere cauza acestui aspect de sărbătoare.</p>
                     <p rend="justify">—  Se călugăreşte Herr Direktor! propuse Olguţa.</p>
                     <p rend="justify">—  Da. Intru în ordinul „Benedictinei”, răspunse Herr Direktor, indicând sticla de benedictină, proaspăt adusă de la Bucureşti.</p>
                     <p rend="justify">Se aşezară la masă intrigaţi. În timpul mesei, domnul Deleanu nu-şi găsea astâmpăr; privea felurile de mâncare, numeroase, cum privesc copiii la teatru orchestra care întârzie ridicarea cortinei.</p>
                     <p rend="justify">Întâiul dop de şampanie care izbucni, în clipa când sticlele fură aduse, fu domnul Deleanu. Destupă sticlele, umplu cupele, le repartiză.</p>
                     <p rend="justify">Herr Direktor se ridică, potrivindu-şi monoclul. Măsură în şir pe toţi convivii, făcând parcă un bilanţ, verifică pe dinafară, cu vârful degetelor, conţinutul buzunarului drept al jiletcei, şi strivindu-şi ţigara în scrumelniţă, după un fum suprem, începu, fumegând încă:</p>
                     <p rend="justify">—  Dragii mei, într-adevăr sărbătorim o aniversară. Se împlinesc cincispreze ani de când Kami-Mura a devenit feciorul meu. Slavă Domnului, toţi de-atunci suntem şi acum în jurul aceleiaşi mese. Pe lângă vechii convivi, mai văd cu plăcere pe cucoana Catinca, glorioasă gospodină moldoveancă, adversara muntenilor şi a picturei moderniste; pe Alexandru Pallă, glorios pictor moldovean, adversar al civilizaţiei moderne şi aliatul cucoanei Catinca; pe vechiul meu prieten din Pitar-Moşu, Mircea, fiul cucoanei Catinca, admiratorul picturei moderniste şi al civilizaţiei moderne; şi, în sfârşit, pe nepotul meu Puiu, viitorul decan al baroului Iaşi. Vă rog să iertaţi digresiunea, dar în această casă cu trei avocaţi, nu se putea să nu aduc omagiul digresiunii profesiei atât de bine reprezentată. Dragii mei, acum cincisprezece ani, când mi-am botezat feciorul la această masă – botezându-mă şi eu – cinci oameni erau trişti şi unul singur era vesel. Cel vesel era noul tată; cei trişti, foştii părinţi, fiul şi<hi rend="color(#000000)">…</hi>  surorile.</p>
                     <p rend="justify">Herr Direktor o privi pe Monica. Monica se roşi uşor, plecând genele</p>
                     <p rend="justify">—  Una dintre surori, cea de pică, mi-a schiţat în linii generale obligaţiunile profesiei de tată. Îi mulţumesc acum. Cred că le-am respectat, se adresă Herr Direktor Olguţei. Cealaltă soră, fiica soarelui, zâmbi Herr Direktor privindu-l pe Dănuţ, n-a spus nimica. Dar vă asigur că era cea mai necăjită dintre toţi. Noul tată al fratelui ei o făcea să capete experienţa unui sentiment necunoscut până atunci: antipatia, graţios exprimată prin culorile obrajilor şi palpitaţia genelor. Aşa-i, Monica?</p>
                     <p rend="justify">Monica ridică din umeri, roşindu-se mai tare.</p>
                     <p rend="justify">—  Aşadar, urmă Herr Direktor, pentru Monica, ziua de azi e aniversara unui fapt şi a unei antipatii.</p>
                     <p rend="justify">Dând scaunul la o parte, Herr Direktor se îndreptă spre Monica.</p>
                     <p rend="justify">—  Facem pace, Monica?</p>
                     <p rend="justify">Din tot sufletul, Monica-i întinse mânile. Cu o abilitate de scamator, Herr Direktor îi trecu verigheta pe deget.</p>
                     <p rend="justify">—  Ţi l-am luat pe Kami-Mura, ţi-l restitui pe Dan Deleanu.</p>
                     <p rend="justify">Cuprinzând-o în braţe, o sărută pe amândoi obrajii fierbinţi.</p>
                     <p rend="justify">În zgomot de scaune târşite, paşi precipitaţi şi zăngănit de cupe, Monica deveni prizoniera grupului adunat în jurul ei. Soarele îi lumină părul înnoindu-i aurul. Sângele îi lumina obrajii.</p>
                     <p rend="justify">Dănuţ îşi privea zâmbind verigheta de pe deget, pe furiş, închizându-şi pumnul, deschizându-l.</p>
                     <p rend="justify">Herr Direktor, cu gestul alarmat al unui director de muzeu, care-şi vede periclitată o statuie, din pricina năvalei vizitatorilor, îi îndepărtă pe toţi, invitându-i să-şi reia locurile.</p>
                     <p rend="justify">—  Iorgule, e rândul tău.</p>
                     <p rend="justify">Domnul Deleanu era atât de emoţionat, încât efortul stăpânirii emoţiei îl făcu să ridice fruntea c-un aer sfidător.</p>
                     <p rend="justify">—  Dragă Monica, acum cincisprezece ani, în anul când Grigore ni l-a luat pe Dănuţ, te-am căpătat pe tine. Te-am crescut şi te-am iubit ca pe copiii noştri, şi singura noastră durere era că într-o zi vei pleca din casa noastră, cum pleacă toate fetele de la părinţi, măritându-se. Viaţa a hotărât să fim cruţaţi de această despărţire, căci nevasta lui Dănuţ nu poate să plece din casa părinţilor săi adoptivi. Iată de ce, astăzi, îţi spunem din nou, cu inima plină de o îndoită bucurie: bun sosit în casa ta.</p>
                     <p rend="justify">Din nou, cupele porniră spre Monica.</p>
                     <p rend="justify">—  Şi acum, copii, urmă domnul Deleanu, să facem itinerarul viitorului<hi rend="color(#000000)">…</hi>  Scoase din buzunar un mare plic galben. Am aici două paşapoarte: unul, pe numele Olguţei; celălalt, pe numele doamnei şi domnului Deleanu. Am anticipat puţin căsătoriei: nu vă supăraţi?</p>
                     <p rend="justify">Un inel de zâmbete se formă în jurul mesei, închizând mărgeanul oval al obrajilor Monicăi.</p>
                     <p rend="justify">—  Mai am aici o hârtie de la Ministerul Instrucţiei, prin care se acordă Monicăi un congediu de un an de la catedră, pentru perfecţionarea studiilor… căsătoriei, vorbi domnul Deleanu cu nasul în hârtie. Iată acum şi vederile noastre. Tu, Dănuţ, nu te prea împaci cu profesia mea. Avocatura nu convine temperamentului tău. Cred însă că o catedră la Facultatea de drept nu ţi-ar displace. Profesoratul se împacă mai bine şi cu temperamentul tău şi cu literatura. Din acest punct de vedere, noi toţi am dori ca după căsătorie să pleci cu nevasta ta la Paris, să-ţi iei doctoratul în drept, şi să-l laşi pe tata să-ţi găsească o catedră potrivită cu studiile şi preferinţele tale. Asta-i prima parte a programului; a doua o priveşte pe Olguţa<hi rend="color(#000000)">…</hi>  Vorbi mai încet. Olguţa doreşte să plece în Franţa acuma, în septembre. O rugăm, noi toţi, să amâne plecarea. Căsătoria lui Dănuţ va avea loc în noiembre. Până atunci se vor face pregătirile necesare. Se poate să lipsească Olguţa de la căsătoria lui Dănuţ? Glasul devenise nesigur. După căsătoria lui Dănuţ, plecaţi împreună în străinătate, toţi trei. Fetiţa tatei, te rugăm cu toţii<hi rend="color(#000000)">…</hi>
                     </p>
                     <p rend="justify">Privirile tuturora se îndreptară spre Olguţa. Pumnii îi năduşiseră subt masă; faţa-i era contractată. Dădu numai din cap aprobativ, izbutind să smulgă un zâmbet slab feţei palide.</p>
                     <p rend="justify">Aclamaţii şi urale răspunseră gestului Olguţei.</p>
                     <p rend="justify">Izbucnise cu zboruri un cer de primăvară în sufletele tuturora. Amânarea plecării Olguţei fu semnalul deplinei bucurii. Dispăruse o apăsare, încetase prezenţa unei melancolii. Era ca o nevoie de dans în toţi. Râdeau de nimicuri, frământându-se pe scaune. Fiecare obraz avea aerul că aduce o veste bună. Cupe rămase pline fură deşertate dintr-o dată, şi din nou întinse spre sticlele de şampanie. Domnul Deleanu interpelă evreieşte pe servitori, o sărută pe Olguţa, şi dispăru, revenind cu două sticle negre, prăfuite.</p>
                     <p rend="justify">—  Ultimele, anunţă el. Cotnar roznovenesc de la 1843. Una pentru logodnici, alta pentru Olguţa.</p>
                     <p rend="justify">Olguţa băuse şampanie, bău şi un păhărel de Cotnar. Obrajii i se rumeniseră. Nu vorbea; zâmbea mereu cam somnoros.</p>
                     <p rend="justify">Se făcuse fum în odaie şi anarhie pe masă. Cucoana Catinca declarase că Paşa-i un mare pictor, dar că portretul Olguţei era o regretabilă eclipsă. Paşa convenise. Era atât de vesel, încât ascultase aprobând mereu lecţia de portret servită de cucoana Catinca, oferindu-se chiar să-i facă un portret demonstrativ. Mircea îşi recăpătase verva, fraternizând cu Puiu, admiţând că avocatura e o profesie admirabilă, superioară tuturor celorlalte.</p>
                     <p rend="justify">Toţi aprobau orice. Contradicţiile dispăruseră. Era o totală renunţare la asperităţile şi intransigenţele personalităţii. Stăpânea gestul sufletesc de-a face loc şi celorlalţi. Niciunul n-ar fi îndrăznit să tulbure prin ceva bucuria generală: toţi doreau s-o deservească, înteţind-o.</p>
                     <p rend="justify">Abia pe la trei se sculară de la masă, congestionaţi, vociferând şi gesticulând. Se împrăştiară prin odăi, ducând fiecare partea lui de bucurie. Dănuţ o însoţi pe Monica în odaia ei. Olguţa îi ajunse din urmă.</p>
                     <p rend="justify">—  Să trăieşti, Monica!</p>
                     <p rend="justify">Îi dezmierdă obrajii, sărutând-o lung.</p>
                     <p rend="justify">—  Şi tu, Dănuţ!</p>
                     <p rend="justify">Îl sărută pe obraji.</p>
                     <p rend="justify">Plecă.</p>
                     <p rend="justify">Monica şi Dănuţ intrară în odaie. Tăceau. Jucau razele de soare aeriane mozaicuri galbene, atât de des, încât îţi venea să faci mişcări de înot prin valurile lor iluminate.</p>
                     <p rend="justify">Se opriră în mijlocul odăii. Cu mânile întinse, amândoi îşi priveau inelele lucind în soare.</p>
                     <p rend="justify">—  Intră, Olguţa!</p>
                     <p rend="justify">Cu cafeaua şi păhărelul de coniac în faţă, răsturnat picior peste picior, în fotoliul biroului, domnul Deleanu fuma, privind plafonul cu expresia fericită a jucătorului de cărţi când dă pe faţă un abataj.</p>
                     <p rend="justify">Olguţa se aşeză pe marginea fotoliului.</p>
                     <p rend="justify">—  Papa, prea mult fumezi!</p>
                     <p rend="justify">Îi luă ţigareta din. gură, zvârlind ţigara în scrumelniţă. Ridicându-se de pe marginea fotoliului, umblă în saltarul din dreapta, unde domnul Deleanu îşi ţinea uneltele fumatului, luă o andrea, vată, colonie, şi începu să-i şteargă ţigareta de chilimbar.</p>
                     <p rend="justify">—  Uite ce iesă, papa!</p>
                     <p rend="justify">Vata se făcuse cafenie. Printre gene, domnul Deleanu îi vedea profilul aplecat deasupra ţigaretei. Cu mişcări îndemânatice, înşuruba vata în vârf, o muia în colonie, cufundându-o energic în tubul de chilimbar. Repetă operaţiunea până când vata ieşi curată. Privi tubul în zare: nu se mai vedea nici o umbră cafenie.</p>
                     <p rend="justify">Un uşor sforăit. Întoarse capul: domnul Deleanu adormise cu capul pe speteaza fotoliului.</p>
                     <p rend="justify">Somnul îl îmbătrânea. Îl privi lung, îi alintă cu vârful degetelor aburul mătăsos de pe tâmple şi ieşi în vârfuri.</p>
                     <p rend="justify">         *</p>
                     <p rend="justify">Mergea încet prin lumină spre căsuţa lui moş Gheorghe, în haină uşoară de vară, cu braţele goale şi capul descoperit.</p>
                     <p rend="justify">Stăruiau în văzduhul toamnei zvonurile verii, nazal, ca zbârnâitoarea unui zmeu depărtat.</p>
                     <p rend="justify">Rândunelele plecaseră, luându-şi arabescurile negre, lăsând cerului, goală, culoarea tare, albastrul dur.</p>
                     <p rend="justify">Întâlni un flutur alb. După câţiva paşi fluturele devenise o amintire depărtată, ca palpitând în lumina altor ani. Tot ce vedea, după ce rămânea în urmă, se îndepărta iremediabil în trecut. Nu întorcea capul. Mergea drept înainte. Ajunse lângă prispa casei numai cu umbra ei. O privi: umbra Olguţei. O lăsă în lumina galbenă a după-amiezei de toamnă.</p>
                     <p rend="justify">Intră în casă. Închise uşa cu cheia.</p>
                     <p rend="justify">Focul din vatră era pe sfârşite; îl făcuse pe la douăsprezece Oţăleanca, subt privegherea Olguţei. Mai puse câteva lemne. Se aşeză pe laviţă. Îi era inima grea ca o amforă umplută cu lut.</p>
                     <p rend="justify">Ferestruicele căsuţei erau atât de mici, încât în lumină păreau două icoane îmbrăcate în aur, cu chipurile şterse, faţă-n faţă aşezate cu cele de pe părete, posomorite în umbra lor arsă.</p>
                     <p rend="justify">14 septembre. La far, în faţa mării, logodna ei<hi rend="color(#000000)">…</hi>  Viaţa ei se isprăvea astăzi, 12 septembre. Zilele viitorului, rupte din viaţă, cântară, căzând în lumina lor depărtată.</p>
                     <p rend="justify">La munte, printre culmile pădurilor de brazi, spre seară, brazii sunt negri; tăcerea, gravă; cerul, solemn.</p>
                     <p rend="justify">Lumina se împarte ca o mulţime în strane. Între doi brazi e o lumină, între alţi doi brazi e altă lumină: aceeaşi lumină, dar despărţită, trup lângă trup.</p>
                     <p rend="justify">Pădurile de brazi sunt pline de trupurile luminii, ca timpul de zile între nopţi.</p>
                     <p rend="justify">Nalţi sunt brazii, drepţi şi negri, de-a dreapta şi de-a stânga luminii dintre ei, care e naltă, dreaptă, limpede şi palidă. Câte două facle stinse, de o parte şi de alta a unui mucenic de argint.</p>
                     <p rend="justify">E  veselă ca un copil lumina pe câmpiile cu zări deschise şi pe mările fără hotar – dar între brazi, închisă între trunchiuri, cu stinse facle, lumina e tristă, neclintită în moartea ei palidă.</p>
                     <p rend="justify">Şi de departe se desprinde un acord, altul<hi rend="color(#000000)">…</hi>  Abia le auzi. Cometele, în clipa când apar cu razele lor lungi prelinse în azur, dacă, în loc să fie armonii de lumini, ar fi de sunete, aşa ar plânge dintr-o zare până-n altă zare.</p>
                     <p rend="justify">Cântă un bucium la munte, aerian, lângă cer, ca aurora boreală, prin imensităţi pure.</p>
                     <p rend="justify">Lumina a murit palidă şi dreaptă între brazi, şi viaţa în afară e un bucium care plânge cu acorduri lungi, venind din viitor până-n trecut.</p>
                     <p rend="justify">Viaţa plângea din depărtarea de lumină a viitorului, deasupra sufletului neclintit în gândul morţii, ca lumina în pădurile de brazi.</p>
                     <p rend="justify">         *</p>
                     <p rend="justify">12 septembre 1922 „Dragă Monica, Tu vei înţelege şi vei şti să ierţi pe cea mai bună prietenă a ta, care trebuie să întunece întâia zi fericită a viitorului tău.</p>
                     <p rend="justify">Am cancer.</p>
                     <p rend="justify">Pe scurt: la Paris mi s-a făcut o operaţie la sânul drept, pe când tu erai în Pirinei, la Andrée Bertrand. N-aţi ştiut nimic, nici tu, nici Paşa, fiindcă de pe atunci mă temeam. Tumoarea s-a refăcut, progresând vertiginos. Am scris hirurgului care mă operase la Paris o scrisoare iscălită Iorgu Deleanu. Îl somam ca tată, să spuie adevărul. I-am arătat că pentru o femeie operaţia la sân e o mutilare prea gravă şi că numai primejdia cancerului ar justifica-o. A răspuns telegrafic, recomandând operaţia imediată: extirparea sânului. Scrisoarea lui, sosită astăzi dimineaţă, vorbeşte de sarcom canceros, arată fără înconjur gravitatea, orientându-se şi după examenul primei tumori, şi după scurtul timp care-a trecut de la operaţie până la refacerea tumorii.</p>
                     <p rend="justify">Slavă Domnului! Am fost cruţată de minciună şi de îndoială.</p>
                     <p rend="justify">Scrisoarea hirurgului afirmă evaziv că mai pot trăi încă mulţi ani. Cum? nu spune. Dar eu ştiu. Bunica mea aşa a trăit, din spital în spital, din sanatoriu în sanatoriu, de la Viena la Paris, de la Paris la Londra, lăsând pretutindeni bucăţi de carne putredă. Urmează mirosul de cadavru, morfina şi restul.</p>
                     <p rend="justify">Nu-mi simt puterea să duc astfel de viaţă, fiindcă iubesc, Monica. Vania trăieşte. E în ţară. Mă iubeşte. Poimâne, 14 septembre, trebuia să plec cu el în America. Vezi<hi rend="color(#000000)">…</hi>
                     </p>
                     <p rend="justify">M-am gândit, Monica, nopţi de-a rândul la voi toţi. Veţi suferi. Dar rămâneţi împreună. Vania rămâne singur. Şi totuşi, nu pot ezita. De opt zile am primit telegrama de la Paris, de opt zile am certitudinea absolută că am cancer, şi de opt zile ezit, deşi zi cu zi tumoarea creşte. E îngrozitor. Încă două zile, şi aş fi plecat, l-aş fi întâlnit pe Vania, aş fi fost fericită, aş fi sperat într-un miracol, aş fi trăit mai departe, infirmă, cerşind viaţă, cerşind dragoste, cerşind milă.</p>
                     <p rend="justify">Nu! Sunt suveranul vieţii mele. Liberă, v-am sacrificat pe toţi lui Vania, drăgostii mele pentru Vania; o voi sacrifica şi pe ea, acuma, când văd că încep să devin robul vieţii mele. De opt zile, Monica, mi-e milă de mine, trăiesc din milă. Când am primit telegrama de la Paris, am primit şi o scrisoare de la Vania: îmi scria zilnic. Am vrut să sar cu automobilul într-o râpă, să isprăvesc scurt: era atât de simplu şi de imediat! Dar a doua zi trebuia să-mi vie o scrisoare de la Vania. Am trăit încă o zi, pentru scrisoarea aşteptată. Aşa trăiesc de opt zile. În scrisoarea de astăzi Vania mă anunţă că e la Constanţa, unde mă aşteaptă. Nu ştie nimic. N-am avut curajul să-i scriu adevărul. Tremuram la gândul c-ar fi putut veni lângă mine. El e stăpânul meu. L-aş fi urmat.</p>
                     <p rend="justify">Asta-i tot.</p>
                     <p rend="justify">Acuma iată ultimele mele dorinţi. Prin testamentul pe care-l pun într-un plic separat, îţi las toată averea mea, cu următoarele obligaţii netrecute în testament:</p>
                     <p rend="justify">1. Jumătate din avere să fie la dispoziţia lui papa.</p>
                     <p rend="justify">E  hărţuit de datorii pe care le plăteşte muncind cum nici un om de vrâsta lui nu mai munceşte. După moartea mea, dacă va mai putea să muncească, să-i fie munca o distracţie, nu o nevoie. Să vorbeşti numai tu cu el, după vreo lună de la moartea mea, spunându-i în numele meu că-i interzic să refuze această ultimă solicitudine a afecţiunii mele. Îl rog.</p>
                     <p rend="justify">2. Să-l trimiţi pe Puiu la Paris să-şi facă doctoratul în drept, pensionându-l lunar timp de doi sau trei ani în aşa fel încât să poată duce o viaţă decentă, fără de privaţiuni. Trebuie scos, acuma cât e tânăr, din mediul avocaturii provinciale. Să se deprindă la Paris, muncind în alt mediu, fără de mediocrele succese ale avocaturii, să stimeze altăceva decât şmecheria. Într-o măsură, Puiu e copilul meu. Ţi-l las ţie.</p>
                     <p rend="justify">3. Să-i serveşti babei o mie de lei pe lună, până la moartea ei, indiferent dacă rămâne la noi sau pleacă. Şi să ai tu grijă să rămâie.</p>
                     <p rend="justify">Pe tine şi pe Dănuţ vă rog să nu mai plecaţi în străinătate, deocamdată. Credinţa mea e că Dănuţ n-are nevoie de doctorat în drept, nici de profesorat. Spune-i că am toată încrederea în cariera lui de scriitor. Voinţa care-i lipseşte în viaţă o are în scris. Pe el nu l-a alterat nici avocatura, nici viaţa de provincie, şi nu-l vor altera, mai ales alături de tine. Casa noastră nu trebuie să rămâie goală. Cu voi începe o viaţă nouă. Poate că vor mai răsuna glasuri de copii în casa noastră, dând şi casei, şi părinţilor noştri ceea ce le lipseşte. Sărută pe mama şi pe tata, roagă-i să mă ierte şi spune-le că i-am iubit frumos şi drept.</p>
                     <p rend="justify">Transmite lui Herr Direktor, lui Paşa, lui Mircea şi mamei lui afectuoasa mea îmbrăţişare. Caută de-l vezi la Iaşi pe doctorul Prahu. E bolnav, înăcrit şi bătrân. Ajută-l. Nu-l lăsa în mizerie. E îngrozitor de singur.</p>
                     <p rend="justify">Tu mă cunoşti, Monica. Am trăit cincisprezece ani împreună. Doresc ca, prin tine, tot ce-a fost afecţiune şi solicitudine în mine să continue. Desigur că uit multe lucruri în această clipă grea. Ţi le vei aminti tu, în locul meu, făcând ceea ce aş fi făcut eu. Veghează, mai ales, să nu se prăbuşească nimic din casa noastră. Să îmbătrânească toţi, strânşi în jurul tău şi al lui Dănuţ. Fă tot posibilul ca papa să renunţe la necontenitele lui călătorii. Să rămâie cu voi la Iaşi.</p>
                     <p rend="justify">Roagă-l şi pe Dănuţ să facă în amintirea mea efortul de-a ieşi din el, de-a râde, de-a glumi, între voi, acasă, restaurând golurile.</p>
                     <p rend="justify">Şi acum, Monica, o ultimă rugăminte, cea mai grea. În ziua de 14 septembre, adică poimâne, Vania mă aşteaptă, de la patru în sus, la farul din Constanţa. Trebuia să ne logodim acolo. Du-te în locul meu, neapărat. Am lăsat instrucţiuni imperioase în testament să fiu îngropată la Iaşi, în cavoul familiei, în ziua de 16 septembre. Ai timp să te duci şi să te întorci.</p>
                     <p rend="justify">Monica dragă, mi-e milă de tine, dar ce vrei să fac? Lui nu-i pot scrie altăceva decât că-l iubesc.</p>
                     <p rend="justify">Du-te.</p>
                     <p rend="justify">Cere-i inelul meu de logodnă. Să mi-l pui pe deget. Am acest drept. Sunt logodnica lui şi voi rămânea logodnica lui şi atunci când inelul va străluci pe o falangă uscată.</p>
                     <p rend="justify">Du-i din partea mea această fâşie de rochie, în amintirea celei mai frumoase zile a vieţii mele. Am petrecut-o cu Vania la Bălţi. El ştie.</p>
                     <p rend="justify">Monica, spune-i că nu pot să-i scriu. Va înţelege.</p>
                     <p rend="justify">Fii cu el cum ai fost cu mine, când Vania, pentru noi, era mort. Spune-i că strâng în braţe şi sărut întreg pământul pe care i-l las pustiu.</p>
                     <p rend="justify">Dacă întâmplător mai primesc mâne o scrisoare de la Vania, du-i-o.</p>
                     <p rend="justify">Olguţa.”</p>
                     <p rend="justify">Tremura, tremura. Îi tremura trupul, îi tremurau buzele, îi tremura bărbia.</p>
                     <p rend="justify">Dragostea ei! Dragostea ei! Rândunică aruncată în convoiuri de gheţari!</p>
                     <p rend="justify">         „Dragă papa, Tu ai fost cel mai scump camarad al meu, din copilărie şi până astăzi<hi rend="color(#000000)">…</hi>”</p>
                     <p rend="justify">Nu mai putea. Fără glas, scânci, închizând ochii. Capul îi căzuse pe măsuţa de scris. Respira învălmăşit. Îşi urni din nou capul greu, cu un abur pe ochi. Se ridică. Se lăsă pe marginea laviţei. Ca la cânii care trag a moarte, capul îi era aplecat; prea greu pentru puterea trupului.</p>
                     <p rend="justify">Se ridică din nou, luă scrisoarea şi telegrama doctorului Mass, dându-le pe foc.</p>
                     <p rend="justify">Flăcări iuţi izbucniră. Era o căldură înnăbuşitoare în încăperea mică. Luă scrisorile lui Vania, le strânse în braţe cu toată puterea; durerea sânului răspunse ascuţit. Se aşeză pe un scăunaş, la gura vetrei. Cu o mişcare de mamă care ajută primii paşi ai copilaşului, ţinându-l cu minele de umeri, vârî scrisorile în gura sobei. Flăcările dansară. Închise ochii. Ca un soare de vară, căldura scrisorilor arse îi juca pe obraji.</p>
                     <p rend="justify">Se întunecă. Un morman negru ca o haină de doliu. Se ridică. Se duse în tindă.</p>
                     <p rend="justify">Descuie uşa.</p>
                     <p rend="justify">Să fugă!</p>
                     <p rend="justify">Gândul izbucni atât de violent, încât o zgudui, înălţând-o dreaptă ca o flacără supremă.</p>
                     <p rend="justify">Se îndoi din nou.</p>
                     <p rend="justify">Se întoarse în odaie. Luă din valiză revolverul. Se aşeză pe laviţă, rezemându-şi coasta de mormanul de perne. Tresărea un spasm de plâns fără lacrimi în muşchii obrazului. Revolverul devenise prea greu, ca tras de-o altă mână. Îşi odihni mâna cu revolverul, ducând-o pe genunchi. Cu mâna stângă îşi căută inima.</p>
                     <p rend="justify">Era îmbrăcată eu rochia de „Esmeraldă”. Din corsaj smulsese fâşia trimisă lui Vania. Roşeaţa soarelui din apus o îmbrăca în ape portocalii, de culoarea rochiei, înlocuind fâşia desprinsă. Ca să asculte inima, îşi ţinu respiraţia. Avea o arsură de ger în toate încheieturile, şi fruntea-i năduşea în valuri, lăsându-i gust sărat în colţurile buzelor.</p>
                     <p rend="justify">Mâna cu revolverul se înălţă, îndreptând ţeava spre degetul care marca locul inimii.</p>
                     <p rend="justify">Degetul cel gros al mânii drepte pândea inert pe trăgaci.</p>
                     <p rend="justify">Privi lumina, c-un surâs mirat.</p>
                     <p rend="justify">Era ca o tăcere încremenită a unei mulţimi, în preajma panicei sau a uralelor.</p>
                     <p rend="justify">În lacătul inimii glonţul intră.</p>
                     <p rend="justify">Viaţa năvăli afară.</p>
                     <p rend="justify">Ploaie de stele, zilele viitorului căzură în noapte.</p>
                     <p rend="justify">Capul bălăbăni, descumpănit.</p>
                     <p rend="justify">Trupul căzu, ca aruncat din galop, cu săgeata în inimă.</p>
                     <p rend="justify">Pleoapele se zbătură pe ochii albi.</p>
                     <p rend="justify">Tăcerea fu de moarte, în faţa icoanelor.</p>
                     <p rend="justify">IV.</p>
                     <p rend="justify">Vânătă şi verde, marea îşi înălţase statura de valuri, tunete şi spume.</p>
                     <p rend="justify">Ferestrele odăii Monicăi, deschise, aspirau ceaţa sărată.</p>
                     <p rend="justify">Răsună o bătaie în uşă. Stărui. Jupâneasa intră, aducând o ceaşcă de cafea neagră. Monica tresări, dându-se îndărăt; văzu, oftă, mulţumi. Jupâneasa ieşi.</p>
                     <p rend="justify">De două zile, fiecare om, fiecare mişcare, îi dădeau fiori în spate, cutremurând-o. S-aştepta mereu s-audă un gemăt, o prăbuşire, un plânset, un ţipăt strident. Aşa lăsase Medelenii. Nesomnul de două nopţi o chinuia palidă pe marginea coşmarului. Moţăia mergând şi stând şi sărea înfricoşată la orişice mişcare, străbătută de panica aceluiaşi gemăt de geamandură şi de aceeaşi vedenie de casă prăbuşită în întuneric, uşi deschise, ferestre date-n lături, umbre alergând cu lămpi, ochi rătăciţi, gesturi demente<hi rend="color(#000000)">…</hi>  Mirosul de tămâie nu-i mai ieşea din nări. Odaia copilăriei lor fusese prefăcută în cameră mortuară. Olguţa, întinsă cu faţa în sus, în straniu somn de statuie cufundată în apă; două lumânări arzându-i la cap; domnul Deleanu, pe marginea patului, scofâlcit, plângând cu gura deschisă şi ştergând cu batista obrajii Olguţei, ca şi cum ea ar fi plâns; şi Herr Direktor, fără monoclu, stând pe un colţ de scaun, cu fruntea plecată şi buza răsfrântă.</p>
                     <p rend="justify">În odaia doamnei Deleanu, miros de eter; bocete în bucătărie şi o tăcere grea, sfărmată de gemete. Vorbele pieriseră.</p>
                     <p rend="justify">Îşi rezemă capul de marginea patului, simţind cu tâmpla, răceala barei metalice.</p>
                     <p rend="justify">Aţipi.</p>
                     <p rend="justify">Iar răsună o ciocănitură la uşă. Jupâneasa intră.</p>
                     <p rend="justify">—  Domnişoară<hi rend="color(#000000)">…</hi>
                     </p>
                     <p rend="justify">O atinse pe umăr. Monica sări.</p>
                     <p rend="justify">—  Ce-i?</p>
                     <p rend="justify">Clipi des, cu mânile pe inimă.</p>
                     <p rend="justify">—.întreabă birjarul dacă nu-i daţi drumul?</p>
                     <p rend="justify">Îşi scoase ceasul din valiză: erau patru şi zece. Îşi trecu mâna pe frunte. La patru trebuia să fie la far. Luă scrisorile: a Olguţei şi a lui Vania, ultima venită a doua zi după moartea Olguţei.</p>
                     <p rend="justify">Se coborî în goană pe scări, se sui în trăsură.</p>
                     <p rend="justify">—  La far.</p>
                     <p rend="justify">Trăsura porni, cotind pe bulevard. În preajma mării vântul bătea atât de tare, încât marea părea invizibil prelungită în văzduh, dincoace de ţărm.</p>
                     <p rend="justify">Îşi strânse gulerul paltonului. Dădu drumul trăsurii. Sui scările. Începu să alerge. Se opri să respire. Iar alergă. Digul era pustiu; duduia de furtună ca o inimă grea. Cu salturi de pantere îmbăiate, valurile săreau, aruncându-şi spumele pulverizate peste dig, lăsând ochiuri de apă şi bură de ploaie.</p>
                     <p rend="justify">Nici un vapor pe mare, nici o pânză. Zare vânătă, mare clocotind de spume sure, nouri ca turme de boi în vijelie.</p>
                     <p rend="justify">Ritmic, vaiet de enormă cucuvaie, uuitul geamandurei: Unu<hi rend="color(#000000)">…</hi>  Uuu<hi rend="color(#000000)">…</hi>  Uuu<hi rend="color(#000000)">…</hi>
                     </p>
                     <p rend="justify">Ajunse la far. Respiră adânc. Trecu înainte. Privi. Nimeni. Pustiu. Marea.</p>
                     <p rend="justify">Se răsturnase parcă o statuie al cărei piedestal era întregul pământ.</p>
                     <p rend="justify">—  Vania!</p>
                     <p rend="justify">Îi răspunse urletul mării cu spumele vâlvoi.</p>
                     <p rend="justify">Grea, inima i se scufunda cu fiecare bătaie. Se aşeză jos, pe lespede.</p>
                     <p rend="justify">Aşteptă. Aşteptă.</p>
                     <p rend="justify">Nimeni.</p>
                     <p rend="justify">Marea, marea, marea<hi rend="color(#000000)">…</hi>
                     </p>
                     <p rend="justify">Plângeau alţi ochi prin ochii ei, pe obrajii albi, slăbiţi, deasupra buzelor amare.</p>
                     <p rend="justify">Scrisoarea lui Vania! Îşi şterse ochii. Scoase scrisoarea din buzunar. O privi.</p>
                     <p rend="justify">Avea ea dreptul s-o deschidă?</p>
                     <p rend="justify">Da. În această clipă, ea era Olguţa, ea era dragostea şi suferinţa Olguţei.</p>
                     <p rend="justify">—  Aa!</p>
                     <p rend="justify">Monica se repezi, cu braţele întinse. Foaia de deasupra zburase pe mare, smulsă ca de o mână enormă. Cealaltă foaie palpita foşnind în degetele încleştate ale Monicăi.</p>
                     <p rend="justify">Se aşeză din nou pe lespedea de piatră, ţinând foaia rămasă, ci amândouă mânile, acoperind-o ca pe o flacără.</p>
                     <p rend="justify">         „. Asta-i viaţa mea, Olguţa.</p>
                     <p rend="justify">Ce-am făcut? Pentru ce-am trăit? Ce-am adus eu vieţii? Nimic! La o vrâstă când dragostea dă culmi tinereţei, sau ucide, eu am fugit de ea. Gândeşte-te bine. Eram tânăr, ca tine. Femeia pe care-o iubeam – o iubeam cum la douăzeci şi ceva de ani iubeşti. Erau în mine mai multe biserici înălţate pentru ea, decât a înălţat lui Dumnezeu imperiul rusesc. Această femeie m-a îngrozit. Dacă eram viu, mă ucideam o dată cu dragostea, sau o iubeam mai departe, cu scârbă, cu ură, cu revoltă şi blesteme – dar o iubeam. Omul viu aduce drăgostii cerul şi iadul său, şi rămâne lângă ea. Eu am fugit, am suferit, am uitat, şi am trăit, despărţindu-mă şi de dragoste, după ce mă despărţisem de părinţii mei, de ţara mea, de credinţele mele, de tot.</p>
                     <p rend="justify">Ce-am făcut? Nimic! Sunt omul care veşnic a fugit de ceva sau de cineva, în altă parte, şi de-acolo iar, şi iar.</p>
                     <p rend="justify">Pe cine căutam? Ce căutam?</p>
                     <p rend="justify">Mă întorc îndărăt, în faţa vieţii mele, şi mă îngrozesc. Unde n-am fost? Ca vasul fantomă, am călătorit mereu, pretutindeni, gonit de-o veşnică nelinişte, şi am trecut prin toate cele, fără ca nimic să mă atingă, să mă lovească, să mă oprească. Sunt un strigoi. Exist pentru alţii ca nourii, dar pentru mine nu exist, şi nici viaţa nu există pentru mine. Trec prin ea ca o fantomă. Eu nu cunosc triumful obstacolului care te face să exişti, dându-ţi dorinţa să înlături ceva, apărându-te sau făcându-ţi loc.</p>
                     <p rend="justify">Trec. Sunt abur, neant. Sunt abstract. Trec prin lumea concretă, ca mânat de un blestem, fără consistenţă, fără popas. Odihna şi zbuciumul făpturilor concrete, mie nu mi-s date.</p>
                     <p rend="justify">Tatăl meu mi-a dat acest trup de uriaş, iar mama mea a aruncat în mine seminţa de vânt a tătarilor nomazi din care se trăgea – dar suflet niciunul nu mi-au dat. Uriaşul moldovean şi mica tătăroaică s-au iubit. Dar eu nu sunt copilul iubirii lor; eu sunt blestemul neamului tătar, corcit cu sânge de ghiaur, şi blestemul boierilor moldoveni corciţi cu sângele neamului care le-a ucis străbunii.</p>
                     <p rend="justify">Fug. Asta-i viaţa mea. De nimic şi după nimic, dar fug. Mă târăsc pe faţa pământului fără să încolţesc nicăieri. Lunec, viaţa nu mă acceptă. N-am aderenţe la viaţă.</p>
                     <p rend="justify">Pot eu să trec asupra ta, blestemul acestor două neamuri încrucişate-n mine? Pot eu, la această vrâstă să cred în miracolul iubirii, când în tinereţă am trecut prin ea ca aburul prin munţi, şi m-am lepădat de ea, fugind mereu?</p>
                     <p rend="justify">Nu! În faţa ta, mai ales, eu, omul fără suflet, fără consistenţă, n-am dreptul să înalţ cuvântul iubire. Flacăra lui au avut-o părinţii mei; mie mi-au lăsat cenuşa şi vântul care-o poartă.</p>
                     <p rend="justify">Rupe scrisorile. Uită vorbele mele. Uită-mă. Dacă exist pentru tine, alungă-mă, cum mă alungă pământul. Sunt o umbră, nu sunt un om. Lumina tinereţei tale mă va alunga. Nu pot să te înşel. Iubirea ta pentru mine – mă închin în faţa ta – e mai grea decât blestemul lăsat din părinţi; e pedeapsa vieţii împotriva strigoilor care-au cutezat să privească soarele. Rămas bun, Olguţa. Mânile mele nu îndrăznesc să te binecuvânteze. Îmi plec genunchii în faţa ta. Iartă-mă şi uită-mă.</p>
                     <p rend="justify">Vania.”</p>
                     <p rend="justify">         *</p>
                     <p rend="justify">Scrisoarea era udă de bură marină. Căzu. Spumele o cuprinseră în clocotul lor. Monica se ridică încet. Era atât de tristă viaţa, încât marea se deschidea înainte, ca un drum de pace şi odihnă.</p>
                     <p rend="justify">Porni spre viaţă cu umerii plecaţi.</p>
                     <p rend="justify">EPILOG.</p>
                     <p rend="justify">Mircea se deşteptă trist. Prin somn se oprise alt suflet asupra lui, muzicalizându-l, lăsându-i ca o moarte de acorduri dulci şi ca dispariţia unei suflări de primăvară.</p>
                     <p rend="justify">O  visase pe Olguţa, sau poate-şi visase sufletul care-o iubise pe Olguţa. Vibra încă o atingere a inimii lui, dând sunetul straniu al instrumentelor de coarde, demult necântate.</p>
                     <p rend="justify">Urmă o senzaţie de pustiu, de îndepărtare, de exil – şi se deşteptă de-a binelea în ietacul conjugal.</p>
                     <p rend="justify">Era atât de ireal delicată mâhnirea pe care i-o lăsase somnul – fior de stea desprinsă – încât tot ce-i văzură ochii îi păru grosolan şi brutal. Zâmbi mirat şi amar, cu tulburarea copiilor când le vine să plângă din senin.</p>
                     <p rend="justify">Dacă o ciocârlie transformată prin metamorfoză în raţă, şi-ar aminti de un zbor în soare, pe când era ciocârlie – la fel s-ar mira, privind în jur decorul familiar. Mirosea a oţet de trandafiri, acrit în căldura de ietac ermetic închis, cu storurile trase.</p>
                     <p rend="justify">Răcise cu o zi înainte la o întrunire politică. Se înapoiase afon, terorizat de aprehensiunea unei pneumonii, plin de exagerări pesimiste.</p>
                     <p rend="justify">I  se acoperiră obrajii de roşeaţa ruşinii, gândindu-se că se alintase ca un copil răsfăţat, care pentru o simplă tăietură la deget sau un inofensiv gutunar, exploatează afecţiunea alarmată a părinţilor. Pe când trăia cucoana Catinca, n-ar fi îndrăznit niciodată să joace rolul copilului răsfăţat. Mama lui îl iubea, dar cu o energie spartană, care excludea diminutivele şi în vorbă şi în faptă.</p>
                     <p rend="justify">Şi la Berlin, în timpul doctoratului, trăise izolat, îngrijindu-se singur de câte ori era bolnav, cu un optimism întotdeauna robust, bărbăteşte.</p>
                     <p rend="justify">Viaţa conjugală îl transformase. Bărbat în viaţa socială, devenea treptat mai copil, în viaţa de acasă.</p>
                     <p rend="justify">Se căsătorise după moartea mamei lui, cu văduva profesorului de istorie, demult metresa lui. După moartea Olguţei o părăsise. Trecuseră câteva luni. Primise într-o zi o scrisoare stângace şi tristă, umilă şi discretă, care-l înduioşase. În timpul cât o cunoscuse ca metresă, nu-i bănuise nici o aptitudine pentru melancolie. Veselia ei era veşnicul ei neastâmpăr, cum râsul stupilor nu-i decât răsunetul activităţii albinelor. Scrisoarea ei îi semnalase prezenţa unui suflet, acolo unde văzuse numai un trup. Îşi reluase vizitele, sărbătorit ca un stăpân. Treptat le îndesise, prelungindu-le. Moartea Olguţei îl debilitase, dându-i nevoia răsfăţului feminin. Acolo îl avea.</p>
                     <p rend="justify">După moartea cucoanei Catinca – a doua moarte – se îngrozise de singurătatea casei lor.</p>
                     <p rend="justify">Câtăva vreme, dormise dincolo, în casa văduvei. Apoi se căsătorise, aducându-şi soţia în casa lui. Marieta Balmuş era tot atât de activă şi bună gospodină ea şi cucoana Catinca. Mircea trăia exact în aceleaşi condiţii de curăţenie ordonată, confort substanţial şi hrană moldovenească, ale copilăriei şi adolescenţei lui.</p>
                     <p rend="justify">Trupeşte, Marieta Balmuş era soţia lui, dar sufleteşte era mama lui, sentimentul maternităţii, nesatisfăcut în această femeie normală, înlocuindu-l pe acel al drăgostii, inaccesibil în puritatea lui înaltă, acestei femei perfect echilibrate, calme, practice, lipsită de orşice romanţiozitate. Dar această tardivă maternitate, deviată spre un bărbat, mai puţin neliniştitoare decât iubirea, era mai învăluitoare, mai adormitoare, făcând din Mircea vasalul suveranităţii ei. În casa lui, era copilul soţiei lui. Pe nesimţite devenise „Puiule” în gura nevestei lui, în inima ei, în casa lui, şi la urmă, în atitudinile lui din viaţa intimă. Ea ţinea banii, dându-i cât îi trebuia. Ea îi cumpăra cămeşile, crăvăţile, ciorapii. Cu ea se ducea la croitor, când îşi comanda haine. Jumătate din personalitatea lui era tutelată, cu deplinul lui consimţământ şi spre profunda lui satisfacţie. Avea sentimentul că nevasta lui se sacrifică exclusiv pentru el, asumându-şi grijile mărunte – cele care ostenesc mai meschin sufletul – cu un devotament care-l înduioşa. Suma acestor înduioşări zilnice, exaltate de recunoştinţă, îi dăduse lui Mircea, de la o vreme, credinţa că o iubeşte.</p>
                     <p rend="justify">Jumătatea de suflet autonomă era gata să accepte tutela. Până atunci, Mircea, care în viaţa casnică se supunea orbeşte bunului-simţ şi spiritului practic al soţiei lui, n-o consulta niciodată asupra activităţilor lui publice. Continua să facă politică ţărănistă, lucra la Universitate cu studenţii lui, şi publica studii acerbe în Viaţa contimporană.</p>
                     <p rend="justify">Într-o zi, după un dialog avut pe dormeza din ietac, spre seară – Mircea şedea întins cu capul pe genunchii nevestii lui – Marieta îi zdruncinase credinţa în ţărănism.</p>
                     <p rend="justify">Marieta era o veche abonată a Universului. Ţărănismul era tratat în consecinţă, dar de gura unei femei eu trup pietros, care adoră capul de pe genunchii ei, dezmierdat după fiecare vorbă, sărutat după fiecare rudiment de revoltă verbală. Marieta îi arătase că hoţi sunt în toate partidele politice, dar că fiecare partid politic are şi un egal procent de oameni oneşti, care doresc fainele ţării pe căi mai paşnice decât acele indicate de partidul ţărănesc. Intrând la liberali, Mircea şi-ar fi putut valorifica altfel decât pierzându-şi sănătatea în întruniri judeţene, inteligenţa şi cultura lui; ar fi putut ajunge deputat, poate ministru, şi binele pe care niciodată nu l-ar fi putut face într-un partid de veşnică opoziţie, l-ar fi putut realiza având un rol efectiv în organizarea socială. Pe lângă aceasta, devenind liberal, viitorul lor ar fi căpătat alte perspective: un voiaj în străinătate, tot felul de înlesniri materiale etc<hi rend="color(#000000)">…</hi>
                     </p>
                     <p rend="justify">După câteva luni de astfel de convorbiri, Mircea era din nou înduioşat – şi altfel decât până atunci – de solicitudinea Marietei pentru viitorul lui. Înscrierea la liberali devenise fapt necesar ca o răsplată a Marietei. Fusese felicitat pentru această înscriere de atâţia oameni care-i preziceau un viitor strălucit, încât Mircea îşi dădu seamă că oamenii nu sunt atât de răi cum par, şi că e mai agreabil să trăieşti între prieteni, găsind şi-n afară atmosfera de acasă, decât să stai mereu la pândă printre duşmani, venind zilnic acasă, ostenit, frânt, amar.</p>
                     <p rend="justify">Liberalii îl numiseră profesor universitar. Sărbătoriseră în doi acest succes al Marietei.</p>
                     <p rend="justify">—  Marieta, uite un volum care merită să fie înjurat. Ce spui?</p>
                     <p rend="justify">—  De cine-i, Puiule?</p>
                     <p rend="justify">Îi spunea numele autorului. Marieta se informa. Dacă autorul n-avea rude sau prieteni care-ar fi putut îngreuia cariera lui Mircea, recenzia crâncenă apărea. Altfel, Mircea tăcea, alegându-şi alt subiect. Această vamă prealabilă, devenise automată.</p>
                     <p rend="justify">Treptat, Mircea părăsea realităţile artistice, literare, sociale şi politice, acut contimporane, îndreptându-se spre idei generale şi principii, dezindividualizate.</p>
                     <p rend="justify">Rărise raporturile cu menajul Dan Deleanu. Atitudinea lui coincidase cu a Marietei, deşi cauzele erau deosebite, înlăturând astfel explicaţiile penibile. În atmosfera Monică şi a lui Dănuţ, de la sine, fără nici o indelicateţă din partea cuiva, Marieta-i devenise străină. Acest sentiment îl apăsase cu prilejul întâii vizite. Ei trei, Monica, Dănuţ şi Mircea, erau legaţi printr-un trecut comun, şi printr-o înrudire intelectuală, care-i făcea egali. Reţetele de gospodărie şi preţurile legumelor în piaţă, vorbite de Marieta în acea atmosferă, sunaseră ciudat, cu toate că Monica abundase în sensul Marietei.</p>
                     <p rend="justify">După câteva zile, Mircea simţise o profundă umilire, mai ales din cauza reacţiei lui de-atunci, defavorabilă Marietei, atribuind Monicăi şi lui Dănuţ aceeaşi reacţie – natural, ascunsă – ceea ce crea între ei trei o complicitate involuntară şi tacită, împotriva Marietei.</p>
                     <p rend="justify">Pentru Marieta, Monica era prea frumoasă şi prea „doamnă”. N-o umilise Monica prin nimic, dimpotrivă, dar o umilise propriul ei sentiment de jenă deferentă, parcă servilă, faţă de Monica.</p>
                     <p rend="justify">De-atunci se vedeau rar.</p>
                     <p rend="justify">Uneori numai, când Mircea îl întâlnea pe Dănuţ la redacţia Vieţii contimporane, sau pe stradă, vorbeau cu aceeaşi prietenie. Odată, trecând din întâmplare prin faţa casei Deleanu, singur, Mircea fusese poftit înăuntru de doamna Deleanu. Întârziase câteva ore în casa cea scumpă amintirilor lui. Marieta nu ştiuse nimic. Mircea fusese din nou umilit. Întâlnirile cu Dănuţ sau cu ceilalţi luau treptat un caracter clandestin, culpabil, în ochii lui. Le evita, pentru comoditatea conştiinţei.</p>
                     <p rend="justify">Proeminenţa Marietei creştea şi se afirma, zi cu zi. Mircea devenise prizonierul fericit al devotamentului ei. Între ei, discuţii aprinse nu existau, decât atunci când Mircea dorea s-o vadă cu ochii mai aprinşi şi obrajii mai coloraţi. Zâmbea lung. Discuţiile se terminau prin sărutări. Altfel, Mircea ceda necondiţionat. Se simţea iubit cu solidă onestitate de o femeie tânără şi frumoasă în ochii şi braţele iui. Formulele: „casa mea”; „nevasta mea”; „nevastă-mea spune”; „nevastă-mea face”; „s-o întreb pe nevastă-mea”; „cum o hotărî nevastă-mea”, începură să apară des în vorbele şi gândurile lui Mircea, c-un fel de mândrie ocrotitoare şi ocrotită. O considera egală cu el, nu numai în faţa patului şi a vieţii mărunte, ci şi în faţa sufletului. Devenise camarada lui, interlocutorul lui preferat. El îi vorbea cu capul pe umărul sau pe genunchii ei, ea îi alinta fruntea şi obrajii, pronunţându-se hotărâtor asupra tuturor problemelor de ordin practic sau cu contingenţe practice. De câteva ori, cuvântul „fericire” venise pe buzele lui Mircea. Se simţea fericit. Era în el un echilibru, plenitudinea unei stabilităţi, care-i dădeau încredere în viitor şi în viaţă.</p>
                     <p rend="justify">Lucra sistematic. Marieta era foarte cumpătată în cheltuieli. Îşi făcea cu mânile ei abile rochiile şi lenjeria, avea o singură servitoare, şi totuşi era bine îmbrăcată, şi casa de o minuţioasă curăţenie. Astfel, din leafa lui de profesor universitar, şi din onorariile primite pentru articole şi studii, Mircea putea să-şi umple biblioteca, ţinându-se la curent cu tot ce se scria în apus. Marieta îi respecta cu sfinţenie odaia şi orele de lucru. Niciodată nu-l importuna cu vreun zgomot, cu vreo confidenţă futilă, cu vreo întrebare casnică, sau cu înţepate chemări la masă. Când ieşea din birou, masa era gata, Marieta veselă, atentă, plină de solicitudine, niciodată rău dispusă, cicălitoare sau enervată, revărsând asupra lui răsfrângerea neajunsurilor incidentelor casnice. În casa lui, cum se spune „totul mergea pe roate”.</p>
                     <p rend="justify">Căsnicia era cea mai mare surpriză pe care i-o rezervase viaţa. Nu-şi închipuise niciodată că fericirea poate avea acest aspect cotidian, cu un mecanism atât de simplu, atât de la-ndemână tuturora, fără să ceară nici exaltare, nici eroism, nici sacrificii. Se simţea fericit în oraşul lui, în profesia lui, pe strada lui, în casa lui.</p>
                     <p rend="justify">Calmul acestei fericiri sedentare îl îngrăşase puţin, îndulcindu-i vigoarea agresivă, pe care i-o dăduse războiul. În gesturi şi în unele inflexiuni ale glasului, când era cu Marieta, începea să samene cu conu Mihăiţă Balmuş.</p>
                     <p rend="justify">După moartea Olguţei se deprinsese să fumeze. Nu se mai putea dezbăra de tutun, dar Marieta îi raţionase fumatul: zece ţigări pe zi. Cu ochi atât de umezi îl rugase să facă acest sacrificiu pentru ea, încât îl făcuse, respectându-l. Această dovadă de voinţă, de stăpânire de sine, îi devenise tot atât de necesară ca şi cele zece ţigări cotidiane.</p>
                     <p rend="justify">Aprinse o ţigară: a unsprezecea.</p>
                     <p rend="justify">Mirosul de oţet îi stăruia în nări, amintindu-i umilitor – acum – scena dinainte de culcare. Participase la o întrunire liberală în judeţ. Năduşise vorbind. La întors, în automobil, ziua de april se dovedise mai mult luminoasă decât caldă. Răcise. Se înapoiase pe la opt, fără glas, tremurând. Marieta se transformase în pătimaşă infirmieră. Îi făcuse imediat patul, foc în odaie, masaj cu oţet de trandafiri, lapte bătut cu gălbenuşuri de ou şi rom; îi dăduse aspirină, îl unsese pe nas şi în nări cu vaselină. Îi pusese şi ventuze, pe deasupra. Cetluise ferestrele, condamnase uşile de-afară, ca să evite curentele. Mâncase în goană. Venise la el în pat, alături, dăruindu-i căldura trupului ei viu. Dragostea, cu lampa stinsă, fusese ultimul medicament, administrat cu devoţiune.</p>
                     <p rend="justify">Abia acum, în această odaie întunecată, mirosind a închis şi a oţet de trandafiri, îşi aminti că afară, cu luna plină, trecea o noapte de april.</p>
                     <p rend="justify">Papucii, la marginea patului, pe covoraşul moale; tic-tacul ceasornicului atârnat de cârligul unei semilune de alamă cu termometru, cadou util de-al Marietei; respiraţia calmă a Marietei, al cărei trup, lipit de al lui, năduşise devotat subt cuverturile de iarnă, cu care îl acoperise<hi rend="color(#000000)">…</hi>; şi dispariţia acelui vis trist, frumos şi vag, amintindu-i de Olguţa şi de un alt Mircea<hi rend="color(#000000)">…</hi>
                     </p>
                     <p rend="justify">Îşi trase piciorul, dezlipindu-şi-l de pulpa feminină, îşi îndepărtă coapsa.</p>
                     <p rend="justify">Se trezi pe marginea patului, cu ţigara aprinsă, între degete. Era atât de ordonată Marieta, încât întinzând mâna prin întuneric, găsi, exact la locul său, scaunul cu halatul de noapte, în timp ce vârfurile picioarelor intrară maşinal în papucii de pâslă.</p>
                     <p rend="justify">Deschise uşa, ţinându-şi suflarea: evada. Respiră. Deschise uşa din faţă. Era în lumină, ca pe ţărmul unui basm. Avu gestul de îmbătare al femeilor, când, răsturnând capul pe spate, aduc cu mânile o creangă înflorită, încovoindu-i vârful spre faţa lor.</p>
                     <p rend="justify">Sute de nopţi trecuseră pe lângă el, fără să le vadă, fără să le presimtă. De când se căsătorise, se culca foarte devreme, zidit în fericirea intimă a patului conjugal. Uitase înălţimea nopţilor, stelele, Calea-laptelui, şi gestul trufaş al trupului omenesc în clipa când devine tulpina solitară a acestei imensităţi boltite în corola cerului.</p>
                     <p rend="justify">Şi noaptea era de april! Înfloriseră atâţia zarzări peste noapte, că parfumul lor de sărutări de fete tinere părea al lunii pline, primăvăratec albă în noaptea străvezie. Înfloreau mereu alţi zarzări, fetiţele mirese ale primăverii, cu candoarea lor de muguri rozi şi flori albe. Plutea în noapte, printre zarzări, deasupra pământului nebulos, înălţat în lună, sfâşietorul vag de melancolie, acordul stins, pe care i-l lăsase visul lui.</p>
                     <p rend="justify">Şi Olguţa murise<hi rend="color(#000000)">…</hi>
                     </p>
                     <p rend="justify">Era în el o chinuitoare dorinţă de-a se pulveriza în noaptea de parfum şi de argint, de-a nu mai fi, de-a dispărea<hi rend="color(#000000)">…</hi>
                     </p>
                     <p rend="justify">Fruntea i se plecase. Şi ochii lui întâlniră pe pământul de primăvară în care era trupul Olguţei, o umbră groasă, lată, cu papuci de pâslă şi halat de noapte. Intră în casă. Trecu în odaia lui de lucru. Aprinse lampa. Se aşeză la birou. Deschise saltarul de sus. Scoase un pachet de ţigări. Aprinse o ţigară: a douăsprezecea.</p>
                     <p rend="justify">Era în el tristeţa fără leac pe care i-o lăsaseră în adolescenţă, ultimele pagini ale Annei Karenin.</p>
                     <p rend="justify">Olguţa, Mircea<hi rend="color(#000000)">…</hi>  Un fel de personagii moarte în paginele unui roman. Existaseră?</p>
                     <p rend="justify">Nici ochii, nici mânile, nu mai întâlneau nimic. Era singur ca după o lectură tragică. În viaţă! Exilat din trecut, din tinereţă, ca dintr-o carte cetită, după cuvântul: fine.</p>
                     <p rend="justify">Oftă. O amintire surdă îl făcu să deschidă saltarul de jos, în care păstra amintiri din tinereţă şi de la părinţii săi. Scoase o geantă. Geanta lui de licean la Liceul Lazăr.</p>
                     <p rend="justify">         „Hardtmuth”<hi rend="color(#000000)">…</hi>
                     </p>
                     <p rend="justify">Găsise o plumieră plină de creioane Hardtmuth, trimisă de Olguţa la Bucureşti.</p>
                     <p rend="justify">Pe capac, o inscripţie pirogravată: „Fabrica recunoscătoare”.</p>
                     <p rend="justify">Creioanele erau intacte. Năvălea din plumieră, dimpreună cu mirosul creioanelor, râsul de copil vesel al Olguţei, râsul cu ochi negri şi dinţi albi.</p>
                     <p rend="justify">Murise. Niciodată râsul acela<hi rend="color(#000000)">…</hi>
                     </p>
                     <p rend="justify">Portretul Olguţei, făcut de Alexandru Pallă, tot în geantă era. Marietei nu-i plăcea acea „oroare”.</p>
                     <p rend="justify">Oftă.</p>
                     <p rend="justify">Scrisori de la Monica. Cerneală veştedă, hârtie îngălbenită.</p>
                     <p rend="justify">O foaie de hârtie. O desfăcu:</p>
                     <p rend="justify">5  iunie 1914 „Mă jur pe dragostea mea, mă jur înaintea sufletului meu întreg şi clar, că dacă într-o zi voi simţi că sunt în rândul tuturor oamenilor, la fel cu ei, acceptând şi propovăduind minciunile lor, şi trăgând foloase de pe urma acestei voluntare sau involuntare sclavii; dispreţuind sufletul meu din această noapte, sau ironizându-l; tăgăduind că iubirea este singura justificare a vieţii, ultimul ei scop, singura şi suprema ei frumuseţă; mă jur pe dragostea mea, care în această noapte mi-a adus deplină lumină, să mă sinucid. Şi dacă îmi voi călca jurământul, dacă voi fi atât de netrebnic, încât să nesocotesc acest sfânt legământ luat faţă de mine însumi – să ştiu că sufletul mi-e rupt în două, şi că merit să trăiesc înainte, în rândul tuturora, la fel cu toţi, fiindcă o dată cu jurământul acesta, pe care l-aş rupe şi l-aş călca, mi-aş rupe şi aripele, şi zborul, Mircea Balmuş.”</p>
                     <p rend="justify">Avu înălţarea cutremurată a animalelor tinere, când adulmecă vânt de primăvară.</p>
                     <p rend="justify">—  Puiule! Puiule!</p>
                     <p rend="justify">Tresări. Marieta intrase fără s-o audă.</p>
                     <p rend="justify">Era pe genunchii lui, în cămaşă de noapte, desculţă, cu capul prăbuşit pe pieptul lui. Îi simţea cu pieptul bătăile inimii, şi intră în el căldura trupului ei prin batista subţire. O strânse tare. Braţele ei îi încolăciră gâtul. Avea un trup elastic ca piersicele roşii, şi părul despletit şi răscolit, cu luciri castanii în lumină, răspândea parfumul său de noapte pe fâneţe. Pulpele-i atârnau goale, albe ca miezul perelor.</p>
                     <p rend="justify">Bătăile inimii ei îl înduioşau, dar, întâlnindu-i pulpele rotunde, dorinţa-i fulgeră roşu înduioşarea. O strânse. Vibra cald, cu un gemăt slab, în braţele lui tari. O răsturnă jos, pe covor.</p>
                     <p rend="justify">Se ridicară congestionaţi.</p>
                     <p rend="justify">—  Ne-a văzut luna! se alintă Marieta.</p>
                     <p rend="justify">         „Mircea Balmuş.”</p>
                     <p rend="justify">Iscălitura lui de acum zece ani. Îl privea de pe foaia de hârtie.</p>
                     <p rend="justify">—  Puiule, ce arzi? O scrisoare de dragoste?</p>
                     <p rend="justify">Foaia ardea, ţinută de un colţ deasupra scrumelniţei.</p>
                     <p rend="justify">—  Uită-te!</p>
                     <p rend="justify">Ochii Marietei văzură subt flacără. În invazia neagră a carbonizării, iscălitura: „Mircea Balmuş”. Îl strânse în braţele goale, cu recunoştinţă, lipindu-şi trupul de el.</p>
                     <p rend="justify">Scrum, numele ars căzu şi el în scrumelniţă, ca o uscată dungă de doliu.</p>
                     <p rend="justify">Plecară, stingând lampa.</p>
                     <p rend="justify">Lumina lunii rămase în odaie, albă, albă.</p>
                     <p rend="justify">Intrară în ietac. Era cald, ademenitor. Se suiră în pat. Trupurile se lipiră. Mircea căscă, strănută.</p>
                     <p rend="justify">—  Puiule! Puiule! îl dojeni glasul Marietei.</p>
                     <p rend="justify">Se încrustară unul în altul.</p>
                     <p rend="justify">Îl ostenise bine tinereţa şi Marieta, evitându-i o insomnie, prelungindu-i poate un gutunar.</p>
                     <p rend="justify">         *</p>
                     <p rend="justify">Nemaiîncăpând în Palatul Roznovanu, secţiunea a treia comercială a Tribunalului Iaşi fusese instalată în localul Şcolii primare Trei Ierarhi. Justiţia intrase în acest local, ca moliile în blănuri, mâncând zidurile, măcinând lespezile. În această ruină, însă, viaţa vuia ca o sfadă fără intermitenţe. Predominau evreii: negustorii evrei şi avocaţii lor.</p>
                     <p rend="justify">Scările intrării, scobite ca bărcile, basculau subt loviturile paşilor impetuoşi. Săliţa din faţă, care dădea în foasta cancelarie a profesorilor, şi în fostul cabinet al directorului, demult nu mai auzise pasul pendular al dascălilor primari, nici toaca sfioasă a ciuboţelelor elevului „chemat la cancelarie”. Paşii care-o călcau, erau neliniştiţi, febrili. Ritmuri sacadate, nervoase, exasperate, târşiiri scrâşnite, frecări şâşâitoare.</p>
                     <p rend="justify">Mucuri de ţigară, ţigări pe jumătate fumate, şi sigilii de scuipat, frecate cu talpa. Deschizând uşa cu geamlâc din fund, intrai în coridorul mozaicat, ducând spre sala de şedinţă. Urlet de urină. Mari dulapuri de lemn gălbui, pline cu dosare acoperite cu reviste judiciare şi Monitoare oficiale. Fum gros. Geamuri sparte. Curent, mestecând mirosurile. Oameni grăbiţi, făcându-şi loc cu coatele, ca pe platforma tramvaielor ticsite.</p>
                     <p rend="justify">Vocabular special: bani, lei, franci, dolari, lire, valută, citaţii, procedură, notificare, comandament, cambie, scadenţă, amânare, incident, „legea timbrului”, taxe, grefier, ipotecă, jude sindic, sediu comercial, procură, misitie, cotă-parte, persoană juridică, perimare, jurisprudenţă.</p>
                     <p rend="justify">Ziua de april venise de pe coastele sudice ale Italiei, aducând în cer culoarea Mediteranei, şi pe pământ suflarea coastelor de flori şi soare. Ochiul s-aştepta să vadă oameni şi femei frumoase, râzând în haine subţiri, muşcând cu dinţi albi, fructe robust colorate. Rodia de marochin cu sâmburi de culoarea pomuşoarei; luminoasa portocală; trompa gălbuie şi verzuie a bananei, şi piersicele de Rubens fardate, ar fi fost fireşti în lumina acestei zile de april.</p>
                     <p rend="justify">Dar april era afară, şi Dănuţ era înăuntru, în localul secţiunii a treia a Tribunalului Iaşi.</p>
                     <p rend="justify">Medelenii, scoşi în vânzare de creditorii ipotecari, aparţineau doamnei Rodica Bercale, foastă camaradă de şcoală a Olguţei şi a Monicăi. Astăzi trebuia să autentifice, în calitate de procurator al soţilor Deleanu, actul de vânzare al mobilelor de la Medeleni, cu rezerva câtorva. De câteva luni, Medelenii erau un nume cu semnificaţie juridică, înscris în dosare, registre, acte, citaţii<hi rend="color(#000000)">…</hi>
                     </p>
                     <p rend="justify">Auzise „strigările” pentru vânzarea moşiei Medeleni, auzise cele trei silabe de clopot florentin, în gura judecătorilor, portăreilor, grefierilor, avocaţilor, misiţilor.</p>
                     <p rend="justify">Cauza acestei vânzări, el, Dan Deleanu, era. Doamna Deleanu, domnul Deleanu şi Herr Direktor îl lăsaseră pe el singur să hotărască. Monica îi oferise moştenirea de la Olguţa, să răscumpere cu ea moşia copilăriei lor.</p>
                     <p rend="justify">Dănuţ înclinase fruntea. Medelenii fuseseră vânduţi.</p>
                     <p rend="justify">De doi ani aproape, de la moartea Olguţei, Dănuţ avea un nume de scriitor – apăruseră două volume iscălite Dan Deleanu – şi era exclusiv avocat. Critica semnalase talentul şi fecunditatea tânărului scriitor, fără să ştie, natural, că tot ce publica Dănuţ era de mult scris, într-o epocă de singurătate şi anonimat, când numele Dan Deleanu nu exista în literatură.</p>
                     <p rend="justify">De la moartea Olguţei nu mai scrisese nimic. Îi era frică să mai privească în sufletul său, umed de ape amare. Domnul Deleanu renunţase la avocatură. Puiu, trimis de Monica în Franţa, îşi trecea doctoratul în drept. Dănuţ ascultase rugămintea Olguţei, cercând să dea casei lor înviorarea care-i lipsea. Reluase el singur, activitatea avocăţească a domnului Deleanu, simţind că prin această continuare în avocatură a numelui Deleanu, întreţinea în sufletul tatălui său un ultim interes pentru viaţă. Îl consulta pe domnul Deleanu asupra proceselor, îi solicita sfatul, îl punea la curent cu rezultatele, permanentizând astfel în el o activitate pe marginea vieţii, dar activitate. În fiecare seară lucrau împreună în biroul de jos, bând cafele negre, fumând, consultând dosarele, codurile şi literatura doctrinară. Aceste câteva ceasuri petrecute spre seară cu Dănuţ, erau singurele când domnul Deleanu redevenea veşnic tânărul tată al Olguţei.</p>
                     <p rend="justify">Construit de avocatură să se zbată, să vorbească, să combine, Dănuţ avea uneori reminiscenţe din verva şi ritmul Olguţei, obţinute prin efort nervos şi cafele negre. Marea iubire a domnului Deleanu se deprindea să se amăgească, să-l confunde pe Dănuţ cu Olguţa. Când rămânea singur, tăcea ceasuri de-a rândul, plimbându-se prin odăile casei goale, făcând mereu ordine şi noi aranjamente în odaia Olguţei, păstrată intactă, sau făcând lungi pasienţe. Nu se mai ducea nici la club. Evita tot ce-i amintea de viaţa lui dinainte de moartea Olguţei. Nu vorbea cu nimeni despre Olguţa. Uneori numai, se ducea la bucătărie, unde împreună cu baba pomenea de vremurile vechi.</p>
                     <p rend="justify">De dimineaţă aştepta orele de seară petrecute cu Dănuţ în biroul profesional. Nu primea procese – deşi era stăruitor solicitat – nu acorda nici o consultaţie. Devenise un fel de mentor-secretar al lui Dănuţ.</p>
                     <p rend="justify">De doi ani, Dănuţ făcea efortul de-a fi avocat. Se căsătorise cu Monica. O căsătorie simplă, ca o masă de duminecă, la care asistase numai Herr Direktor şi Mircea: cucoana Catinca murise, Paşa rătăcea prin străinătate, fără urmă. Masa de nuntă fusese tristă. Doamna Deleanu plânsese; domnul Deleanu, cu paharul de şampanie ridicat, tăcuse, tăcuse, îl pusese din nou pe masă şi plecase din sofragerie fără să se mai întoarcă.</p>
                     <p rend="justify">Dănuţ şi Monica îşi petrecuseră noaptea nunţii pe balcon, strânşi alături în acelaşi fotoliu, ca după un doliu recent.</p>
                     <p rend="justify">Fericirea lor era intimidată, îşi ţinea suflarea, neîndrăznind să-şi afirme lumina într-o casă devastată. Lipsită de exuberanţă proclamativă, fericirea lor căpătase o sobrietate, o reculegere care-i dădeau ceva religios. Petreceau împreună puţine ore. Dănuţ era copleşit de activitatea profesională. Monica avea orele de profesorat. Acasă, Monica şedea cu doamna Deleanu; Dănuţ lucra cu domnul Deleanu. Când se vedeau noaptea, în ietacul lor, foasta odaie a Monicăi, prezenţa fiecăruia era o răsplată pentru celălalt. De câte ori ochii lor se întâmeau, aveau acelaşi zâmbet adânc şi grav, în care, dincolo de trup, sufletul tresărea.</p>
                     <p rend="justify">Scoaterea în vânzare a Medelenilor împrospătase vechile dureri. Domnul şi doamna Deleanu dăduseră procură generală lui Dănuţ. Atât. Niciunul, nici altul, nu spuseseră nimic. Vestit de Monica, Herr Direktor îi scrisese lui Dănuţ o lungă scrisoare în care-i arăta că numai el trebuie să hotărască bărbăteşte: „. Părinţii tăi nu mai văd în Medeleni decât moartea bietei Olguţa. E natural. Dar tu trebuie să priveşti cu alt calm şi alţi ochi, vânzarea moşiei alor tăi, pe care la rândul tău o vei trece urmaşilor.</p>
                     <p rend="justify">Banul zvârle-l, dacă ştii să-l câştigi: n-are nici o semnificaţie. Dar pământul păstrează-l. Nu-l consider numai ca un capital solid investit, în zilele de astăzi mai ales, dar ca un semn concret al continuităţii neamului vostru. Oamenii fără pământ sunt orfani. Asta o ştiu bine ţăranii. Evreii care cumpără pământ, nu urmăresc numai o afacere, ci şi o stabilizare profundă a urmaşilor lor.</p>
                     <p rend="justify">Un copil care vinde pământul moştenit, se leapădă de străbuni, rămâne singur.</p>
                     <p rend="justify">Conştiinţa de proprietar te face altfel cetăţean al ţării tale, decât limba vorbită şi cea scrisă. Ai o bucată din trupul ţării. O fracţiune din harta ţării tale, îţi aparţine. Orăşeanul nu cunoaşte acest sentiment. Pentru el iubirea de ţară e o sinteză intelectuală şi afectivă; pentru proprietar, e un fapt concret.</p>
                     <p rend="justify">Sfatul meu e să nu vinzi Medelenii. E bine pentru voi şi pentru copiii voştri. O anumită energie se formează numai în vacanţele petrecute în copilărie la ţară, pe moşia părintească. E altăceva să faci o viligiatură la nişte băi oarecare, unde te distrezi, şi altăceva e, ca din copilărie, să cunoşti în lunile de vară viaţa pământului, înlăuntrul hotarelor moşiei tale. Vacanţele copilăriei petrecute la moşie, sunt un remediu împotriva futilităţii pentru care noi, românii, avem puternice predispoziţii.</p>
                     <p rend="justify">Păstrează Medelenii, dragă Dan. Luptă pentru pământul tău. Efortul pe care ţi-l impune această luptă, îţi va fi de folos. Nu alege soluţia moldovenească a melancoliei. Te voi ajuta şi eu, punându-ţi la dispoziţie toţi banii pe care-i voi putea realiza. Evident, te vei îndatora, vei munci mai mult, dar prin aceasta, Medelenii, încorporaţi din nou familiei prin efortul tău, prin sacrificiul tău, vor fi spălaţi de durere, redevenindu-ţi scumpi, cum ţi-au fost în copilărie.</p>
                     <p rend="justify">Aşa gândesc eu. Eşti om matur. Hotărăşte. Alege. Dacă nu te simţi în stare să duci această luptă, renunţă. Dar nu uita că pierzând Medelenii îţi împuţinezi personalitatea ta<hi rend="color(#000000)">…</hi>”</p>
                     <p rend="justify">Medelenii aparţineau Rodicăi Bercale, soţia bancherului Bercale, recte Bercovici.</p>
                     <p rend="justify">După doi ani de avocatură, Dănuţ, la capătul puterilor, simţise clar că păstrarea Medelenilor ar fi însemnat o luptă prea grea pentru el. Nici să primejduiască averea lăsată de Olguţa Monicăi, nu se încumeta, învestind-o într-o moşie mare ca Medelenii, pe care nu se pricepea să o lucreze singur.</p>
                     <p rend="justify">Pentru părinţii lui făcuse sacrificiul de-a profesa avocatura. Mai mult nu putea. În faţa acestei lupte, îşi vedea numai slăbiciunea, laşitatea, tristeţa. Când pe coridoarele cu miros de mahorcă şi urină, ale secţiunii a treia, auzise răsunând ultima strigare a Medelenilor, simţise în inima lui ţăndările vasului în care era trecutul familiei Dumşa şi al copiilor Deleanu.</p>
                     <p rend="justify">         * „Import, export.”</p>
                     <p rend="justify">Aceasta era deviza bancherului Bercale. Pe când era cerealist la Paşcani, înainte de război, se numea Bercovici. De când devenise unul dintre cei mai bogaţi oameni ai Moldovei, se numea Bercale.</p>
                     <p rend="justify">Preocuparea sa de căpetenie, înainte de război, era îmbogăţirea. După război, aproape neurastenizat de averea acumulată, dorise să se rafineze. Începuse prin a face un gest „şic”. Se căsătorise cu o fată săracă, divorţată de curând: Rodica. În tovărăşia Rodicăi, bancherul Bercale se rafina.</p>
                     <p rend="justify">Casa lor, clădire boierească aşezată pe strada Carol, în vecinătatea Copoului, fusese refăcută în întregime de un arhitect de curând întors din străinătate, în „stil modern”. În această casă, Rodica şi soţul ei aveau impresia măgulitoare că trăiesc în decorul unui film executat de o casă germană, cu subiect bizar şi rafinat. Tot ce era la modă se conglomera în această casă. Aveau treizeci de icoane, aşezate una lângă alta pe păreţii vestibulului, ca decoraţiile pe tunica unui general rus. Covoarele, scoarţele, şalurile, paravanele japoneze, vasele chinezeşti, narghilele, tăvile arabe, armele vechi, ediţiile rare făceau din această casă un fel de „arcă a lui Noe” a tuturor modelor recente. Aşteptai şi ramura de măslin.</p>
                     <p rend="justify">Aveau trei automobile şi trăsură cu cai negri. Eleganţa Rodicăi, fie iarnă, fie vară, în automobil, trăsură sau lojă, lăsa suspine şi oftări. Rarii furnizori ieşeni, care aveau onoarea s-o servească, se recomandau celorlalţi clienţi, ca furnizori ai doamnei bancher Bercale.</p>
                     <p rend="justify">—  Nu-mi place pălăria!</p>
                     <p rend="justify">—  Vaai! Se poate! A luat şi doamna bancher Bercale.</p>
                     <p rend="justify">Bancherul Bercale era antisemit. [<hi rend="color(#000000)">…</hi>]</p>
                     <p rend="justify">În Iaşi era socotit ca un om ultramodern, un fel de american autentic, întâmplător din târgul Paşcanilor.</p>
                     <p rend="justify">Avea reputaţia de bărbat frumos. Nalt, spătos, burtos cât trebuie pentru prestanţa noţiunii de bancher sau de Mitropolit, avea un profil definitiv individualizat prin nas. O floare de statura bostanului, la butoniera acestui bancher, s-ar fi armonizat cu dimensiunile nasului. I se spunea că are profilul Bourbonilor.</p>
                     <p rend="justify">Se fotografia numai de profil.</p>
                     <p rend="justify">Poseda două moşii. Medelenii, însă, erau ambiţia Rodicăi. O satisfăcuse. Îi aparţineau. Rodica îl informase despre „vacanţele” petrecute la Medeleni, despre „idolatria” familiei Deleanu pentru ea, şi despre „dragostea nenorocită” a lui Dan Deleanu, care o ceruse în căsătorie dar fusese refuzat de mama Rodicăi.</p>
                     <p rend="justify">—  Păcat, domnule, o moşie boierească să încapă pe mâna jidanilor! explicase bancherul avocatului său, generoasa hotărâre de-a cumpăra Medelenii.</p>
                     <p rend="justify">         *</p>
                     <p rend="justify">Prezenţa Rodicăi în sala secţiunii de notariat, adunase pe toţi avocaţii disponibili.</p>
                     <p rend="justify">Parfumul Rodicăi domina mirosul sălii; „Quelques fleurs”, parfum strident care are parcă un fond de sudoare sexuală, afrodiziac îndulcită.</p>
                     <p rend="justify">Grefierii o priveau răsucindu-şi condeiele; copiştii, făcându-şi cu ochiul. Avea rochie scurtă şi decoltată. Când se aplecă pe biroul judecătorului, un copist oftă. Văzuse gropiţa sânilor plini. Avocaţii îi vedeau ceafa plină. Cei din lături îi vedeau coapsele pline, profilul pulpelor metalice în ciorapii de mătasă, şi pantofii cambraţi, cu călcâie roşii, care dădeau o notă picantă, de fard parcă, piciorului. Era înconjurată de sexualitate. Îndreptaţi spre ea, ochii bărbaţilor deveneau antropofagi. Se aplecase atât de tare, încât avea aerul că vrea să sărute buzele judecătorului care privea insistent actul de vânzare, puţin congestionat.</p>
                     <p rend="justify">—  Cunoaşteţi, doamnă, conţinutul actului?</p>
                     <p rend="justify">—  Ba bine că nu!</p>
                     <p rend="justify">Avocaţii zâmbiră. Le mergea la inimă femeiuşcă ale cărei picioare neastâmpărate dansau subt biroul judecătorului.</p>
                     <p rend="justify">Dănuţ întoarse capul. Se sfârşise cu Medelenii. Actul fusese autentificat.</p>
                     <p rend="justify">Plecă repede.</p>
                     <p rend="justify">—  Domnule Dan<hi rend="color(#000000)">…</hi>
                     </p>
                     <p rend="justify">Bancherul şi Rodica îl ajunseră din urmă.</p>
                     <p rend="justify">—.sper că ne vei face plăcerea să vii la Medeleni, zâmbi Rodica, privindu-l stăruitor, cu o palpitaţie a nărilor.</p>
                     <p rend="justify">—  Venim mâne să luăm lucrurile noastre.</p>
                     <p rend="justify">—  Nu, nu! Asta-i vizită de afaceri. Mă gândeam pe la vară.</p>
                     <p rend="justify">—  Mulţumesc, nu.</p>
                     <p rend="justify">Îi salută cu o înclinare a capului şi porni precipitat spre automobilul lui.</p>
                     <p rend="justify">—  E cam mojic junele! vorbi domnul Bercale.</p>
                     <p rend="justify">—  Chagrin d'amour!</p>
                     <p rend="justify">—  „.dure toute la vie<hi rend="color(#000000)">…</hi>” fredonă galant bancherul, pus la curent de când se căsătorise cu o fată cultă şi cu muzica „modernă”.</p>
                     <p rend="justify">         *</p>
                     <p rend="justify">Dănuţ opri automobilul la poarta externatului de fete. Se isprăvise ziua şcolară.</p>
                     <p rend="justify">A  doua zi era duminică. Afară, primăvară. Fetele năvăleau râzând, glumind, vorbind subţire. Unele aveau buchete de viorele, duse mereu la nas, respirate cu pasiune, aproape sărutate. Cele din cursul inferior săreau într-un picior. Cele mari, mergeau în grupuri, sau câte două, ţinându-se de talie, cu faţa gravă în faţa primăverii. Ritmul tuturora era alegru, pe pământul elastic, uscat, având aroma de pământ a primăverii.</p>
                     <p rend="justify">Toate defilară prin faţa automobilului oprit la poartă: unele, şoptindu-şi câte ceva şi râzând înfundat; altele, măsurându-l pe Dănuţ cu o impertinenţă afectată, graţioasă totuşi, din pricina gurei şi a năsucului copilăresc; altele privindu-l cu coada ochiului şi întorcând capul; altele trecând demne, cu bărbia în piept; altele vorbind prea tare, franţuzeşte<hi rend="color(#000000)">…</hi>
                     </p>
                     <p rend="justify">Ieşise din rândul şcolarilor. În faţa externatului de fete revărsate în sâmbăta de primăvară, n-avea impresia bărbatului în faţa femeilor, ci sentimentul altei tinereţe, altor generaţii, mai proaspete, mai recente, cu mai mult viitor în faţă şi mai puţin trecut în inimă. Simţi sfiala melancolică, înfricoşată oarecum, a omului încă tânăr, faţă de cei mai tineri decât el. Întâiul accent grav al vrâstei.</p>
                     <p rend="justify">Ultimele şiruri de fete se pierdură la vale. Ograda externatului se golise. Alt val izbucni. Dănuţ zâmbi. Înconjurată de şcolăriţe, Monica apăruse, c-un teanc de caiete subt braţ. Îl zărise şi ea. Venea repede, sprintenă ca şi fetiţele din jurul ei, diferenţiată de elevele ei numai prin înălţime şi atitudinea lor respectuoasă faţă de ea.</p>
                     <p rend="justify">—  M-aştepţi de mult, Dănuţ? Am avut teză<hi rend="color(#000000)">…</hi>
                     </p>
                     <p rend="justify">Automobilul izbucni. Trecură pe uliţi singuratece, pline de vrăbii şi de soare.</p>
                     <p rend="justify">Zarzării înfloriţi păreau prea tineri în oraşul ruinat, ca fetiţele gătite cu rochii de sărbătoare, venite să-şi felicite bunicii de ziua lor.</p>
                     <p rend="justify">Dănuţ tăcea, apăsat. Motorul avea o grabă febrilă.</p>
                     <p rend="justify">—  Ce-i, Dănuţ?</p>
                     <p rend="justify">—  Mergem mâne la Medeleni.</p>
                     <p rend="justify">Silabele sunară trist. De câteva luni, toţi evitau cuvântul Medeleni. Devenise tăcere, ca numele morţilor.</p>
                     <p rend="justify">Dănuţ surâse umil.</p>
                     <p rend="justify">Monica-i dezmierdă mâna, plecându-şi fruntea.</p>
                     <p rend="justify">         *</p>
                     <p rend="justify">Automobilul viră, intrând în ograda casei. În treacăt, zăriră în grădină, aşezaţi în jurul unei mese, pe doamna şi domnul Deleanu stând de vorbă cu cineva. Lăsară automobilul la scară, intrând în grădină.</p>
                     <p rend="justify">—  Cine-o fi, Monica?</p>
                     <p rend="justify">Se uitară din poarta grădinei. Vedeau numai spatele musafirului. Spinare îndoită de bătrân. Palton gros. Pălărie neagră, cu boruri late.</p>
                     <p rend="justify">—  Nu-i Paşa?</p>
                     <p rend="justify">—  Paşa? Nuu! protestă energic Monica.</p>
                     <p rend="justify">Se apropiară.</p>
                     <p rend="justify">—  Vin copiii, anunţă domnul Deleanu, ridicându-se cu faţa zâmbitoare în întâmpinarea lor.</p>
                     <p rend="justify">Bătrânul de pe scaun se ridică ţapăn, sprijinindu-se cu mânile de marginea fotoliului de pai. Ca şi cum numai întorcând trupul şi-ar fi putut întoarce şi capul, viră încet, cu spinarea adusă, utilizând bastonul înfipt în pământ.</p>
                     <p rend="justify">—  Monica!</p>
                     <p rend="justify">—  Paşa!</p>
                     <p rend="justify">Mai mult spaimă decât bucurie în glasul Monicăi. În trupul unui străin cu barba postişă a lui Paşa, răsunase glasul postiş al lui Paşa, cu efort, aton, cavernos. Ca un copac bătut de grindină, cu frunzişul secerat într-o singură noapte, Paşa de acum era scheletul celui de odinioară. Înainte era gros cu amploare şi fast, acuma era slab, parcă prost împăiat. Paltonul învelea moaşte. Barba crescuse în dezordine. Ochii ardeau în fundul orbitelor. Umerii obrajilor, proeminenţi. O paloare albă de malarie. Şi o rigiditate a muşchilor feţei, care dădea clipiri şi ticuri celor care-l priveau pe Paşa.</p>
                     <p rend="justify">Se aşezară în jurul mesei.</p>
                     <p rend="justify">Paşa se uita la Monica, dând din cap, mecanic parcă.</p>
                     <p rend="justify">—  Am aflat<hi rend="color(#000000)">…</hi>  la Paris<hi rend="color(#000000)">…</hi>  acum<hi rend="color(#000000)">…</hi>  două săptămâni… exact, două săptămâni… că te-ai căsătorit<hi rend="color(#000000)">…</hi>
                     </p>
                     <p rend="justify">Articula cu efort, răspicând vorbele, insistând asupra fiecăreia, dându-le o solemnitate de oracol. Frazele lui aveau, astfel, durata încetinită a mişcărilor descompuse într-un film. După fiecare vorbă urma ca o panică întrebătoare: se va mai forma următoarea? Când vorbea Paşa, gândul celorlalţi se enerva, aşteptându-l pe loc, cum se întâmplă cu tinerii, când merg alături de un moşneag.</p>
                     <p rend="justify">Când privirile celorlalţi se întâlneau, se întorceau brusc în altă parte.</p>
                     <p rend="justify">—  Am călătorit mult<hi rend="color(#000000)">…</hi>
                     </p>
                     <p rend="justify">Silabele răsăreau în efortul cuvintelor, reliefate dureros, cum sunt coastele trupului slăbit de boală.</p>
                     <p rend="justify">Cu inima strânsă, Monica observa altă schimbare. Pe subt pantalon, îi cădea un ciorap, răsfrângmdu-se pe gheata neglijent încheiată, cu şireturile rupte. Manşetele erau negre şi deşirate. Gulerul paltonului, unsuros, în contrast cu părul de argint, rărit şi el, atârnând mort.</p>
                     <p rend="justify">—  Am revăzut apartamentul vostru de la Paris<hi rend="color(#000000)">…</hi>  Rue<hi rend="color(#000000)">…</hi>  rue<hi rend="color(#000000)">…</hi>
                     </p>
                     <p rend="justify">Îşi muşcă buzele. Încruntat.</p>
                     <p rend="justify">—  De l'Observatoire, şopti Monica.</p>
                     <p rend="justify">—  Cum?</p>
                     <p rend="justify">—  De l'Observatoire.</p>
                     <p rend="justify">—  Aha! Rue de l'Observatoire, silabisi el satisfăcut numele regăsit. Da-da! În faţa grădinii Observatorului, Rue de l'Observatoire<hi rend="color(#000000)">…</hi>
                     </p>
                     <p rend="justify">Muşchii feţei i se crispară. Ochii se stinseră. Viaţa încetă, ca într-o păpuşă cu mecanismul stricat.</p>
                     <p rend="justify">Se ridică. Porni, rigid. Se opri. Cu o mişcare ţapănă, ca în somn hipnotic, vârî mâna în buzunarul paltonului, scoase o seringă<hi rend="color(#000000)">…</hi>  Tuşi.</p>
                     <p rend="justify">O  tăcere lungă, de gheaţă. Cineva oftă, tuşind imediat.</p>
                     <p rend="justify">Aruncând o privire bănuitoare şi culpabilă capetelor întoarse ale celorlalţi, Paşa îşi făcu injecţia de morfină, în braţul stigmatizat de cicatricele necontenitelor înţepături.</p>
                     <p rend="justify">Primăvara reînflori; cerul apăru albastru; soarele străluci cald. Faţa lui Paşa se înviorase ca după câteva cupe de şampanie. Trupul îşi recăpătase elasticitatea, ochii străluceau.</p>
                     <p rend="justify">Se aşeză din nou în fotoliu. Şi ca dintr-un gramofon cu resortul atunci învârtit, cu ac nou şi placă nouă, glasul răsună iară, reluând cuvintele, cu bucuria de-a le auzi sunând în lumină de primăvară.</p>
                     <p rend="justify">Sufletul murise. Bucuria cuvintelor era ultima, cumpărată de la farmacie, în fiolele de morfină.</p>
                     <p rend="justify">         *</p>
                     <p rend="justify">Livezile înflorite aveau o graţie arhaică. Vedeai ca în oglinzi întoarse spre trecut serbări la curtea Regelui Soare, din veacul al optsprezecelea.</p>
                     <p rend="justify">Peruci pudrate, revărsate-n bucle lungi; jabouri de dantelă; mari evantalii cu penajuri albe, cochet desfăşurate.</p>
                     <p rend="justify">Zvon de râsete. Mişcări de menuet în legănarea moalelui vânt. Aur de soare. Suflet uşor de april.</p>
                     <p rend="justify">Automobilul lui Dănuţ se opri în sat, în faţa casei Oţălencii. Claxonul cârâi. Copiii lui Gheorghiţă a Marandei apărură, cu ochi mari. În urma lor se grăbi Oţăleanca.</p>
                     <p rend="justify">—  Sărut mâna, sărut mâna! Bine-aţi venit!</p>
                     <p rend="justify">—  Bună ziua, Oţăleanco, unde-i Gheorghiţă?</p>
                     <p rend="justify">Oţăleanca oftă. Faţa i se întunecă.</p>
                     <p rend="justify">—  Slugă la jâdan.</p>
                     <p rend="justify">Porniră înainte. Curtea boierească se ivi. Se făceau reparaţii, suspendate din cauza duminicei. Schele de jur împrejur, acoperământul de tablă, scos. Casa părea aşezată pe masa de operaţie. În faţa curţii se oprise camionul angajat de Dănuţ pentru transportarea lucrurilor nevândute.</p>
                     <p rend="justify">Lăsară maşina la poartă. Intrară pe jos.</p>
                     <p rend="justify">Îmbrăcat în haine orăşeneşti, cu musteaţa răsucită şi părul cosmeticat, Gheorghiţă le ieşi înainte, demn. Dănuţ îi întinde, cu o mână tremurătoare, un bilet şi o listă: „Domnul Dan Deleanu, avocat din Iaşi, are dreptul de-a intra în casa moşiei Medeleni, ridicând obiectele specificate în alăturata listă, Carol Bercale.”</p>
                     <p rend="justify">Cu acest paşaport, Dănuţ şi Monica intrară pentru ultima oară în casa copilăriei lor.</p>
                     <p rend="justify">         *</p>
                     <p rend="justify">Arătare antideluviană, imensificată de colb, camionul porni, ducând rămăşiţele gospodăriei de la Medeleni. Dănuţ şi Monica îl urmăriră din pridvor.</p>
                     <p rend="justify">Intrară în casă. Paşii sunau prea tare, şi inimile la fel – a gol.</p>
                     <p rend="justify">—  Câte ceasuri, Dănuţ?</p>
                     <p rend="justify">Abia atunci, Dănuţ auzi tăcerea de doi ani a tuturor pendulelor şi ceasornicelor de la Medeleni. Se uită la ceasul lui: era patru. Trebuiau să plece şi ei. Nu mai aveau ce căuta în casa Rodicăi Bercale, printre mobilele Rodicăi Bercale.</p>
                     <p rend="justify">Totuşi intrară amândoi în foasta odaie a copilăriei lui Dănuţ, vecină cu foasta odaie a Monicăi şi Olguţei. Ferestrele erau deschise, uşile date-n lături. Mirosea a colb, a var şi a moloz umed.</p>
                     <p rend="justify">Se aşezară pe marginea patului.</p>
                     <p rend="justify">Dănuţ avea în mână o carte luată din podul cu vechituri: Robinson Crusoe. Pe întâia foaie, o iscălitură caligrafică: „Dan Deleanu, elev, clasa IV-a primară”.</p>
                     <p rend="justify">Monica luase o păpuşă tunsă, cu rochiţă de mătasă albă, zdrenţuită.</p>
                     <p rend="justify">Amintiri atât de vechi, încât şi în suflet icoana lor era acoperită cu surul tremur al aţelor de păianjen.</p>
                     <p rend="justify">Şedeau pe patul din odaia lui Kami-Mura, ca pe banca unui peron de gară, unul cu Robinson Crusoe, celălalt cu păpuşa, şi tot nu plecau.</p>
                     <p rend="justify">Mărul de la fereastra odăii avea frunzuliţe verzi, şi noduri trandafirii. S-auzea murmurul livezii. Ochiuri de soare se clătinau galeş pe podele.</p>
                     <p rend="justify">Dănuţ aprinse o ţigară. Începu să se plimbe prin odaie, de la uşă până la fereastră.</p>
                     <p rend="justify">Răsunetul paşilor lui era ca o bătaie de inimă a zidurilor vechi.</p>
                     <p rend="justify">De la întâia ţigară aprinse alta, apoi alta, plimbându-se tot mai repede. Apoi se aşeză pe marginea ferestrei, sub crengile de flori, în murmurul albinelor, cu profilul în soare.</p>
                     <p rend="justify">—  Alţi Medeleni<hi rend="color(#000000)">…</hi>
                     </p>
                     <p rend="justify">Monica plânsese. Ridică ochii spre el. Avea lucirea umedă a lacrimilor pe obrajii ovali şi luminoşi. Subt ochii ei întristaţi, faţa lui Dănuţ apăru alta decât cea de până atunci, înviorată, energică, venind parcă din soare, ca o veste a livezii despre fructele viitoare.</p>
                     <p rend="justify">—  Vin' aici, Monica. E bine pe fereastră.</p>
                     <p rend="justify">Se sui lângă el, pe pervazul cald de soare.</p>
                     <p rend="justify">În vremurile vechi, când năvăleau tătarii sau turcii, străbunii îşi luau avutul în care şi se retrăgeau la munte: aşa spun cronicarii. Nu-şi luau numai avutul, luau şi sufletul caselor părăsite. Năvălitorii găseau ziduri moarte. Viaţa acelor ziduri fugise în munţi.</p>
                     <p rend="justify">Sufletul Medelenilor, viaţa Medelenilor, era în inima lui Dănuţ. Rodica Bercale nu cumpărase nici viaţa, nici sufletul Medelenilor.</p>
                     <p rend="justify">Dănut vânduse Medelenii, prin el vor trăi.</p>
                     <p rend="justify">Simţea cu fiecare bătaie a inimii cum se ridica trecutul ca o insulă scufundată cu palatele ei. Toţi trăiau în el. Copilăria lor, tinereţa lor, casa lor, prietenii lor, căsuţa lui moş Gheorghe, Iazul Mânzului, via, livada, câmpiile, toate, toate erau în el. Nu vânduse nimic, nu uitase nimic. Trecutul era în el, viu, proaspăt, ca un viitor. Va scrie romanul Medelenilor, luându-şi astfel revanşa asupra vieţii. Olguţa va fi din nou alături de ei<hi rend="color(#000000)">…</hi>
                     </p>
                     <p rend="justify">Dezmierdă capul Monicăi.</p>
                     <p rend="justify">Zâmbiră trist, c-un gol între ei.</p>
                     <p rend="justify">Din fundul livezii se stârnise un vârtej de vânt. Trecu nebuneşte printre pomii înfloriţi, revărsându-le florile, trecu peste capul lui Dănuţ şi al Monicăi, risipindu-le şuviţele de păr, şi se pierdu prin uşile deschise în adâncul casei, cutremurând tăcerea, neliniştind perdelele, înfiorând pustietatea încăperilor.</p>
                     <p rend="justify">—  Olguţa<hi rend="color(#000000)">…</hi>
                     </p>
                     <p rend="justify">Mâna lui Dănuţ flutură prin lumină un gest ca spre depărtări.</p>
                     <p rend="justify">—  Olguţa era un vânt de larguri<hi rend="color(#000000)">…</hi>
                     </p>
                     <p rend="justify">Şi toată odaia se umpluse de parfumul florilor tinere.</p>
                     <p rend="justify">SFÂRŞIT</p>
                  </div>
               </div>
            </div>
         </div>
      </body>
   </text>
</TEI>
