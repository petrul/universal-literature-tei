<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Tricornul și alte povestiri</title>
            <author>Alarcon,Pedro Antonio de</author>
         </titleStmt>
         <editionStmt>
            <edition>
               <date>2017-05-06T23:57:05.470762000</date>
            </edition>
         </editionStmt>
         <publicationStmt>
            <p rend="color(#000000)">This electronic edition of a text is property of Ediții Scriptorium. You may not copy it. You are encouraged to reference it using HTTP URLs, or cite small excerpts, followed by the precise http://etext.store/… URL reference.</p>
         </publicationStmt>
         <sourceDesc>
            <p rend="start color(#000000)"> 1966, Editura pentru literatură universală.</p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
         <textClass>
            <keywords scheme="unknown">
               <list>
                  <item>keywords here</item>
               </list>
            </keywords>
         </textClass>
      </profileDesc>
      <revisionDesc>
         <listChange>
            <change>
               <name/>
               <date>2022-12-04T20:15:51.972010386</date>
            </change>
         </listChange>
      </revisionDesc>
   </teiHeader>
   <text>                                                                       
      <body>
         <head>Tricornul și alte povestiri</head>
         <author>Alarcon,Pedro Antonio de</author>
         <p rend="start">Traducere de LOLITA TĂUTU<lb/>Cuvînt înainte de OVIDIU DRIMBA</p>
         <p rend="color(#000000)">This electronic edition of a text is property of Ediții Scriptorium. You may not copy it. You are encouraged to reference it using HTTP URLs, or cite small excerpts, followed by the precise http://etext.store/… URL reference.</p>
         <p rend="start color(#000000)"> 1966, Editura pentru literatură universală.</p>
         <p rend="justify">ro</p>
         <div type="div1" rend="P10">
            <head>Tricornul și alte povestiri</head>
            <div type="div2" rend="P168">
               <head>Un maestru al naraţiunii</head>
               <p rend="justify">În Spania anilor când paginile lui Pedro Antonio de Alarcón pun temeliile unei noi literaturi, realiste, literatura romantică era încă în floare. Până târziu după 1850, poeţii romantici continuă să alimenteze apetiturile fanteziei, elanurile entuziaste sau disponibilităţile sentimentale melancolice ale cititorilor spanioli. Fecundul şi popularul poet şi dramaturg José Zorilla încânta încă publicul cu armoniile lui de trubadur întârziat şi cu farmecul evocator al legendelor sale. Ramón de Campoamor introducea în versurile sale elegiace reflecţii şi maxime filozofice nuanţate pesimist. Tristeţea intimă a poeziei lui Gustavo Ailolfo Bécquer avea acelaşi efect asupra sensibilităţii cititorilor din Spania ca Nopţile lui Musset în Franţa — în timp ce Núňez de Arce, extravertit şi retoric, încheia veacul în accentele ample, nobile, optimiste ale unei poezii virile care elogia libertatea şi idealul de progres al umanităţii. In dramaturgie, personalitatea dominantă a lui José Echegaray (Premiul Nobel, 1905), practicând întregul sistem teatral romantic, captiva publicul prin forţa neobişnuită a imaginaţiei, prin simţul pitorescului şi prin gustul extraordinarului, de mare efect scenic.</p>
               <p rend="justify">În schimb romanul porneşte pe căi noi, o dată cu romanciera cunoscută sub pseudonimul Fernán Caballero, care proclama categoric : „Romanul nu se inventă, ci se observă". Chiar dacă această ambiţie a obiectivităţii în studiul moravurilor va fi contracarată de temperamentul său prea înclinat spre romanesc şi entimental, totuşi Fernăn Caballero a deschis drumul lui Pedro Antonio de Alarcón. După această primă fază a începuturilor realismului, apogeul curentului va fi marcat de proza subtilului analist şi elegantului stilist Juan Valera, precum şi de romanele masivului scriitor, adevărat Balzac al literaturii spaniole, care a fost Benito Pérez Galdós, pentru ca, în cele din urmă, influenţele naturalismului şi simptomele unei reacţii idealiste sa se exprime în curentul realismului spaniol prin operele unor prozatori în fruntea cărora se situează Emilia de Pardo Bazán, Palacio Valdes şi Blasco lbáñez, iar apoi, romancierii Pio Baroja şi Ramón del Valle-Inclán.</p>
               <p rend="justify"> În această ambianţă de romantism întârziaţ, apariţia lui Alarcón a adus prospeţime, spontaneitate, graţia ironiei şi o revalorificare a tradiţiilor prozei picareşti.</p>
               <p rend="justify"> Viaţa însăşi a lui Alarcon, până la un moment dat destul de agitată, a fost viaţa unui om nu consecvent până la capăt, dar aderent la problemele şi evenimentele contemporaneităţii. Descendent al unei familii cu blazon dar fără resurse materiale, Pedro Antonio de Alarcón s-a născut în 1833, în orăşelul Guadix din provincia Granadei, vechi orăşel episcopal dominat, de pe înălţimea dealului din apropiere, de ruinele unei fortăreţe arabe de demult. Tradiţiile istorice şi legendare, vii ,în acest colţ al înverzitei Andaluzii, vor apărea des în paginile scriitorului de mai târziu. Începe studiile de drept la Granada, pe care trebuie să le întrerupă din cauza dificultăţilor materiale ale familiei, îndreptîndu-se spre cariera ecleziastică. Vocaţia şi temperamentul său însă erau de natură total diferită.<lb/>Dorinţa sa cea dintâi a fost de-a se afirma în domeniul publicisticii, participând intens la polemicile timpului. Spania trăia pe atunci o epocă de mare agitaţie politică. Conflictele dintre liberali şi partizanii absolutismului monarhic, restabilit în urma Congresului de la Verona, durau de câteva decenii, luând forme din ce în ce mai violente. Tânărul Alarcon se angajează în tabăra liberalilor cu vederi revoluţionare, fondează revista Noul Occident, la Granada pune bazele unui organ anti-clerical, iar la Madrid devine directorul Biciului (Bl latigo), periodic satiric de orientare vehement antidinastică. Articolele sale polemice antiregaliste îi aduc faimă, iar campania sa anticlericală un duel cu un mediocru poet de inspiraţie religioasă, care însă îl cruţă, trăgînd în aer... În anul următor (Alarcon are acum 23 de ani) aderă cu toată convingerea la partidul ,.Uniunea liberală“ — pentru ca, după puţin, să se convertească, cu o surprinzătoare inconsecvenţă, în conservator, monarhist şi catolic.<lb/>Momentul coincide cu întoarcerea dezamăgitului militant în arena politică la preocupările literare intense. Intre timp cumpărase, pe preţuri derizorii, o cantitate de cărţi provenite din lichidarea unor biblioteci mănăstireşti. Formaţia sa intelectuală este aceea a unui autodidact, lecturile i-au fost vaste dar dezordonate, autorii săi preferaţi fiind Walter Scott, Victor Hugo, Balzac, alături de alţii de a doua mână, ca George Sand, Alph. Karr sau Al. Dumas-tatăl. Încearcă drumul teatrului, drama sa Fiul risipitor este bine primită de public, dar — viu atacat de critici — Alarcón o retrage, abandonând pentru totdeauna ambiţia scenei. Şi acum, iată-l pe tânărul de 26 de ani părăsind preocupările literare şi înrolându-se voluntar, făcând campania din Africa, în decursul căreia este rănit şi distins cu o înaltă decoraţie militară.<lb/>După întoarcerea în Spania îşi publică Diario de un testigo de la guerra de Africa (Jurnalul unui martor al războiului din Africa), în care, alături de relatarea unor momente dramatice sau de elogiile aduse camarazilor săi de arme, sunt notate, cu un ascuţit spirit de observaţie şi cu o evidentă simpatie, caracterul şi obiceiurile populaţiilor locale. Succesul material al cărţii îi asigură posibilitatea unei călătorii în Italia, trecând prin Franţa şi Elveţia; rezultatul acestei călătorii este cartea De Madrid a Napoles (De la Madrid la Neapole), însemnări care revelează o sensibilitate deosebită în notaţiile de peisaj şi în cele asupra operelor de artă.<lb/>Înapoiat în Spania, reintră în arena vieţii politice, este deputat de Guadix timp de patru ani, până în 1868, când viaţa Spaniei este din nou frământată de evenimente grave. în urma unei revoluţii, regina Isabella a Il-a este detronată şi silită să se refugieze în Franţa; cortesurile constituţionale aşteaptă timp de doi ani un pretendent la tron; iar când, in sfârșit, Amedeo I va fi proclamat rege, el nu va putea rămâne pe tron decât doi ani. În 1873 va fi proclamată republica, dar peste un an şi jumătate e restaurată regalitatea, şi Alfonso al XlI-lea, fiul Isabellei, ajunge rege, inaugurându-şi domnia printr-o sângeroasă reprimare a unei noi mişcări antiregaliste.</p>
               <p rend="justify"> În aceste împrejurări, Alarcón se hotărăşte să se retragă definitiv din viaţa politică, refuză postul de ministru plenipotențiar în Suedia şi se dedică exclusiv literaturii. La vârsta de 44 de ani este ales membru al Academiei Regale Spaniole şi Consilier de Stat. Dar în curând publicul cititor (dezamăgit desigurur şi de convertirea liberalului militant de altădată la noile sale vederi conservatoare şi monarhiste) precum şi confraţii săi într-ale scrisului îi retrag simpatia lor — şi scriitorul se stinge, întristat profund de atitudinea contemporanilor săi, în 1891, în vârstă de 58 de ani.</p>
               <p rend="justify"> După cele două cărţi de călătorie amintite mai sus, Alarcón şi-a încheiat prima perioadă a scrisului său — dedicată cronicilor şi jurnalelor — prin La Alpujarra, carte de observaţie a tipurilor şi de descrieri a peisajelor acestui ţinut de o frumuseţe sălbatică din sudul Andaluziei, ţinut care purta încă vie amintirea rebeliunii maurilor din timpul lui Filip al II-lea. După care, scriitorul astfel pregătit, abordează compoziţia beletristică propriu-zisă, de amploare — romanul.</p>
               <p rend="justify"> De fapt, Tricornul (El sombrero de tres picos, 1874) este mai curând o nuvelă de mari dimensiuni decât un roman. Scriitorul s-a inspirat aici dintr-o cunoscută romanţă veche : Morarul din Arcos, readusă în atenţia publicului graţie unei farse care sa bucura pe atunci de un mare succes, intitulată Corregidorul şi morăriţa („corregidorul" era demnitarul care, în fruntea districtului pe care-l conducea, cumula atribuţii administrative şi judiciare : un fel de prefect şi totodată judecător de pace ; ca însemn al demnităţii ce o deţinea, corregidorul purta o pălărie cu trei colţuri — un tricorn). Plasând acest episod burlesc şi maliţios în ambianţa vieţii spaniole de la începutul secolului al XlX-lea, Alarcón îl tratează într-o tonalitate de contagioasă jovialitate, cu o vervă ironică şi cu un umor savuros care derivă din cele mai bune tradiţii ale prozei picareşti spaniole, totodată însă, urmând o desfăşurare de situaţii care aminteşte eleganţa stilului de povestitor al lui Boccaccio. Aventurile prin care trece arogantul şi naivul corregidor, victimă a încântătoarei isteţimi a morăriţei, îi dă ocazie scriitorului să schiţeze tipuri în linii sumare dar precise, să prezinte cu o fină ironie situaţii vulgare sau ridicole, să reconstituie culoarea şi pitorescul ambianţei, să desfăşoare un dialog de o mare naturaleţe şi vivacitate, totul încadrat în cromatica unei viziuni şi în ritmul unei naraţiuni care au o graţie de balet şi un farmec pur andaluz. Dacă analiza psihologică este sumară, iar viziunea sa asupra sufletului omenesc lipsită de profunzime, în schimb calităţile supreme ale artei lui Alarcón sunt simplitatea şi graţia povestirii, spontaneitatea stilului şi senzaţia de viaţă cotidiană pe care o comunică cititorului.</p>
               <p rend="justify">Tradus în numeroase limbi, Tricornul a avut o carieră strălucită şi pe scenă. Pe un libret extras din opera lui Alarcón, compozitorul austriac Hugo Wolf a scris opera comică intitula Corregidorul (reprezentată pentru primă oară în 1896), iar compozitorul italian Zandonai, opera bufă Farsa amoroasă (1933). Inspirată din Tricornul, pantomima lui Martinez Sierra, Corregidorul șii morăriţa, a fost admirată la un mare teatru din Madrid de renumitul coregraf rus Serghei Diaghilev, care a creat (în 1922, la Londra) baletul El sombrero de tres picos cu muzica lui Manuel de Falla şi în decorurile realizate de Pablo Picasso.<lb/>După Tricornul, singurul roman al lui Alarcón care merită să reţină atenţia este <hi rend="italic">El </hi>nino de la bola (Copilul cu mingea, 1880),  romanul unei pasiuni violente terminată tragic, acţiunea desfășurându-se într-un cadru de moravuri tipic spaniole, cadru bine studiat psihologic şi social.<lb/>În registrul grav, dramatic, Copilul cu mingea este opera cea mai remarcabilă a scriitorului. Dar în conştiinţa posterităţii Alarcón a rămas ca un mare nuvelist şi povestitor. în afară de Tricornul şi de <hi rend="italic">Copilul cu </hi>mingea (şi, intr-o oarecare măsură, de Scandalul, roman romantic prin motive, realist prin situarea în ambianţă şi retrograd în concepţii), scriitorul s-a impus şi dincolo de hotarele Spaniei prin culegerile sale de povestiri, în care predomină fie episoade din timpul Războiului de independenţă, dus contra dominaţiei franceze de la începutul veacului (Historietas nacionales, 1881), fie tonul agreabil de ironie elegantă şi insidioasă (Cuentos amatorios, 1881), fie naraţiunea de tip fantastic (Naraciones inverosimiles, 1882).<lb/>Povestirile patriotice  — publicate la cinci ani după apariţia celor zece volume care formează prima serie a Episoadelor naționale ale lui Benito Perez Galdos — au fost însă scrise de Alarcón cu un sfert de veac în urmă. În Povestirile lui, Alarcon reănvia aceeaşi epocă pe care o reconstituie şi Episoadele lui Pérez Galdós: epoca 1808—1813, când Napoleon, profitând de  certurile dinastice din Spania, a invadat ţara, punându-l pe tron pe fratele său Joseph, fapt care a provocat o puternică mișcare patriotică de rezistenţă, până când, în 1813, tronul Spaniei a fost dat de Napoleon lui Ferdinand al VII-lea, a cărui domnie apoi de două decenii a devenit (după cum o prezintă şi Pérez Galdós în următoarea serie, tot de zece volume, a Episoadelor naţionale) aproape tot atât de odioasă spaniolilor ca şi ocupaţia franceză. <lb/>  Povestiri patriotice  — cel mai valoros de altfel dintre volumele de schiţe şi povestiri ale lui Alarcón — este prezentat în traducerea de faţă prin bucăţile cele mai reprezentative şi în acelaşi timp mai caracteristice pentru arta naraţiunii scriitorului, totodată însumând aspecte tematice şi stilistice noi, altele decât cele întâlnite în Tricornul. Astfel este Cărbunarul-primar, povestirea în care orice preocupare de construcţie şi tratare „literară” lipseşte, înlocuită fiind prin modul simplu al cronicarului modest care relatează fidel un episod de eroism popular, cu vigoare şi plasticitate în tratarea unui portret fizic (Manuel Atienza), cu forţă dramatică în redarea unei scene de bătălie, şi pe un ton narativ sobru, direct, oral, conversativ. Un alt episod eroic, cel povestit în Vândut francezilor, cultivă elementul surprizei, pentru ca în final povestirea să capete un cadru patetic, pasional, cu momente care ţin de ordinul tragicului sublim. Personajul principal din Trompeta realizează modalitatea relatării directe a unei spectaculoase întâmplări personale, relatare întreruptă de momente introspective cu autentic timbru dramatic. Un pandant (şi un corectiv) la elogiul patriotismului popular spaniol din tirmpul invaziei franceze — tema dominantă a volumului — îl constituie elogiul omeniei, din Străinul, povestire care, mai ales în prima parte, arată clar (de astă dată prin firescul desăvârşit al dialogului) un aspect al contribuţiei lui Alarcón la crearea noului drum al realismului în proza spaniolă de la mijlocul secolului trecut. O atmosferă cu totul  diferită creează sinistra evocare, din Regele se amuză, a unui obişnuit „act de credinţă”, din seria acelor oribile acte a căror amintire au transmis-o posterităţii „pioşii regi catolici” ai Spaniei; un cadru cu întunecimi mistice amintind pânzele lui Zurbarán; o evocare în care, utilizând exclusiv procedeul notaţiei ostentativ aride, de cronicar în aparenţă impasibil, Alarcón obţine efecte dramatice de mare forţă prin mijloacele narative cele mai simple cu putinţă. Şi apoi, într-un registru tematic şi stilistic total diferit: Chitanţierul, narând o intâmplare cotidiană, prezentând un umil personaj obişnuit şi relevând interesul scriitorului pentru viaţa rustică.<lb/>Arta lui Alarcón deci are varietate în aspectele abordate şi în modurile de expresie, apelează cu maximă economie la resursele fanteziei, forţa ei stă în preciziunea descrierii concise  și în dramatismul concentrat al relatării sobre, iar farmecul, in cultele elanuri pasionale sau în ascuţitele aluzii ironice şi satirice. O artă lipsită de dimensiunea monumentalităţii, de , compoziţia savantă a părţilor şi de complexitatea construcţiei pe care le întâlnim la Pérez Galdós; o artă lipsită şi distincţia intelectuală sau de fineţea investigaţiei psihologice celuilalt ilustru contemporan, Juan Valera. Dar, dedicindu-i acestuia din urmă Povestirile patriotice, Alarcón însuşi şi-a recunoscut meritul de precursor — în aceste cuvinte de nobilă modestie : „Le-am scris, după cum ştii, între 20 şi 25 de ani, şi dacă alt merit nu au, îl au însă pe acela de a fi fost primele cu acest caracter şi în această formă, publicate în Spania; motiv pentru care le port o dragoste de părinte, sau mai bine zis, de bunic". <lb/>  De altminteri, Alarcón este de mult cunoscut cititorilor români. Cel care l-a prezentat pentru prima dată publicului românesc— încă în 1881, deci când Alarcón avea doar 48 de ani — a fost Titu Maiorescu, care publică traducerea povestirii <hi rend="italic">Straşnic</hi> pescuit ! în Convorbiri literare; o nouă traducere a acestei povestiri va fi publicată în 1828. Tot în Convorbiri literare (1896) apare <hi rend="italic">Morăreasa şi</hi> corregidorul, în traducerea lui N. Basilescu, republicată într-un volum separat sub titlul Morăriţa (1908). Vor mai fi apărut desigur şi alte traduceri româneşti din Alarcón; pentru prima dată însă cititorul român are acum, prin culegerea de față, o imagine directă şi fidelă a scrisului acestui maestru al naţiunii elegante, spirituale şi pitoreşti, a scriitorului care a deschis drumul realismului spaniol modern.</p>
               <p rend="justify">OVIDIU DRIMBA</p>
            </div>
            <div type="div2">
               <head>Tricornul</head>
               <p rend="center">Povestire adevărată<lb/>a unei întîmplări care circulă în „romances”<lb/>scrisă aşa cum s-a petrecut în realitate<lb/>de</p>
               <p rend="center">D.Pedro A. de Alarcón</p>
               <div type="div3" rend="P166">
                  <head>O părere pe marginea cărţii de faţă<note xml:id="ftn1" place="foot" n="1">Dintre numeroasele articole care s-au publicat la Madrid în momentul apariției Tricornului — în iulie 1874 l-am ales pe acesta, pentru a-1 introduce aici în chip de Prolog (n.a.).</note>
                  </head>
                  <p> Sunt câteva zile, puţine la număr într-adevăr, de când circulă, din mână în mână şi dintr-un ziar intr-altul, o carte de volum redus şi dimensiuni modeste, pe care o citesc şi o laudă toţi. N-aş fi apucat să cercetez raţiunea unei primiri atât de bune şi a unei reputaţii atât de remarcabile, dacă această cărticică nu mi-ar fi fost cunoscuta şi dacă nu aş fi cunoscut, în acelaşi timp, pildele de bunătate pe care le cuprinde şi preţioasele ei însuşiri. Fiindcă, la drept vorbind, pare ciudat ca o cărţulie care nu este rodul unor îndelungate nopţi de veghe, nici al unor studii prea îndelungate, nici nu tratează un subiect serios si nici nu îmbogăţeşte cu noi date tezaurul moralei și ştiinţei sau istoriei, să stârnească atâta vâlvă, să seducă publicul şi să aibă atâta succes.</p>
                  <p> De aceea, nu încape nici o îndoială, unii dintre cititori şi nu dintre cei mai naivi şi care cu uşurinţă apreciază o carte — se arată neîncrezători şi chiar supăraţi, fără a-și da seama de adevărata cauză pentru care a fascinat , și a fost îndrăgită de tineri şi bătrâni, de doamne de vârstă respectabilă şi de fetişcane. Aceştia deplâng faptul că o născocire a minţii, care povesteşte doar o înâîmplare obişnuită şi banală şi care se prezintă cu o dezinvoltură și o îndrăzneală destul de periculoase pentru anumite conștiinţe înguste şi şubrede, a prins atât de repede aripi, câştigând cu atâta uşurinţă bunăvoinţa tuturor şi satisfăcând în mod desăvârşit toate gusturile.</p>
                  <p> Mărturisesc şi eu cu toată sinceritatea că, în esenţă, cartea e uşoară, nu pluteşte prin regiuni eterice şi nici nu se coboară în abisuri de nepătruns. E o povestire foarte simplă, scrisă într-o castiliană limpede şi împodobită cu straie modeste de către un scriitor discret.</p>
                  <p> Ce vrea să arate cartea aceasta? Ce scop îşi propune? Ce problemă aduce în discuţie? Ce avantaje prezintă? Întrebările se îngrămădesc precum stoluri de vrăbii asupra unor grăunţe aruncate în loc deschis şi toate la un loc par să tragă de paginile cărţii, ameninţând s-o rupă sau s-o descompleteze...</p>
                  <p> Ei bine, domnii mei (spun aceasta înconjurat fiind de un mare cerc format din auditori plini de bunăvoinţă şi dispuşi dinainte să aplaude zgomotos argumentele mele, chiar aşa, înconjurat de publicul care-şi scoate pălăria cu respect şi dragoste în faţa tricornului): ei bine, domnii mei, ce vrea să-nsemne asta ? Vrea să-nsemne că nu e nevoie ca un autor spaniol să se inspire din surse străine pentru a da o operă valoroasă şi matură. Ce scop urmăreşte? Nobilul scop de a arăta că perfidia şi lăcomia se pedepsesc, fie chiar folosind un ton ceva mai batjocoritor şi mai zeflemitor. Ce problemă ridică? Aceea de a scrie romane fără a trata subiecte încâlcite sau de groază, fără a face eforturi supraomeneşti, fără a recurge la mijloace anevoioase, şi de a vedea dacă acest lucru poate avea drept rezultat — şi în cazul de faţă aşa se şi întâmplă — desfătarea paşnică a sufletului celui care citeşte, fără a-l tulbura sau plictisi, în sfârşit, ce avantaje prezintă? Avantajul — înainte de toate — de a arăta modul de existenţă a romanului spaniol, de prezentare, sub forme diverse, de păstrare a ceea ce e bun din vechea lui tradiţie, bucurându-se de-o viaţă prosperă şi viguroasă, atrăgând publicul către acest gen de lectură sănătoasă şi curată şi făcând pe autori să se îndrepte către această sursă bogată şi vastă a spiritului.<lb/> Ne obişnuiserăm de multă vreme să recunoaştem inventivitatea romanelor lui Pedro Antonio de Alarcon, graţia şi spiritu-i subtil şi fermecător, de origine şi educație franceză, pe care îl mânuia cu o rară îndemânare şi cu o uşurinţă fără seamăn. De data aceasta a vrut să ni se prezinte ca un pictor priceput şi de şcoală bună, păstrător credincios şi dibaci al celor mai bune tradiţii ale școlii spaniole şi care a ştiut, în anumite momente, să înmoaie pana lui Quevedo în paleta lui Goya.</p>
                  <p> Căci, intr-adevăr, acest mic cadru de moravuri sau de gen cum i se mai spune anul acesta şi care poartă titlul de Tricornul, se aseamănă, mai mult decât orice, cu tablourile lui Goya. Se observă în el prospeţimea şi vigoarea culorii artistului Capriciilor, tipurile sale şirete și îndrăzneţe, sublinierile sale energice de clarobscur şi admirabila uşurinţă a penelului său, care, abia atingând pânza, si îngroşând uneori liniile, reproducea cu fidelitate uimitoare naturalul.</p>
                  <p> În schimb, Alarcón îl întrece în ceea ce priveşte preciziunea liniilor, iar acea difuziune şi frecventă incorectitudine a contururilor pe care o întâlnim la Goya nu apar în acest splendid tablou al Judecătorului şi Morăriței. Dimpotrivă, coloritul strălucitor şi uşoara trăsătură de penel care au dat naştere pe pânză unor manolas atât de minunate şi unor majos atât de chipeşi se supun unui desen energic, ca cel al unui sculptor.</p>
                  <p> Mii de felicitări, deci, scriitorului ingenios care, cu un condei ager şi un stil magistral, a ştiut să răspândească vorbe de duh şi glume care înveselesc şi dau o notă de prospeţime savurosului său Tricorn.</p>
                  <p> Nu fac parte dintre cei care consideră că genul acesta de compoziţii ar fi cel care trebuie să aibă prioritate şi să domine literatura spaniolă contemporană; căci, de fapt, nu despre acest gen de cărţi este vorba, ci de o povestire picarescă, în genul unor romane de Cervantes sau Hurtado de Mendoza<note xml:id="ftn2" place="foot" n="2">Diego Hurtado de Mendoza (1503—1575), scriitor spaniol, căruia i se atribuie paternitatea cunoscutului roman picaresc Lazarillo de Tormes.</note>. În secolul nostru, în care publicul vrea să afle cauza fiecărui lucru şi să găsească o lecţie sau o învăţătură în tot ceea ce îi cade în mână, este nevoie să dai la tipar opere care să prezinte o mai mare importanţă şi să implice o mai mare perspicacitate.</p>
                  <p> De aceea mi se pare că nu au întru totul dreptate cei care îi recomandă stăruitor lui Alarcón şi-i cer să nu se depărteze de această nouă cale şi să restaureze, cu stilul său pur, literatura noastră aproape veştejită.</p>
                  <p> Să-şi folosească într-un ceas bun talentul său fericit, la crearea de tablouri atât de reuşite ca cel ce inspiră aceste rânduri: să îndepărteze cu succes romanul, prin exemplul său, de la calea greşită pe care o urmează de la o vreme, din pricina influenţelor străine sau a sterilităţii. M-aş bucura ca nimeni altul ca Alarcón, căruia atât de mult îi datorează literatura noastră, să-i aducă cel mai mare folos, şi anume, să-i redea întreaga sa consideraţie şi tot prestigiul, fără a recurge la amestec sau ajutor străin. M-aş bucura, sau mai bine-zis mă bucur — repet — şi spun asta pentru că Alarcón, într-adevăr, a reuşit acest lucru şi cu o singură pildă a pus în valoare marile bogăţii ale vechii şi glorioasei literaturi a patriei noastre, dar îmi închipui că nu acesta este — şi nici nu poate fi — punctul final al justei sale ambiţii şi că scriind o farsă spirituală, hazlie, abundând în vorbe spuse cu dibăcie, nu înseamnă că va renunţa la opere mai serioase în care talentul său va găsi terenul adecvat de desfăşurare.</p>
                  <p> Fiindcă eu cunosc, sau îmi închipui că ştiu, intenţiile autorului; fiindcă ştiu câte parale face Tricornul ca să mă exprim aşa. Adversarii şi chiar şi unii dintre prietenii poetului din Guadix credeau că scrisul său, contaminat de incurabilele galicisme, nu va mai ieşi din cercul format de imitaţiile franceze şi, pentru a dezminţi în mod solemn spusele lor, autorul a schiţat cu o dezinvoltură fără seamăn un tablou tot atât de adevărat spaniol ca frumuseţea femeilor din Sevilla şi focul vinurilor de Jerex.</p>
                  <p> Şi mă întorc la tema mea: Alarcón s-a dovedit un pictor de geniu; nu apare şi nici nu vrea să apară (şi asta nu trebuie uitat) nici ca filozof, nici ca istoric sau ca moralist, ci doar ca povestitor, un povestitor de talent.</p>
                  <p rend="justify"> Iar că a izbutit s-o facă, asta e clar. Mai mult decât condeiul, mâna sa a mânuit penelul pentru a reliefa pe pânză întâmplările şi personajele care îlanunţă pe pictor. Îl întâlnim pe peisagist în descrierea morii, a amurgului, a zorilor, a nopţii însăşi; pe portretist în prezentarea doñei Frasquita, a judecătorului, a lui Lucas, a lui Garduña, a doñei Mercedes şi a altor personaje de mai mică importanţă, schiţate cu nu mai puţină îndemânare; pe căutătorul de efecte, în întâmplarea de la vie, în sosirea nocturnă a lui Lucas la moară, în spectaculoasa înfruntare pe care o pregăteşte soţia lui Zuniga în casa judecătorului: pe pictorul de talent, la fiecare pas; pe artistul înțelept, dibaci şi plastic în orice compoziţie, pretutindeni. <lb/> Alarcón excelează în această carte în crearea de tipuri și în individualizarea lor, peste care inteligenţa sa a împrăştiat o lumină atât de vie, încât contrastele sale de clarobscur au forţa şi farmecul pe care le au foarte puţini scriitori.</p>
                  <p> Închei aceste superficiale rânduri aşteptând noi şi măgulitoare produse ale fecundei inspiraţii a lui Alarcón, după cum el este pe deplin îndreptăţit să aştepte categorice si măgulitoare triumfuri.</p>
                  <p> Ajungând aici îmi vine în minte, cam târziu, de fapt, că tot ceea ce am scris pînă acum a fost o muncă peste măsură de plictisitoare şi de inutilă, căci ar fi fost mai firesc, mai concis şi mai precis dacă i-aş fi spus direct cititorului:</p>
                  <p> Dacă dintr-o neglijenţă condamnabilă sau dintr-un ghinion remediabil nu ai citit încă această carte a lui Pedro Antonio de Alarcón care poartă titlul de Tricornul, fă rost de ea imediat, citeşte-o şi după aceea îmi vei fi mai puţin recunoscător mie decât romancierului, care cu atâta măiestrie a ştiut să-ţi captiveze atenţia şi să-ţi delecteze sufletul.</p>
                  <p rend="end">LUIS ALFONS</p>
               </div>
               <div type="div3" rend="P166">
                  <head>Prefaţa autorului</head>
                  <p rend="justify">Puţini spanioli, chiar numărându-i şi pe cei mai puţin culţi şi citiţi, vor fi cunoscând istorioara banală care stă la temelia modestei lucrări de faţă.</p>
                  <p rend="justify">Primul pe care l-am auzit povestind-o a fost un cioban de capre, necioplit, care nu ieşise niciodată din cătunul pierdut unde văzuse lumina zilei. Era unul dintre acei oameni simpli, neştiutori de carte, dar de o şiretenie şi un comic înnăscut, şi pe care îi întîlnim atât de des în literatura noastră naţională sub denumirea de picaros. Ori de câte ori era câte o petrecere în cătun, cu ocazia vreunei nunţi, a vreunui botez sau a vizitei oficiale a stăpînilor, el era acela care trebuia să interpreteze farsele şi pantomimele, să facă pe măscăriciul, să recite romances şi să spună istorioare; şi tocmai într-o astfel de ocazie (de atunci s-a scurs o viaţă de om... adică peste treizeci şi cinci de ani) a găsit cu cale, într-o anumită noapte, să ne încânte şi să ne fascineze inocenţa (destul de relativă) cu povestirea în versuri a JUDECĂTORULUI ŞI MORĂRIŢEI sau a MORARULUI ŞI A SOŢIEI JUDECATORULUI pe care o oferim azi publicului nostru sub titlul mai transcedental şi filozofic (căci aşa cere gravitatea acestor vremuri) de TRICORNUL.</p>
                  <p> Îmi amintesc, pe cât se pare, că în vreme ce ciobanul ne distra cu povestirea lui, fetele de măritat care erau acolo de faţă se făcură roşii ca focul, fapt din care mamele traseră concluzia că povestirea era cam deocheată, și-l făcură pe cioban cu ou şi cu oţet, dar bietul Repela (acesta era numele ciobanului) nu-şi muşcă limba, ci spuse că nu aveau nici un motiv să se scandalizeze în felul acela, căci în povestirea lui nu era nici un lucru pe care să nu-l cunoască până şi călugăriţele, ba chiar şi copiii de patru ani...</p>
                  <p> — Şi dacă nu credeţi, atunci hai să vedem, făcu ciobanul: ce se desprinde din povestea JUDECĂTORULUI ŞI A MORĂRIŢEI ? Că cei căsătoriţi dorm împreună şi că nici unui soţ nu-i convine ca nevasta lui să se culce lângă alt bărbat ! Halal noutate, n-am ce zice !</p>
                  <p> —Asta aşa-i ! răspunseră mamele, auzind hohotele de râs ale fiicelor.</p>
                  <p rend="justify"> —Dovadă că moş Repela are dreptate, adăugă la aceasta tatăl logodnicului, e că toţi cei mici şi mari, aici prezenţi, au şi aflat că de îndată ce-o să se termine dansul, Juanete şi Manolilla o să se culce în patul acela frumos pe care mătuşa Gabriela l-a arătat tocmai fetelor noastre, pentru a admira broderia pernelor...</p>
                  <p> —Şi încă ceva, spuse bunicul logodnicei; până şi în Biblie şi chiar şi în predici, li se vorbeşte copiilor de toate lucrurile astea atât de fireşti, încunoştinţându-i de îndelunga sterilitate a Sfintei Ana, de virtutea neprihănitului Iosif, de vicleşugul Iuditei şi de multe alte minuni de care nu-mi mai amintesc pentru moment. Aşa că, domnilor...</p>
                  <p rend="justify"> —Ce mai, moş Repela ! exclamară, pline de curaj, fetele. Mai spune o dată povestea; e-aşa de hazlie !</p>
                  <p> —Şi chiar foarte cuviincioasă ! adăugă bunicul. Căci nimic în povestirea asta nu îndeamnă la rău : nici nu te-nvaţă să fii rău, iar cel care e nu rămâne nepedepsit...</p>
                  <p> —Haide ! Mai povesteşte-o o dată ! spuseră în sfârşit, cu îngăduinţă, şi mamele.<lb/> Atunci moş Repela începu să recite versurile din românce; şi analizând textul povestirii în lumina acelei critici atât de ingenue, nu-i găsiră nici un cusur; ceea ce vrea să spună că îşi dădură consimţămîntul necesar.</p>
                  <p rend="justify">Pe măsura trecerii anilor am auzit numeroase şi foarte diferite versiuni ale aceleiaşi aventuri a MORARULUI ŞI A SOŢIEI CORREGIDORULUI, întotdeauna din gura unor hâtri de prin sate sau de pe la ferme, după cum lăsase cu limbă de moarte Repela, şi pe lângă aceasta am citit-o tipărită în diferite Romanţe ale orbilor şi chiar şi în faimosul Romancero al neuitatului Don Agustin Durán<note xml:id="ftn3" place="foot" n="3">Erudit spaniol (1793—1862), autor, printre altele, al unor importante culegeri de poezia populară.</note>.</p>
                  <p> Fondul povestirii este la fel de tragicomic, glumeţ şi teribil de ironic, ca toate lecţiile de morală emoţionante pe care le îndrăgeşte poporul nostru; dar forma, elementele neesenţiale, procedeele întâmplătoare se deosebesc umil, foarte mult de povestirea ciobanului nostru, atât de mult încât acesta nu ar fi putut să recite în cătunul său nici una din noile versiuni, nici chiar acelea care circulă tipărite, fără ca fetele cinstite să nu-şi astupe dinainte urechile sau fără a nu se opune riscului ca mamele să le scoată ochii. Atât de mult au exagerat şi pervertit neciopliţii de ţărănoi din alte provincii întâmplarea aceasta tradiţională, atât de savuroasă, de discretă şi de frumoasă în versiunea cunoscutului Repela!<lb/> De aceea ne-am propus de mai multă vreme să restabilim adevărul, redând originalei povestiri despre care orbim caracterul ei de la început care, fără nici o îndoială, este cel ce păstrează mai bine dccât oricare altul buna-cuviinţă. Şi cum ne-am putea îndoi de acest lucru ? Acest gen de povestiri, de îndată ce ajung în mâinile vulgului, îşi pierd din naturaleţe, dar nu pentru a deveni mai frumoase, mai delicate şi mai decente, ci dimpotrivă, pentru a se stâlci şi murdări, în contact cu ceea ce e grosolan şi vulgar.</p>
                  <p rend="justify"> Aceasta este istoria cărţii de faţă... Aşadar, să-i dăm drumul, adică, vreau să spun, să începem povestea CORREGIDORULUI ŞI A MORĂRIŢEI, nu fără a aştepta judecata ta sănătoasă (o, respectabil public!) care, „după ce o vei fi citit şi-ţi vei fi făcut mai multe cruci decât dacă l-ai fi văzut pe dracu-n persoană”(cum spunea Estebanillo Gonzales la începutul cărţii sale<ref target="#_ftn3">[3]</ref>„o vei socoti demnă şi meritorie de a fi văzut lumina tiparului.</p>
                  <trailer>iulie. 1874</trailer>
               </div>
               <div type="div3">
                  <head>
                     <label>I</label>
                     <lb/>  Când a avut loc întîmplarea</head>
                  <p rend="justify"> Era pe la începutul acestui lung secol, care acum se apropie de sfârşit. Nu se ştie precis anul; dar este sigur că era după 1804 şi înainte de 1808.</p>
                  <p rend="justify">Aşadar, mai domnea pe atunci în Spania Don Carlos al IV-lea de Burbon, din mila lui Dumnezeu — după cum scria pe monede, şi din toleranţa şi favoarea deosebite a lui Bonaparte — după buletinele franceze. Ceilalţi suverani europeni, descendenţi ai lui Ludovic al XIV-lea, iși pierduseră deja coroana (iar şeful lor, chiar şi capul) în cumplita vijelie care bântuia în acest îmbătrânit colţ de lume pe la 1789.</p>
                  <p rend="justify">Dar nu asta era singura ciudăţenie a patriei noastre în vremea aceea. Soldatul Revoluţiei, fiu al unui oarecare avocat corsican, învingătorul de la Rivoli, de la Marengo, învingătorul în luptele de la Piramide şi în alte sute de bătălii, îşi pusese pe cap coroana lui Carul cel Mare şi transfigurase pe de-a-ntregul Europa, creând şi desființând naţiuni, ştergând frontiere, inventând dinastii şi schimbând forma, numele, locul, obiceiurile şi chiar şi îmbrăcămintea popoarelor pe unde trecea pe armăsarul său de luptă, ca un cutremur năprasnic sau ca „Anticristul“ — cum îi spuneau puterile din Nord... Totuşi, părinţii noştri (Dumnezeu să-i odihnească în pace!), departe de a-l urî sau de a se teme de el, se complăceau chiar în a-i lăuda peste măsură extraordinarele sale fapte de arme, ca şi când ar fi fost vorba de eroul unei cărţi cavalereşti sau de lucruri care s-ar fi petrecut pe altă planetă, şi pentru nimic în lume nu le-ar fi trecut prin minte că Napoleon se va gândi vreodată să vină pe-aici pentru a comite atrocităţile pe care le comisese în Franţa, Italia, Germania şi în alte ţări. O dată, sau cel mult de două ori pe săptămână, curierul din Madrid aducea în cea mai mare parte a oraşelor importante ale Peninsulei câte un număr al Gazetei (care de fapt nu apărea zilnic) şi din care persoanele însemnate (presupunînd că Gazeta ar fi vorbit de ceva deosebit) luau cunoştinţă dacă apăruse sau dispăruse vreun stat dincolo de Pirinei, dacă avusese loc o nouă bătălie la care luaseră parte şase sau opt regi şi împăraţi, şi dacă NAPOLEON se afla la Milano, Bruxelles sau Varşovia... în rest, bunicii noştri continuau să trăiască după vechiul tipic spaniol, ducând un trai foarte tihnit, în pacea şi în mila Domnului, cu Inchiziţia şi călugării lor, cu pitoreasca inegalitate în faţa legii, cu privilegiile, jurisdicţiile şi dispensele personale, cu lipsa totală de libertate cetăţenească sau politică, guvernaţi în acelaşi timp de distinşi episcopi şi puternici judecători (ale căror atribuţii nu se puteau delimita cu uşurinţă, căci şi unii şi alţii se amestecau şi-n cele lumeşti, şi-n cele sfinte) şi plătind dijme, dări în natură, biruri, subvenţii, danii şi pomeni obligatorii, rente, rentişoare, impozite, treimi regale, dăjdii, dări cetăţeneşti şi încă alte cincizeci de tributuri, al căror nume nu-mi vine acum în minte.</p>
                  <p rend="justify">Asta-i tot ce are de-a face povestea de faţă cu viaţa politică şi militară a acelei epoci; istorisindu-vă cum mergeau pe atunci lucrurile în lume, am vrut să ne oprim la anul despre care e vorba (să zicem 1805), când mai domnea încă în Spania vechiul regim în toate sectoarele vieţii publice şi particulare, ca şi cum, în mijlocul atâtor noutăţi şi prefaceri, Pirineii s-ar fi transfomat într-un nou Zid Chinezesc.</p>
               </div>
               <div type="div3" rend="P138">
                  <head>
                     <label>II</label>
                     <anchor xml:id="id_bookmark41"/>
                     <lb/> Despre cum trăia lumea pe atunci</head>
                  <p rend="justify">De pildă în Andaluzia (căci ceea ce o să vă povestesc s-a întâmplat tocmai într-un oraş andaluz), persoanele de vază continuau să se scoale foarte devreme; să meargă la catedrală, la liturghia cea mare, chiar dacă nu era zi de predică; să mănânce la nouă nişte ochiuri şi să ia o ceaşcă de ciocolată cu friganele; între unu şi două, la prânz, să servească rasol ca prim fel şi apoi vânat, iar dacă nu era vânat, doar rasol; după-masă să-şi facă siesta, şi apoi o plimbare în afara oraşului: iar când se-ngâna ziua cu noaptea, să meargă fiecare la parohia lui să bată mătănii. Apoi, la toacă, mai luau o porţie de ciocolată (de data aceasta cu biscuiţi); cei mai cu moţ asistau la sindrofia Judecătorului, a Decanului sau a Nobilului care-şi avea reşedinţa acolo, se retrăgeau în casă pe la vecernie, închizând uşa cea mare înainte de-a se suna stingerea; mâncau salată şi iahnie, gândindu-se Ia hamsiii proaspeţi care nu se găsiseră în ziua aceea, şi se culcau îndată cu doamna lor (cei care aveau aşa ceva), nu fără a-şi fi încălzit dinainte patul, lucru pe care-l făceau nouă luni din an...</p>
                  <p>Fericite acele vremuri în care pământul nostru mai păstra încă toate pânzele de păianjen, tot praful, toate moliile, tot respectul, toate credinţele, tradiţiile, obiceiurile şi abuzurile sfinţite de către secole! Fericite vremuri acelea în care existau în societate diferite clase, credinţe şi obiceiuri! Fericite vremuri, spun... mai ales pentru poeţi, care găseau subiect pentru o farsă, o scenetă veselă, o comedie, o dramă, un autosacramental<note xml:id="ftn4" place="foot" n="4">Piesă într-un act cu subiect alegoric sau biblic.</note> sau pentru o epopee la fiecare colţ de stradă, în loc de această prozaică lipsă de variaţie şi acest realism anost pe care ni le-a lăsat drept moştenire în cele din urmă, Revoluţia Franceză ! Fericite timpuri, cu adevărat !...</p>
                  <p>Dar asta înseamnă să ne întoarcem la vechile năravuri. Ajunge cu generozităţile şi cu vorbăria şi să pătrundem cu hotărâre în lumea Tricornului.</p>
               </div>
               <div type="div3">
                  <head>
                     <label>III</label>
                     <lb/>Do ut des</head>
                  <p>Aşadar exista pe atunci în apărarea oraşului X o vestită moară de făină (care azi nu mai este), aşezată cam la vreun sfert de leghe de oraş, între poalele unui deluşor acoperit de vişini şi cireşi şi o grădină de zarzavat deosebit de fertilă care servea drept mal (şi uneori drept albie) unui râu schimbător şi perfid.</p>
                  <p rend="justify">Din multe şi diferite motive, moara aceea devenise de la o vreme locul preferat de popas şi odihnă al celor mai distinşi vizitatori din oraşul de mai sus... În primul rând, pentru că drumul carosabil care ducea la moară era mai puţin impracticabil decât restul drumurilor din împrejurimi. În al doilea rând pentru că în faţa morii se afla un mic loc pietruit, ca un fel de piaţetă, acoperit de o imensă viţă, sub care se putea sta foarte bine la aer curat în timpul verii, datorită bolţii de viţă, şi se putea profita de soare iarna, când frunzele de viţă cădeau. În al treilea rând, morarul era o persoană foarte respectuoasă, foarte discretă, foarte fină, care avea darul de a se face plăcut, cum se spune, şi care trata pe domnii din lumea mare care obişnuiau să-i onoreze cu prezenţa lor sindrofiile sale nocturne cu ceea ce se găsea în anotimpul respectiv, adică fie cu agrişe, cireşe şi vişine, fie cu lăptuci verzi (care sunt foarte bune cu cornuleţe şi untdelemn; cornuleţe după care se dădeau în vânt domnii cei mari), ori cu pepeni galbeni, ori cu struguri culeşi chiar din viţa care le servea de polog, ori cu floricele de porumb, dacă era iarnă, şi cu castane prăjite, şi cu migdale, şi cu nuci, iar uneori, în serile foarte reci, cu câte o duşcă de vin din cel tare (şi asta în casă, la gura sobei), la care obişnuia să adauge, de Paşti, câte o gogoaşă, câte un cozonac cu unt, câte un colac sau câte o felie de şuncă de Alpujarra.</p>
                  <p rend="justify"> — Aşa de bogat era morarul, sau atât de nesocotiţi invitaţii săi? veţi exclama, întrerupându-mă.</p>
                  <p>Nici una, nici alta. Morarul dispunea doar de mijloacele de existenţă necesare, iar domnii erau fineţea şi mândria personificată. Dar într-o perioadă ca aceea în care trebuia să plăteşti zeci şi zeci şi fel de fel de contribuţii Bisericii şi Statului, nici o cheltuială n-ar fi fost prea mare pentru un ţăran atât de inteligent ca acela, dacă putea câştiga bunăvoinţa consilierilor comunali, a canonicilor, a călugărilor, a grefierilor şi a celorlalte persoane sus-puse. Aşa se face că se găseau unii care să spună cum că cumătrul Lucas (acesta era numele morarului) economisise o grămadă de bani, cinstind pe toată lumea.</p>
                  <p> „Domnia-voastră poate să-mi dea o portiţă veche, rămasă de la casa pe care aţi dărâmat-o?“ îi spunea unuia. „Înălţimea-voastră, îi spunea altuia, poate porunci să mi se scadă subvenţia, impozitul sau contribuţia cetăţenească?“ „Sfinţia-voastră o să mă lase să adun din grădina mănăstirii câteva frunze pentru viermii mei de mătase?“ „Luminăţia-voastră îmi va da permisiunea de-a aduce câteva căruţe cu lemne pentru foc de pe muntele X?“ „Preasfinţia-voastră o să intervină ca să mi se permită să tai nişte pini în pădurea de la H.“ „Dumneavoastră trebuie să-mi eliberaţi un act care să nu mă coste nimic.“ „Anul ăsta nu pot să plătesc impozitul.” „Sper ca procesul să se pronunţe în favoarea mea.“ „Azi i-am dat unuia câteva palme şi cred că trebuie să meargă la închisoare fiindcă m-a provocat.“ „Oare nu cumva aţi putea să-mi daţi mie lucrul acela care vă prisoseşte ?“ „Oare mai aveţi nevoie de lucrul celălalt ?“ „Îmi puteţi împrumuta catârul ?“ „Aveţi nevoie mâine de căruţă ?“ „Ce ziceţi dacă trimit mâine după măgar?“</p>
                  <p> Şi cântecele astea se repetau la fiecare ceas, obţinând întotdeauna, drept răspuns, un generos şi dezinteresat „Cum doreşti.“</p>
                  <p> De unde se poate vedea cum că cumătrul Lucas nu era pe punctul de a se ruina.</p>
               </div>
               <div type="div3" rend="P13">
                  <head>
                     <label>IV</label>
                     <lb/>O femeie văzută pe dinafară</head>
                  <p rend="justify">Ultimul şi poate cel mai puternic motiv pentru care persoanele de vază ale oraşului frecventau, după-amiezele, moara cumătrului Lucas era... că, atât clericii cât şi mirenii, începând cu domnul Episcop şi cu domnul Judecător, puteau să contemple aici, în voie, una din cele mai frumoase, mai graţioase şi mai admirabile opere ieşite din mâna Domnului, pe care Jovellanos<note xml:id="ftn5" place="foot" n="5"> Gaspar Melcliior de Jovellanos (1744—1815), publicist şi om politic spaniol, cunoscut pentru ideile sale generoase.</note>  şi toată şcoala de modă franceză din ţara noastră îl numeau pe atunci Fiinţa Supremă...</p>
                  <p rend="justify">Această operă... purta numele de „doña Frasquita“.</p>
                  <p rend="justify">Am să încep prin a vă spune că doña Frasquita, soţia legitimă a cumătrului Lucas, era o femeie cinstită, şi lucrul acesta îl ştiau toţi distinşii vizitatori ai morii. Şi am să vă mai spun încă ceva: nici unul dintre aceştia nu părea s-o fi privit cu ochi de bărbat sau cu gânduri păcătoase. O admirau, e adevărat, şi o lăudau adeseori (în faţa soţului ei, bineînţeles), atât călugării cât şi cavalerii, canonicii şi magistraţii, ca pe o minune a naturii care-şi onora Creatorul, si ca pe o diavoliţă poznaşă şi cochetă, care înveselea în mod nevinovat sufletele mai melancolice. „E un animal frumos“, obişnuia să spună preavirtuosul Prelat. „E o statuie din antichitatea greacă“, remarca un avocat foarte erudit, membru corespondent al Academiei de Istorie. „E însăşi copia Evei“, izbucnea stareţul franciscanilor. „E o fiică de rege“, exclama colonelul de poliţie. „E o şerpoaică, o sirenă, un demon“, adăuga Judecătorul. „Dar e o femeie bună, un înger, un copil, o fetiţă de patru ani“, terminau prin a spune cu toţii, plecând de la moară îndopaţi cu struguri şi nuci pentru a se înapoia la căminele lor mohorâte şi monotone.</p>
                  <p rend="justify">Fetiţa de patru ani, adică doña Frasquita, se apropia de treizeci. Avea peste un metru şi şaizeci şi şapte înălţime şi era voluminoasă ca proporţii, mai voluminoasă chiar decât s-ar fi căzut să fie în raport, cu talia ei mândră. Semăna cu o Niobe colosală, şi asta pentru că nu avea copii; părea o femeie herculeană; părea o matroană romană dintre cele din care mai există încă unele exemplare în Trastevere. Dar ceea ce era mai vrednic de luat în seamă la ea erau mobilitatea, sprinteneala, vioiciunea, graţia respectabilului său corp. Ca să fie o statuie, cum pretindea academicianul, îi lipsea repausul monumental. Se mlădia ca o trestie, se învârtea ea o morişcă, dansa ca o sfârlează. Faţa îi era însă şi mai mobilă şi, de aceea, mai puţin sculpturală; nu mai puţin de cinci gropiţe îi însufleţeau în chip nostim figura; două pe un obraz şi una pe celălalt; alta, foarte mică, aproape de colţul stâng al surâzătoarelor sale buze și ultima, foarte mare, în mijlocul bărbiei sale rotunde. Adăugaţi la aceasta gesturile ei ştrengăreşti, graţioasele-i ocheade şi feluritele mişcări ale capului care dădeau atâta savoare conversaţiei sale, şi vă veţi putea face o idee despre faţa aceea plină de farmec şi frumuseţe, radiind întotdeauna sănătate şi veselie.</p>
                  <p rend="justify">
                     <figure>
                        <binaryObject xml:id="d3e9031" encoding="base64" mimeType="image/jpg">iVBORw0KGgoAAAANSUhEUgAAAA4AAAAOCAYAAAAfSC3RAAAEDWlDQ1BJQ0MgUHJvZmlsZQAA
       OI2NVV1oHFUUPrtzZyMkzlNsNIV0qD8NJQ2TVjShtLp/3d02bpZJNtoi6GT27s6Yyc44M7v9
       oU9FUHwx6psUxL+3gCAo9Q/bPrQvlQol2tQgKD60+INQ6Ium65k7M5lpurHeZe58853vnnvu
       uWfvBei5qliWkRQBFpquLRcy4nOHj4g9K5CEh6AXBqFXUR0rXalMAjZPC3e1W99Dwntf2dXd
       /p+tt0YdFSBxH2Kz5qgLiI8B8KdVy3YBevqRHz/qWh72Yui3MUDEL3q44WPXw3M+fo1pZuQs
       4tOIBVVTaoiXEI/MxfhGDPsxsNZfoE1q66ro5aJim3XdoLFw72H+n23BaIXzbcOnz5mfPoTv
       YVz7KzUl5+FRxEuqkp9G/Ajia219thzg25abkRE/BpDc3pqvphHvRFys2weqvp+krbWKIX7n
       hDbzLOItiM8358pTwdirqpPFnMF2xLc1WvLyOwTAibpbmvHHcvttU57y5+XqNZrLe3lE/Pq8
       eUj2fXKfOe3pfOjzhJYtB/yll5SDFcSDiH+hRkH25+L+sdxKEAMZahrlSX8ukqMOWy/jXW2m
       6M9LDBc31B9LFuv6gVKg/0Szi3KAr1kGq1GMjU/aLbnq6/lRxc4XfJ98hTargX++DbMJBSiY
       MIe9Ck1YAxFkKEAG3xbYaKmDDgYyFK0UGYpfoWYXG+fAPPI6tJnNwb7ClP7IyF+D+bjOtCpk
       hz6CFrIa/I6sFtNl8auFXGMTP34sNwI/JhkgEtmDz14ySfaRcTIBInmKPE32kxyyE2Tv+thK
       bEVePDfW/byMM1Kmm0XdObS7oGD/MypMXFPXrCwOtoYjyyn7BV29/MZfsVzpLDdRtuIZnbpX
       zvlf+ev8MvYr/Gqk4H/kV/G3csdazLuyTMPsbFhzd1UabQbjFvDRmcWJxR3zcfHkVw9GfpbJ
       meev9F08WW8uDkaslwX6avlWGU6NRKz0g/SHtCy9J30o/ca9zX3Kfc19zn3BXQKRO8ud477h
       LnAfc1/G9mrzGlrfexZ5GLdn6ZZrrEohI2wVHhZywjbhUWEy8icMCGNCUdiBlq3r+xafL549
       HQ5jH+an+1y+LlYBifuxAvRN/lVVVOlwlCkdVm9NOL5BE4wkQ2SMlDZU97hX86EilU/lUmkQ
       UztTE6mx1EEPh7OmdqBtAvv8HdWpbrJS6tJj3n0CWdM6busNzRV3S9KTYhqvNiqWmuroiKgY
       hshMjmhTh9ptWhsF7970j/SbMrsPE1suR5z7DMC+P/Hs+y7ijrQAlhyAgccjbhjPygfeBTjz
       hNqy28EdkUh8C+DU9+z2v/oyeH791OncxHOs5y2AtTc7nb/f73TWPkD/qwBnjX8BoJ98VVBg
       /m8AAAATSURBVCgVY2AYBaMhMBoC2EMAAAMeAAGx5hTNAAAAAElFTkSuQmCC
      </binaryObject> Text Box: </figure>Nici doña Frasquita, nici cumătrul Lucas nu erau din Andaluzia: ea era din Navarra, iar el din Murcia. Lucas plecase în oraşul X de la vârsta de cincisprezece ani, jumătate paj, jumătate slujitor al episcopului care era pe atunci şeful acelei biserici. Protectorul său îl pregătea pentru a deveni preot, şi poate cu acest gând şi pentru ca situaţia să fie echitabilă, îi lăsă prin testament moara; dar Lucas, care la moartea sfinţiei-sale<lb/>nu intrase în ordin fiind încă prea tânăr, lepădă haina monahală chiar în momentul acela şi se înrolă ca soldat, mai dornic de a cunoaşte lumea şi de a se ţine de şotii decât de a sluji liturghia sau de a măcina grâu. În 1793 luă parte la campania din Pirineii Apuseni, ca ordonanţă a viteazului general Don Ventura Caro; luă parte la asaltul din Castillo Pinon şi rămase timp îndelungat în provinciile din Nord, unde se eliberă. Pe doña Frasquita, care pe atunci se numea simplu Frasquita, o cunoscu la Estella; se îndrăgosti de ea, o luă de nevastă şi o duse cu el în Andaluzia, în căutarea acelei mori, <figure>
                        <binaryObject xml:id="d3e9046" encoding="base64" mimeType="image/jpg">iVBORw0KGgoAAAANSUhEUgAAABUAAAAYCAYAAAAVibZIAAAEDWlDQ1BJQ0MgUHJvZmlsZQAA
       OI2NVV1oHFUUPrtzZyMkzlNsNIV0qD8NJQ2TVjShtLp/3d02bpZJNtoi6GT27s6Yyc44M7v9
       oU9FUHwx6psUxL+3gCAo9Q/bPrQvlQol2tQgKD60+INQ6Ium65k7M5lpurHeZe58853vnnvu
       uWfvBei5qliWkRQBFpquLRcy4nOHj4g9K5CEh6AXBqFXUR0rXalMAjZPC3e1W99Dwntf2dXd
       /p+tt0YdFSBxH2Kz5qgLiI8B8KdVy3YBevqRHz/qWh72Yui3MUDEL3q44WPXw3M+fo1pZuQs
       4tOIBVVTaoiXEI/MxfhGDPsxsNZfoE1q66ro5aJim3XdoLFw72H+n23BaIXzbcOnz5mfPoTv
       YVz7KzUl5+FRxEuqkp9G/Ajia219thzg25abkRE/BpDc3pqvphHvRFys2weqvp+krbWKIX7n
       hDbzLOItiM8358pTwdirqpPFnMF2xLc1WvLyOwTAibpbmvHHcvttU57y5+XqNZrLe3lE/Pq8
       eUj2fXKfOe3pfOjzhJYtB/yll5SDFcSDiH+hRkH25+L+sdxKEAMZahrlSX8ukqMOWy/jXW2m
       6M9LDBc31B9LFuv6gVKg/0Szi3KAr1kGq1GMjU/aLbnq6/lRxc4XfJ98hTargX++DbMJBSiY
       MIe9Ck1YAxFkKEAG3xbYaKmDDgYyFK0UGYpfoWYXG+fAPPI6tJnNwb7ClP7IyF+D+bjOtCpk
       hz6CFrIa/I6sFtNl8auFXGMTP34sNwI/JhkgEtmDz14ySfaRcTIBInmKPE32kxyyE2Tv+thK
       bEVePDfW/byMM1Kmm0XdObS7oGD/MypMXFPXrCwOtoYjyyn7BV29/MZfsVzpLDdRtuIZnbpX
       zvlf+ev8MvYr/Gqk4H/kV/G3csdazLuyTMPsbFhzd1UabQbjFvDRmcWJxR3zcfHkVw9GfpbJ
       meev9F08WW8uDkaslwX6avlWGU6NRKz0g/SHtCy9J30o/ca9zX3Kfc19zn3BXQKRO8ud477h
       LnAfc1/G9mrzGlrfexZ5GLdn6ZZrrEohI2wVHhZywjbhUWEy8icMCGNCUdiBlq3r+xafL549
       HQ5jH+an+1y+LlYBifuxAvRN/lVVVOlwlCkdVm9NOL5BE4wkQ2SMlDZU97hX86EilU/lUmkQ
       UztTE6mx1EEPh7OmdqBtAvv8HdWpbrJS6tJj3n0CWdM6busNzRV3S9KTYhqvNiqWmuroiKgY
       hshMjmhTh9ptWhsF7970j/SbMrsPE1suR5z7DMC+P/Hs+y7ijrQAlhyAgccjbhjPygfeBTjz
       hNqy28EdkUh8C+DU9+z2v/oyeH791OncxHOs5y2AtTc7nb/f73TWPkD/qwBnjX8BoJ98VVBg
       /m8AAAEbSURBVDgRY2RAA/+BAE0IJ5cRCLBJMmETpFRs1FBKQxBTPwumEFDkz2eGh9evMRw9
       tovh9A0xhtL+dAap1zcY1qzbxHDu4QcGBk4JBs+oWKxasQnqxjgygJIUEnb8P2PpRCQ+TK6T
       6KQnuPfQif/b51dCDdGDG1YwcfX/7Us7/ztCLXSs3Ei0oQygxP//96X/MUiurVx6CSwMIX7/
       //79N5iJzasgMRxh+htJfQxDSJAuEp+FgYMDiYuFSUTi/8zAgGwHFkPQhYgwFF0LYT4dDWVh
       RXEOib5H0QvmAKP+/4NDM+BJCSj4P2bi3v/vfkNiHCkZEJ2kREGG4MIx85GTFu5yF6OQBbkE
       7GQiiNFCGmsg0SSdYrVpUAoCAC9EmxmvlFMBAAAAAElFTkSuQmCC
      </binaryObject> Text Box: r</figure>
                  </p>
                  <p rend="justify">unde aveau să trăiască atât de împăcaţi şi de fericiţi în restul peregrinării lor prin această vale a lacrimilor şi a râsului.</p>
                  <p rend="justify">Strămutată din Navarra în singurătatea aceea, doña Frasquita nu-şi însuşise nici un obicei andaluz şi se deosebea mult de ţărăncile din împrejurimi. Se îmbrăca cu mai multă simplitate, îndrăzneală şi eleganţă decât ele; se spăla mai mult şi lăsa soarele şi aerul să-i mângâie braţele goale şi gâtul descoperit. Rochiile ei semănau, până la un anumit punct, cu rochiile doamnelor din epoca aceea, cu rochiile femeilor din picturile lui Goya, cu cea a reginei Maria Luisa: dacă nu fustă strimtă din cale-afară, fustă mult ajustată şi foarte scurtă, care lăsa să i se vadă picioarele-i mici şi începutul minunatelor ei pulpe; purta decolteul rotund şi adânc, ca la Madrid, unde stătuse două luni cu Lucas al ei în drum spre Andaluzia; îşi strângea părul în creştet, scoţând astfel în evidenţă toată graţia capului şi a gâtului; în urechile-i mici îşi punea fel de fel de cercei, iar în degetele subţiri ale mâinilor sale aspre, dar frumoase, o mulţime de inele. În sfârşit: vocea doñei Frasquita avea toate mlădierele celui mai complicat şi melodios instrument, iar râsul ei era atât de vesel şi de argintiu, încât semăna cu bătaia clopotelor din Sâmbăta Mare.</p>
                  <p rend="justify">Să-l prezentăm acum pe cumătrul Lucas.</p>
               </div>
               <div type="div3" rend="P14">
                  <head>
                     <label>V</label>
                     <lb/>Un om văzut pe dinafară şi pe dinăuntru</head>
                  <p rend="justify">Cumătrul Lucas era urât de mama focului. Aşa fusese toată viaţa, iar acum avea aproape patruzeci de ani. Cu toate acestea, puţini oameni atât de simpatici şi plăcuţi a lăsat Dumnezeu pe pământ. Încântat de vioiciunea, inteligenţa şi spiritul lui, răposatul episcop îl ceru de la părinţi, care erau păstori, dar nu de suflete, ci de oi adevărate. După ce muri Sfinţia-sa şi flăcăul părăsi seminarul pentru cazarmă, generalul Caro îl remarcă printre soldaţii săi şi-l luă drept cea mai apropiată ordonanţă, adică adevăratul său servitor de campanie. După ce-şi termină, în sfârşit, serviciul militar, lui Lucas îi fu uşor să cucerească inima doñei Frasquita, tot atât de uşor după cum obţinuse bunăvoinţa generalului şi a prelatului. Navareza, care avea pe atunci douăzeci de primăveri şi era favorita tuturor flăcăilor din Estella — câţiva dintre ei destul de bogaţi — nu putu să reziste la nenumăratele glume, la năzbâtiile hazlii, la privirile de maimuţoi înamorat şi la nelipsitul zâmbet caraghios, plin de maliţie, dar şi de dulceaţă, al acelui murcian atât de îndrăzneţ, de vorbăreţ, de inteligent, de vesel, de curajos şi de spiritual, care izbuti să sucească minţile nu numai ale acelei atât de râvnite frumuseţi, dar şi ale părinţilor ei.<hi rend="color(#4f81bd)italic">
                        <lb/>
                     </hi>Lucas era pe atunci, şi continua să fie şi la data la care ne referim, mic de statură (cel puţin în raport cu soţia lui), puţin adus de spate, foarte negricios, spân, cu nasul mare, urechile clăpăuge, şi ciupit de vărsat. În schimb avea o gură potrivită şi o dantură perfectă. S-ar fi putut spune că doar învelişul exterior al acelui om era grosolan şi urât, fiindcă de îndată ce pătrundeai mai adânc, ieşeau la iveală calităţile sale, şi acestea începeau cu dinţii. Urma apoi vocea, vibrantă, elastică, atrăgătoare, bărbătească şi gravă câteodată, dulce şi mieroasă când cerea ceva, aşa că întotdeauna era greu să-i rezişti! Venea după aceea tot ceea ce trăda această voce: moderaţia, discreţia, inteligenţa, puterea de convingere. În sfîrşit, cumătrul Lucas era curajos, leal, cinstit şi cu bun simţ, dornic de a şti cât mai multe şi cunoscând în mod instinctiv sau empiric o mulţime de lucruri; nutrea un profund dispreţ faţă de cei proşti, oricare ar fi fost starea lor socială, şi avea un anumit fel de a fi ironic, batjocoritor şi sarcastic, care-l făcea să treacă în ochii academicianului drept un Francisco de Quevedo<ref target="#_ftn6">
                        <hi rend="color(#000000)">[6]</hi>
                     </ref> în stare brută.Aşa arăta pe dinăuntru şi pe dinafară cumătrul Lucas.</p>
               </div>
               <div type="div3" rend="P14">
                  <head>
                     <label>VI</label>
                     <lb/>Îndeletnicirile celor doi soţi</head>
                  <p rend="justify">
                     <lb/>Aşadar, doña Frasquita îl iubea nebuneşte pe cumătrul Lucas şi se socotea drept femeia cea mai fericită din lume ştiindu-se adorată de el. Copii nu aveau — precum se ştie — şi de aceea fiecare îl îngrijea şi răsfăţa cu nespusă atenţie pe celălalt, fără însă ca acea gingaşă preocupare să aibă caracterul sentimental şi agasant, din pricina dulcegăriilor, pe care-l au toate căsniciile fără copii. Dimpotrivă, se purtau unul faţă de celălalt cu tot atâta sinceritate, voioşie, bună dispoziţie şi încredere ca şi copiii, camarazi de joacă şi de distracţii, care se iubesc din tot sufletul fără să şi-o spună niciodată şi fără să-şi dea seama nici ei înşişi de ceea ce simt.</p>
                  <p rend="justify">Imposibil să existe pe pământ un morar mai bine pieptănat, mai bine îmbrăcat, mai bine servit la masă şi înconjurat de atâta confort în casa lui ca Lucas! Imposibil să existe vreo morăriţă sau vreo regină care să fie înconjurată de atâtea atenţii, dovezi de afecţiune şi gingăşii ca doña Frasquita. Şi tot imposibil ar fi fost să existe vreo moară în care să se găsească atâtea lucruri trebuincioase, folositoare, plăcute, distractive şi până şi de prisos, ca moara care va servi drept scenă în aproape toată povestirea noastră!</p>
                  <p rend="justify">La toate acestea contribuie mult faptul că doña Frasquita era o navareză curată, vrednică, robustă şi bună, care ştia, voia şi putea să gătească, să coasă, să brodeze, să măture, să facă prăjituri, să spele, să calce, să spoiască pereţii, să spele vasele, să frământe aluatul, să ţeasă, să împletească ciorapi, să danseze, să cânte din gură şi la chitară, să pocnească din castaniete, să joace cărţi şi o mulţime de alte lucruri a căror înşiruire ar fi interminabilă. Şi nu mai puţin contribuia la acest lucru faptul că Lucas ştia, voia şi putea să macine grâu, să-şi cultive ogorul, să vâneze, să pescuiască, să lucreze tâmplărie, fierărie, să zugrăvească, să-şi ajute nevasta la toate treburile casei, să citească, să scrie, să socotească etc., etc</p>
                  <p rend="justify">Şi asta, fără a mai pomeni de calităţile sale excepţionale, adică de extraordinara sa îndemânare...</p>
                  <p rend="justify">De exemplu, cumătrul Lucas adora florile (la fel ca şi soţia sa) şi era un grădinar atât de perfect, încât reuşise să obţină specii  noi, datorită unor ingenioase încrucişări. Avea aptitudini de inginer, şi aceasta o dovedise construind un stăvilar, o pompă şi un apeduct care triplaseră cantitatea de apă necesară morii. Învăţase un câine să danseze, domesticise un şarpe şi dresase un papagal ca să strige ora, pe care o arăta un ceas de soare desenat de morar pe un perete; în consecinţă, papagalul anunţa ora precis, chiar şi în zilele înnorate şi în timpul nopţii.<hi rend="color(#4f81bd)italic">
                        <lb/>
                     </hi>În sfârşit: moara avea o livadă cu tot felul de fructe şi legume; un eleşteu înconjurat de un fel de chioşc de iasomie, unde se scăldau vara cumătrul Lucas şi doña Frasquita; o grădină; o seră pentru plante exotice; o fântână cu apă de băut; două măgăriţe cu care mergeau la oraş sau în satele din împrejurimi; coteţ de găini, porumbar, cuşcă pentru păsări, crescătorie de peşti; crescătorie de viermi-de-mătase; stupi, ale căror albine sorbeau nectarul din tufele de iasomie; teasc sau cramă, cu beciul respectiv, ambele în miniatură; cuptor, război de ţesut, fierărie, atelier de tâmplărie etc., etc., şi toate astea într-o casă cu opt încăperi, două hectare de pământ, şi evaluat totul la suma de zece mii de real.</p>
               </div>
               <div type="div3">
                  <head>
                     <label>VII</label>
                     <lb/> Temelia fericirii</head>
                  <p rend="justify">
                     <lb/>Morarul şi morăriţa se iubeau nebuneşte, e adevărat, şi s-ar fi părut chiar că ea îl iubeşte mai mult decât el pe ea, cu toate că el era atât de urât şi ea atât de frumoasă. Spun asta pentru că doña Frasquita obişnuia să fie geloasă şi să-i ceară socoteală cumătrului Lucas când acesta întârzia mai mult la oraş sau prin satele unde se ducea după grâu, în vreme ce cumătrul Lucas privea cu ochi buni atenţiile cu care o înconjurau pe doña Frasquita domnii care veneau în vizită la moară; se mîndrea şi se bucura că plăcea tuturora aşa cum îi plăcea şi lui; şi, cu toate că-şi dădea seama că în fundul inimilor câţiva dintre ei îl invidiau şi că o doreau pe Frasquita ca nişte muritori de rând ce erau şi că ar fi dat orice ca să fi fost mai puţin cinstită, o lăsa zile-ntregi singură, fără cea mai mică grijă şi niciodată nu o întreba, la întoarcere, ce făcuse şi nici cine venise în vizită în timpul absenţei lui...</p>
                  <p rend="justify">Asta nu însemna însă că dragostea lui Lucas era mai puţin puternică decât a doñei Frasquita. Doar că el avea mai multă încredere în virtutea ei decât ea în cinstea Iui; el o întrecea în puterea de pătrundere şi ştia până la ce punct era iubit şi cât se respecta femeia lui pe ea însăşi; şi toate acestea pentru că Lucas era un om dintr-o bucată, ca personajele lui Shakespeare, cu sentimente puţine, dar statornice; neşovăielnic; care credea în ceva sau dacă nu, murea; care iubea sau omora; care nu admitea nici o gradaţie, nici o trecere între fericirea supremă şi uciderea ei.<hi rend="color(#4f81bd)italic">
                        <lb/>
                     </hi>Era, în sfârşit, un Otelo al Murciei, cu espadrile şi bască, în actul I al unei eventuale tragedii...</p>
                  <p rend="justify">Dar de unde ideile acestea lugubre intr-un vodevil atât de vesel? De ce fulgerele acestea profetice într-o atmosferă atât de senină ? De unde aceste atitudini melodramatice intr-un tablou de gen ?</p>
                  <p rend="justify">O să aflaţi îndată. <ref target="#_ftn7">[7]</ref>
                  </p>
               </div>
               <div type="div3">
                  <head>
                     <label>VIII</label>
                     <lb/>Omul cu tricorn</head>
                  <p rend="justify">Era ora două după-amiază, într-o zi de octombrie.</p>
                  <p rend="justify">Clopotul catedralei batea de vecernie, ceea ce voia să însemne că toate personalităţile oraşului terminaseră de mâncat.</p>
                  <p rend="justify">Canonicii se îndreptau spre corul catedralei, iar mirenii spre alcovurile lor ca să-şi facă siesta, mai ales acei care, din motive de serviciu — bunăoară, funcţionarii de stat — îşi petrecuseră toată dimineaţa muncind.</p>
                  <p rend="justify">Era deci foarte curios ca la ora aceea, nepotrivită mai ales pentru plimbare — căci era încă prea cald — să iasă din oraş, pe jos şi urmat de un singur poliţai, distinsul judecător <ref target="#_ftn8">[8]</ref>al oraşului, care nu putea fi confundat cu nici o altă persoană, nici ziua, nici noaptea, atât din pricina enormei sale pălării cu trei colţuri şi a elegantei sale cape stacojii, cât şi pentru extraordinarul său aer grotesc...</p>
                  <p rend="justify">Sunt multe persoane care ar putea vorbi în deplină cunoştinţă de cauză despre capa stacojie şi despre pălăria în trei colţuri. Noi, printre acestea, la fel ca toţi cei născuţi în oraşul acela către sfârşitul domniei lui Don Fernando al VII-lea, ne amintim să fi văzut, atârnate de un cui — unică podoabă a acelui perete dărăpănat în turnul ruinat al casei unde a locuit înălţimea-sa (turn destinat pe atunci jocurilor copilăreşti ale nepoţilor săi) — acele două obiecte învechite, capa şi pălăria — pălăria cea neagră deasupra, iar capa stacojie dedesubt — formând un fel de spectru al Absolutismului, de linţoliu al Judecătorului, un fel de caricatură retrospectivă a puterii sale, pictată în cărbune şi ocru roşu, ca atâtea altele, de către adepţii constituţiei de la 1837 care ne adunam acolo; un fel — în sfârşit — de sperietoare de ciori, care în alte vremuri fusese sperietoare de oameni și de care azi mi-e puţin teamă pentru că am contribuit la batjocorirea ei, plimbând-o prin acel oraş istoric, în zilele de Cişlegi, în vârful unei perii rotunde de homar, sau ca travesti ridicol pentru idiotul care făcea să râdă atât de mult plebea... ! Sărman principiu al autorităţii! În halul ăsta te-am terfelit chiar noi care, astăzi, te invocăm atâta !</p>
                  <p rend="justify">În ceea ce priveşte aerul grotesc al domnului judecător, acesta se datora faptului (aşa se spune) că era adus de spate... mai adus decât cumătrul Lucas... era aproape cocoşat, ca să-i spunem pe nume; de statură mai puţin decât mijlocie; slăbănog; veşnic suferind; cu picioarele strâmbe şi cu un fel de a călca sui generis (clătinându-se dintr-o parte într-alta şi din faţă în spate), care poate fi descris doar folosind absurda formulă, că părea şchiop de ambele picioare. În schimb (adaugă versiunea clasică), avea o figură regulată, cu toate că destul de zbârcită din pricina lipsei totale de dinţi şi măsele; avea pielea măslinie, ca toţi cei din Castilia; ochi mari şi negri, în care fulgerau mânia, despotismul şi desfrâul, trăsături fine şi mobile, care nu purtau pecetea îndrăznelii personale, dar vădeau o răutate vicleană în stare de orice, şi un anumit aer satisfăcut, pe jumătate aristocratic, pe jumătate libertin, care dovedeau că omul acela fusese amabil şi pe placul femeilor în îndepărtata sa tinereţe, în ciuda picioarelor strâmbe şi a cocoaşei.</p>
                  <p rend="justify">Don Eugenio de Zuñiga y Ponce de León (căci acesta era numele domniei-sale), se născuse la Madrid, dintr-o familie ilustră; avea acum aproape cincizeci şi cinci de ani şi era de patru ani judecător în oraşul de care ne ocupăm, unde se şi căsătorise la puţină vreme după venirea sa, cu preaînsemnata doamnă despre care vă vom vorbi mai târziu.</p>
                  <p rend="justify">Ciorapii lui Don Eugenio (unica parte din îmbrăcămintea sa care, în afară de pantofi, se putea vedea de sub marea capă stacojie) erau albi, iar pantofii negri aveau cataramă de aur. Dar de îndată ce căldura câmpului îl obligă să-şi desfacă pelerina, se văzu că purta o cravată mare de batist; vestă lungă de serj, de culoarea turturelei, brodată cu multe crenguţe verzi; pantaloni scurţi şi negri de mătase; un veston enorm din acelaşi material cu vesta; sabie cu garda de oţel; baston cu ciucuri şi o respectabilă pereche de mănuşi din piele de căprioară galben-deschis pe care nu şi le punea niciodată şi pe care le ţinea în chip de sceptru.</p>
                  <p rend="justify">Poliţaiul, care mergea la douăzeci de paşi în spatele judecătorului, se numea Garduna<ref target="#_ftn9">
                        <hi rend="color(#000000)">[9]</hi>
                     </ref> şi era întruchiparea fidelă a numelui său. Slab, foarte sprinten, uitându-se, în timp ce mergea, când la dreapta, când la stingă, când înainte, când înapoi; cu gâtul lung, faţa mică şi respingătoare şi cu două mâini ca nişte mănunchiuri de bice, părea o iscoadă în căutarea criminalilor, frânghia care avea să-i lege şi instrumentul cu care trebuiau să fie pedepsiţi, toate acestea la un loc.</p>
                  <p rend="justify">Primul judecător care-şi aruncă privirea asupra lui îi spuse fără alte comentarii: „Tu vei fi poliţaiul meu apropiat...”Şi îndeplinise această funcţie pe lângă patru judecători...</p>
                  <p rend="justify">Avea patruzeci şi opt de ani şi purta o pălărie în trei colţuri, mult mai mică decât a stăpînului său (căci, repetăm, pălăria acestuia din urmă era cu totul ieşită din comun), capă neagră la fel cu ciorapii şi cu tot restul îmbrăcăminţii, baston fără ciucuri şi, drept spadă, un fel de ţepuşă.</p>
                  <p rend="justify">Sperietoarea aceea neagră părea umbra arătosului său stăpân.</p>
               </div>
               <div type="div3">
                  <head>
                     <label>IX</label>
                     <lb/>Hi, măgăriţa !</head>
                  <p rend="justify">Pe oriunde treceau personajul despre care e vorba şi ajutorul său, ţăranii îşi lăsau lucrul şi se descopereau până la pământ, mai mult cu frică decât cu respect; după care îşi spuneau între ei, în şoaptă :</p>
                  <p rend="justify">— Cam devreme se duce astăzi domnul judecător s-o vadă pe doña Frasquita !</p>
                  <p rend="justify"> — Devreme şi... de unul singur! adăugau unii, obişnuiţi să-l vadă întotdeauna făcând plimbarea aceea în tovărăşia mai multor alte persoane.</p>
                  <p rend="justify"> — Ascultă tu, Manuel: de ce s-o fi ducând singur în după-amiaza asta domnul judecător s-o vadă pe navareză ? îl întrebă o săteancă pe bărbatul ei, care o ducea pe spinarea unui măgar.</p>
                  <p rend="justify">Şi în timp ce-l întreba, îl gâdilă la ureche zornăindu-i un clopoţel.</p>
                  <p rend="justify"> — Nu fi rea, Josefa! exclamă omul acela cumsecade. Doña Frasquita nu-i în stare să...</p>
                  <p rend="justify"> — Nici eu nu zic altfel... Dar asta nu înseamnă că judecătorul nu poate să fie îndrăgostit de ea... Am auzit vorbindu-se că dintre toţi cei care se duc la sindrofiile de la moară, singurul cu gânduri ascunse e madrilenul ăsta, care aleargă tot timpul după fuste...<lb/>— Şi de unde ştii tu dacă aleargă sau nu după fuste ? o întrebă, la rândul lui, bărbatul.<lb/>— Nu spun asta pentru mine... Fiindcă, faţă de mine, oricât de judecător ar fi el, e foarte atent la ceea ce spune!<lb/>Cea care vorbea astfel, era urâtă ca o ciumă.<lb/>— Ascultă, femeie: asta îi priveşte pe ei, răspunse cel pe care-l chema Manuel. Eu nu cred pe cumătrul Lucas în stare să consimtă... Grozav mai e Lucas ăsta atunci când se-nfurie !<lb/>— Dar, oricum, se vede că-i convine ! adăugă cumătră Josefina, strâmbând din nas.<lb/>— Cumătrul Lucas e un om cinstit, îi răspunse săteanul, şi unui astfel de om nu-i pot veni la socoteală niciodată anumite lucruri...<lb/>— Bine, atunci ai dreptate... la urma urmei, îi priveşte ! Dar dacă eu aş fi în locul doñei Frasquita!...<lb/>— Hi, măgăriţo! strigă bărbatul, ca să schimbe vorba.<lb/>Şi măgăriţa o porni în galop, astfel că restul conversaţiei nu mai putu fi auzit.</p>
               </div>
               <div type="div3">
                  <head>
                     <label>X</label>De sus, din bolta de viţa</head>
                  <p>În timp ce plugarii care-l salutau pe domnul judecător discutau astfel între ei, doña Frasquita uda şi mătura cu grijă mica piaţetă pietruită care servea de tindă sau de trecere spre moară şi aşeza o jumătate de duzină de scaune sub partea mai deasă a bolţii de viţă, unde se afla urcat cumătrul Lucas, tăind cei mai buni ciorchini şi aşezându-i artistic într-un coş.<hi rend="bold">
                        <lb/>
                     </hi>
                     <hi rend="bold">—</hi> Aşa-i cum spun eu, Frasquita, zicea cumătrul Lucas din înălţimea bolţii; domnul judecător te iubeşte cu gânduri foarte ascunse...</p>
                  <p>
                     <hi rend="bold"> </hi>
                     <hi rend="bold">—</hi> Asta ţi-am spus-o şi eu de multă vreme, răspunse navareza. Dar n-are decât să suspine! Fii atent, Lucas, să nu cazi!</p>
                  <p>
                     <hi rend="bold"> </hi>
                     <hi rend="bold">—</hi> Nici o grijă; stau foarte bine... Îi mai placi mult şi domnului...</p>
                  <p>
                     <hi rend="bold"> </hi>
                     <hi rend="bold">—</hi>Uite ce e, tu să termini cu astea! îl întrerupse ea. Căci ştiu eu prea bine cui îi plac şi cui nu ! Măcar de-aş putea să aflu, în acelaşi fel, de ce nu sunt pe placul tău!</p>
                  <p> — Ce spui? Pentru că eşti foarte urâtă... răspunse cumătrul Lucas.</p>
                  <p> — Ia ascultă !... Aşa urâtă cum sunt, pot să urc în viţă şi să te arunc cu capul în jos!</p>
                  <p> — Mai uşor ar fi să nu te mai las să cobori din viţă și să te mănânc de vie...</p>
                  <p> —Asta e ! Şi când ar veni adoratorii mei şi ne-ar vedea acolo sus, ar spune că suntem un maimuţoi şi-o maimuţă !...</p>
                  <p> — Şi într-un fel n-ar greşi cu nimic; numai că tu eşti drăguţă şi chiar foarte drăguţă, iar eu semăn cu un maimuţoi cu cocoaşa asta...</p>
                  <p>— ...care mie îmi place aşa de mult...</p>
                  <p> — Atunci ţi-o fi plăcând mai mult cea a judecătorului, care o are mai mare decât mine...</p>
                  <p> — Haide, haide ! Señor don Lucas... Nu mai fiţi atât de gelos !</p>
                  <p> — Eu să fiu gelos pe nemernicul ăla bătrân ? Dimpotrivă, mă bucur foarte mult că te iubeşte !</p>
                  <p> — De ce?</p>
                  <p> — Pentru că păcatul duce la penitenţă. Tu n-ai să-l iubeşti niciodată, iar în vremea asta eu am să fiu adevăratul judecător al oraşului !</p>
                  <p> — Ia uite unde-mi era vanitosul! Închipuie-ţi atunci că într-o zi m-aş îndrăgosti de el... Că doar pe lumea asta se întâmplă lucruri atât de ciudate !</p>
                  <p> — Nici atunci nu m-ar pune pe gânduri.</p>
                  <p> — Şi de ce, mă rog dumitale ?</p>
                  <p> — Pentru că atunci tu n-ai mai fi tu, nefiind ceea ce eşti, sau ceea ce îmi închipui eu că eşti, blestemat să fiu dacă mi-ar păsa dacă te-ar lua dracu !</p>
                  <p> — Bine, şi atunci, ce-ai face într-o astfel de împrejurare)'?</p>
                  <p> — Eu ? Uite că asta nu mai ştiu ! Cum atunci eu aş fi un altul şi nu cel care sunt acuma, nu pot să-mi închipui ce aş gândi în cazul acela...</p>
                  <p> — Şi de ce-ai fi atunci un altul ? insistă, plină de curaj, doña Frasquita, încetând să mai măture şi punându-şi mâinile în şolduri ca să poată privi în sus<lb/> Cumătrul Lucas se scărpină în cap, ca şi cum ar fi scotocit în el să găsească vreo idee mai profundă, până ce, în sfârşit, spuse cu un aer mai serios, şi ceva mai palid la faţă ca de obicei .</p>
                  <p> — Aş fi altul, pentru că eu sunt acum un om care crede în tine ca în propria lui persoană şi care nu are altceva în viaţă decât această credinţă. Prin urmare, dacă aş înceta să mai cred în tine aş muri sau m-aş transforma într-un alt om; mi s-ar părea că m-am născut din nou, şi aş avea alte măruntaie. De aceea, nu ştiu ceea ce aş face atunci cu tine... Poate că aş începe să râd şi ţi-aş întoarce spatele... Poate că nici măcar nu te-aş cunoaşte... Poate că... Dar, grozav ne mai place să ne facem sânge rău fără motiv! Ce ne pasă nouă că te iubesc toţi judecătorii din lume? Nu eşti tu Frasquita mea?</p>
                  <p> — Da, barbarule ce eşti ! răspunse navareza râzând în hohote. Eu sunt Frasquita ta şi tu eşti Lucas al meu cel scump, mai urât ca o sperietoare, mai priceput decât orice bărbat, mai bun ca pâinea caldă şi mai drag decât... Ah! dar ai să vezi tu cum vine cu iubitul  ăsta, când ai să cobori din viţă! Pregăteşte-te să încasezi mai multe palme şi ghionturi decât firele de păr din capul tău! Dar, taci! Ce văd? Domnul judecător vine aici singur-singurel... Şi aşa de devreme!... Precis că pune ceva la cale... După cât se vede, aveai dreptate !</p>
                  <p> — Stăpâneşte-te şi nu-i spune că sunt în viţă. Ăsta vine să-ţi facă o declaraţie între patru ochi, crezând că eu îmi fac între timp siesta! Vreau să mă distrez ascultând ce-o să-ţi spună.<lb/>  Astfel vorbi Lucas,întinzând coşul nevestei sale.</p>
                  <p> — Nu te-ai gândit rău! exclamă ea, izbucnind într-un nou hohot de râs. Al naibii madrilen! Ce şi-o fi închipuind că înseamnă pentru mine un judecător? Dar uite-l că vine... Cu siguranţă că Garduna, care-l urmează la oarecare distanţă, s-a aşezat la umbră jos în viroagă...<lb/>  Ce gogomănie ! Tu ascunde-te bine printre ramuri, c-o sărâdem mai mult decât îţi poţi închipui...<lb/>Şi, spunând asta, frumoasa navareză începu să cânte un fandango,  care îi devenise tot atât de familiar ca şi cântecele de pe meleagurile natale.</p>
               </div>
               <div type="div3">
                  <head>
                     <label>XI</label>
                     <anchor xml:id="id_bookmark91"/>
                     <lb/>Bombardamentul de la Pamplona</head>
                  <p>— Dumnezeu să te aibă-n pază, Frasquita, spuse judecătorul cu jumătate de voce, făcându-şi apariţia sub bolta de viţă şi mergând pe vârfuri.</p>
                  <p>— Bună să-ţi fie inima, domnule judecător! răspunse ea pe un ton foarte natural, făcându-i mii de plecăciuni. Dumneavoastră pe aici, la ora asta! Şi pe asemenea căldură ! Poftiţi, aşezaţi-vă !... Aici e răcoare. Dar cum de n-aţi aşteptat pe ceilalţi domni?... V-am şi pregătit scaunele... În după-amiaza asta îl aşteptăm pe domnul episcop în persoană, care i-a promis lui Lucas al meu să vină să guste primii struguri din viţa noastră. Dar domnia-voastră, cum o mai duce? Cum se simte soţia domniei-voastre?</p>
                  <p rend="justify">Judecătorul se zăpăcise. Râvnita singurătate în care se afla acum cu doña Frasquita i se părea un vis sau o capcană pe care i-o întindea soarta duşmănoasă pentru a-l face să cadă în prăpastia unei amăgiri.</p>
                  <p rend="justify">De aceea se mulţumi să răspundă :</p>
                  <p>— Nu-i atât de devreme cum spui... Să tot fie trei şi jumătate...</p>
                  <p rend="justify">În momentul acela, papagalul scoase un ţipăt ascuţit.</p>
                  <p>— E două şi un sfert, spuse navareza, fixându-l pe madrilen.</p>
                  <p rend="justify">Acesta tăcu precum criminalul dovedit, care renunţă la apărare.<lb/>—Şi Lucas? Doarme? întrebă după câtva timp.</p>
                  <p rend="justify">(Aici trebuie să vă atragem atenţia că judecătorul, la fel ca toţi cei care nu au dinţi, vorbea moale şi şuierat, ca şi când şi-ar fi morfolit propriile sale buze.)<lb/>—Sigur că da! răspunse doña Frasquita. La ceasul ăsta adoarme pe unde nimereşte, fie chiar şi la marginea unei prăpăstii...<lb/>—Atunci, uite ce e... lasă-l să doarmă ! exclamă bă- trânul judecător, făcându-se mai palid decât era de obicei. Iar tu, scumpa mea Frasquita, ascultă-mă... auzi... vino-ncoace... Aşază-te aici, lângă mine! Am multe lucruri să-ţi spun...<lb/>—M-am şi aşezat, răspunse morăriţa, apucând un scăunel şi punându-l în faţa judecătorului, la o mică distanţă de acesta.<lb/>După ce se aşeză, Frasquita îşi puse picior peste picior, se aplecă înainte, îşi sprijini cotul pe genunchi şi-şi luă obrazul frumos şi rumen în mâini; şi aşa, cu capul dat puţin într-o parte, cu zâmbetul pe buze, punând cele cinci gropiţe în activitate şi înfingându-şi privirile-i senine în ochii judecătorului, aşteptă declaraţia domniei-sale. Ar fi putut fi comparată cu Pamplona<ref target="#_ftn10">
                        <hi rend="color(#000000)">[10]</hi>
                     </ref> în aşteptarea unui bombardament.<lb/>Bietul om vru să spună ceva, dar rămase cu gura deschisă, fermecat în faţa acelei grandioase frumuseţi, a acelei strălucitoare graţii, a acelei femei nemaipomenite, de culoarea alabastrului, cu o carnaţie minunată, cu gura proaspătă şi zâmbitoare, cu ochi albaştri şi de nepătruns, care părea creată de penelul lui Rubens.<lb/>—Frasquita, murmură în sfârşit reprezentantul regelui cu voce sfârşită, în timp ce faţa sa veştedă şi acoperită de sudoare, ivindu-se pe deasupra cocoaşei, exprima o imensă tulburare. Frasquita!...<lb/>—Aşa mă cheamă! răspunse fiica Pirineilor. Şi ce vreţi ?<lb/>—Tot ceea ce vrei tu... reluă bătrânul cu o duioşie fără margini.<lb/>—Prea bine ştie domnia-voastră ce vreau eu... spuse morăriţa. Ceea ce doresc eu e ca domnia-voastră să-l numească secretar la primăria oraşului pe un nepot de-al meu din Estella... şi care în felul acesta ar putea scăpa de munţii aceia unde are de-ndurat atâtea necazuri...<lb/>—Ţi-am mai spus, Frasquita, că asta e imposibil. Actualul secretar...<lb/>—E un hoţ, un beţivan şi o vită încălţată !<lb/>—Asta aşa e... Dar are proptele printre consilierii comunali pe viaţă şi eu nu pot să numesc altul fără aprobarea Consiliului Comunal. Altfel, mă expun...<lb/>—Mă expun !... Mă expun ! La câte nu ne-am expune pentru domnia-voastră noi toţi cei din casa asta, până şi pisicile !<lb/>—M-ai iubi la preţul ăsta ? îngăimă judecătorul.<lb/>—Nu, domnule; eu vă iubesc pe degeaba.<lb/>—Femeie, nu mă mai tot domni atâta! Spune-mi dumneata, sau cum ai chef... Aşadar, ai să mă iubeşti ? Spune!<lb/>—Nu v-am spus o dată că vă iubesc de pe-acuma ?<lb/>—Dar...<lb/>—Nici un dar... O să vedeţi ce frumos şi ce om cumsecade e nepotul ăsta al meu!<lb/>—Tu eşti frumoasă, Frascuela!...<lb/>—Vă plac ?<lb/>—Dacă-mi placi!... Nu există femeie pe lumea asta ca tine !<lb/>—Ia priviţi... aici nu-i nimic fals, făcu doña Frasquita, suflecându-şi mâneca pieptarului şi arătând judecătorului restul braţului său, demn de cel al unei cariatide şi mai alb decât crinul !<lb/>—Dacă-mi placi!... urmă judecătorul. Zi şi noapte, în fiecare ceas şi oriunde m-aş afla, nu mă gîndesc decât la tine!...<lb/>—Dar cum? Nu vă place doamna judecătoreasă? întrebă Frasquita cu o compasiune atât de prost simulată, încât ar fi făcut să râdă până şi pe-un ipohondru. Ce păcat! Lucas al meu mi-a spus c-a avut plăcerea s-o vadă şi să-i vorbească când v-a reparat ceasul din dormitor şi că e foarte frumoasă, foarte bună şi foarte comunicativă.<lb/>—Nici chiar aşa! Nici chiar aşa! murmură judecătorul cu oarecare amărăciune.<lb/>În schimb, alţii mi-au spus, urmă morăriţa, că are o fire foarte afurisită, că e foarte geloasă şi că dumneavoastră tremuraţi în faţa ei ca varga.<lb/>—Nici chiar aşa, femeie ! repeta don Eugenio de Zuniga y Ponce de Leon, făcându-se roşu ca focul. Aşa şi aşa! Doamna are maniile ei, asta-i adevărat... dar de aici şi până la a spune că tremur în faţa ei, e mare diferenţă! Eu sunt judecătorul!...<lb/>—Dar, în sfârşit, o iubiţi sau nu ?<lb/>—Am să-ţi spun... Eu o iubesc mult... sau, mai bine zis, o iubeam înainte de-a te fi cunoscut pe tine. Dar de când te-am văzut, nu ştiu ce se petrece cu mine, şi până şi ea îşi dă seama că mi se-ntîmplă ceva... E de-ajuns să ştii că azi, mutra soţiei mele a ajuns să mă impresioneze tot atât cât mă impresionează a mea... Vezi deci că nu pot s-o mai iubesc şi cu atât mai puţin să simt ceva pentru ea!... în vreme ce, ca să pot apuca mâna asta, braţul ăsta, obrăjorul ăsta, mijlocul ăsta, aş da orice pe lume!<lb/>Şi spunând acestea, judecătorul încercă să apuce braţul gol pe care dona Frasquita i-l trecea pe dinaintea ochilor, dar aceasta, fără a-şi pierde cumpătul, întinse mâna, atinse pieptul domniei-sale cu paşnica violenţă şi rigiditatea de nebiruit a trompei unui elefant şi-l aruncă pe spate cu scaun cu tot.<lb/>—Vai, Sfântă Fecioară! exclamă atunci navareza, râzând în hohote. După cât se vede, scaunul ăsta era rupt...<lb/>—Ce se petrece aici ? exclamă în clipa aceasta cumătrul Lucas, arătându-şi obrazul lui urât printre frunzele de viţă.<lb/> Judecătorul mai era încă jos, trântit pe spate, şi privea cu nespusă groază pe cel care apărea din aer, aplecându-se spre el cu capul în jos.<lb/>S-ar fi putut spune că domnia-sa era diavolul, învins, dar nu de sfântul Mihail, ci de un alt demon din infern.<lb/>—Ce să se întîmple ? se grăbi să răspundă doña Frasquiţa. Domnul judecător a pus scaunul în gol, a vrut să se legene şi-a căzut!<lb/>—Sfinte Isuse! exclamă la rândul său morarul. V-aţi lovit care cumva? Doriţi puţină apă cu oţet?<lb/>—Nu m-am lovit de loc! spuse judecătorul, ridi- cându-se cum putu.<lb/>După care adăugă în şoaptă, dar în aşa fel ca să-l poată auzi doña Frasquita: <lb/>—Ai să mi-o plăteşti !<lb/>—În schimb, însă, domnia-voastră mi-a salvat viaţa, reluă cumătrul Lucas fără să se mişte din înaltul bolţii, închipuieşte-ţi, femeie, că stăteam aici şi mă uitam la struguri, când adormii pe-o împletitură de curpeni şi beţe prin ale căror numeroase ochiuri aş fi încăput cu uşurinţă. Prin urmare, dacă zgomotul căzăturii domniei-voastre nu m-ar fi deşteptat la vreme, mi-aş fi zdrobit capul de bolovanii aceia.<lb/>—Atunci, aşa stau lucrurile, care va să zică? replică judecătorul. Păi, atunci mă bucur... Şi-ţi spun că-mi pare tare bine c-am căzut! Ai să mi-o plăteşti! adăugă însă numaidecât, adresându-se morăriţei. Şi pronunţă aceste cuvinte cu o expresie atât de mânioasă, încât doña Frasquita se întristă.<lb/> Îşi dădea bine seama că judecătorul se speriase la început, crezând că morarul auzise totul dar că, după ce se convinsese că nu era aşa (căci calmul şi prefăcătoria cumătrului Lucas ar fi putut să-l înşele şi pe cel mai şmecher dintre şmecheri), începea să se lase pradă furiei si să pună la cale planuri de răzbunare.<lb/>—Haide! Coboară de-acolo şi ajută-mă să curăţ pe domnia-sa, care s-a murdărit groaznic de praf! exclamă atunci morăriţa.<lb/>Şi în vreme ce Lucas cobora, îi spuse judecătorului, lovindu-l cu şorţul peste vestă şi peste urechi:<lb/>—Bietul de el, n-a auzit nimic... Dormea buştean...<lb/>Mai mult decât cuvintele acestea, faptul că le spusese pe şoptite, aduând a complicitate şi secret, avu un efect minunat. —Ştrengăriţo! Răutăcioaso! îngăimă, bombănind încă, deşi-i lăsa gura apă, don Eugenio de Zuñiga.—O să-mi purtaţi pică? întrebă mieros navareza.<lb/>Văzând că severitatea dă rezultate bune, judecătorul încercă s-o privească pe doña Frasquita foarte furios, dar întâlnind zâmbetul ispititor şi divinii ei ochi, în care strălucea dezmierdarea unei implorări, mânia i se topi pe dată şi îi spuse eu glas bâlbâit şi şuierat, care lăsa să se observe mai bine ca oricând lipsa totală a dinţilor şi a măselelor:<lb/>—De tine depinde, dragostea mea!</p>
                  <p rend="justify"> În momentul acela, cumătrul Lucas coborî din bolta de viță.</p>
               </div>
               <div type="div3">
                  <head>
                     <label>XII</label>Dijme şi trufandale</head>
                  <p rend="justify">După ce judecătorul fu aşezat din nou pe scaun, morăriţa aruncă o privire grăbită bărbatului ei şi văzu că acesta nu mai era atât de calm ca de obicei, ci cu greu se abţinea să nu izbucnească în râs după cele întâmplate; îşi trimiseră câte o sărutare de departe, profitând de nebăgarea de seamă a lui don Eugenio, şi în cele din urmă Frasquita i se adresă cu un glas de sirenă pentru care ar fi invidiat-o însăşi Cleopatra:</p>
                  <p rend="justify">— Acum domnia-voastră o să guste din strugurii ăştia ai mei!</p>
                  <p rend="justify">Atunci trebuie s-o fi văzut pe frumoasa navareză (şi aşa aş fi pictat-o eu dacă aş fi avut penelul lui Tizian), înfingându-se în faţa judecătorului fascinat, proaspătă, minunată, ispititoare, cu nobilele ei forme, cu rochia ei strâmtă, înaltă, cu braţele-i goale, ridicate deasupra capului şi cu câte un ciorchine străveziu în fiecare mână, spunându-i, între un zâmbet irezistibil şi o privire rugătoare, în care şovăia teama:</p>
                  <p rend="justify">— Domnul episcop încă nu i-a gustat... Sunt primii ciorchini din anul ăsta...</p>
                  <p rend="justify">Frasquita părea acum o gigantică Pomona, întinzând fructe unui zeu campestru; unui satir, de pildă.</p>
                  <p rend="justify">În clipa aceea apăru în partea opusă a piaţetei pietruite venerabilul episcop al oraşului, însoţit de avocatul academician şi de doi canonici în vârstă şi urmat de secretarul său, de doi slujitori şi de doi paji.</p>
                  <p rend="justify">Sfinţia-sa se opri o clipă pentru a contempla acel tablou atât de comic şi încântător totodată, până când, în cele din urmă, rosti cu un glas liniştit, caracteristic prelaţilor de pe vremea aceea:<lb/>—Religia creştină ne învaţă, prin porunca a cincea, să plătim zeciuieli şi să facem daruri în natură Bisericii Domnului, dar dumneavoastră, domnule judecător, nu vă mulţumiţi doar să administraţi dările, ci încercaţi pe deasupra să mâncaţi şi trufandalele.—Domnul episcop ! exclamară morarul şi morăriţa, părăsindu-l pe judecător şi alergând să sărute inelul prelatului.—Dumnezeu să vă răsplătească, sfinţia-voastră, pentru că aţi binevoit să onoraţi această sărmană colibă! spuse cumătrul Lucas, sărutându-i mâna cel dintâi, şi cu un accent de sinceră veneraţie.—Ce mândru arată domnul episcop al meu! exclamă doña Frasquita, sărutîndu-i mâna după aceea. Dumnezeu să vă binecuvânteze şi să dea o viaţă mai lungă sfinţiei-sale decât lui Lucas al meu!—Nu ştiu cu ce ţi-aş putea fi de folos, când tu mă acoperi de binecuvântări în loc să-mi ceri! răspunse rîzînd blajinul păstor.<hi rend="bold">
                        <lb/>
                     </hi>Şi, întinzând două degete, o binecuvântă pe dona Frasquita şi apoi pe ceilalţi.<hi rend="bold">—</hi>Iată trufandalele preaînălţimii-voastre! spuse judecătorul, luând un ciorchine din mâinile morăriţei şi întinzându-l politicos episcopului. N-am gustat încă din struguri...<hi rend="bold">
                        <lb/>
                     </hi>Judecătorul pronunţă aceste cuvinte aruncând în trecere o privire grăbită şi cinică splendidei frumuseţi a morăriţei.<hi rend="bold">—</hi>Sper că nu pentru că sunt verzi, ca cei din fabulă, observă academicianul.<hi rend="bold">—</hi>Cei din fabulă, spuse episcopul, nu erau verzi, domnule licenţiat, numai că nu erau la îndemâna vulpii.<hi rend="bold">
                        <lb/>
                     </hi>Nici unul, nici celălalt nu voiseră să facă nici o aluzie la adresa judecătorului; dar ambele fraze se potriveau din întâmplare atât de bine cu tot ceea ce se întâmplase acolo, încât don Eugenio de Zuniga se făcu livid de mânie şi, sărutând inelul prelatului, spuse:<hi rend="bold">—</hi>Asta înseamnă că mă faceţi vulpe, sfinţia-voastră !<hi rend="bold">—</hi>Tu dixisti!<ref target="#_ftn11">
                        <hi rend="color(#000000)bold">[11]</hi>
                     </ref> îi răspunse acesta, cu binevoitoare</p>
                  <p rend="justify">severitate a unui sfânt, cum se spune că şi era. Excusatio non petita, accusatio manifesta. Qualis vir, talis oratio.  Dar satis jam dictum, nullus ultra sit sermo.<ref target="#_ftn12">
                        <hi rend="color(#000000)">[12]</hi>
                     </ref>Sau, ceea ce înseamnă de fapt acelaşi lucru, să ne lăsăm de latină şi să vedem de strugurii ăştia frumoşi.</p>
                  <p rend="justify">Şi ciupi... o singură dată... din ciorchinele pe care i-l întindea judecătorul.</p>
                  <p rend="justify">— Sunt foarte buni! exclamă, privind strugurele acela în lumină şi întinzându-l de îndată secretarului său. Ce păcat că mie-mi fac rău! Secretarul privi la rândul său strugurele; făcu un gest de curtenitoare admiraţie şi îl dădu unuia dintre cei doi slujitori.</p>
                  <p rend="justify">Acesta repetă gestul episcopului şi al secretarului şi ajunse chiar să şi miroasă ciorchinele, trecând de limitele bunei-cuviinţe şi apoi... îl puse în coş cu deosebită grijă, nu fără a spune în şoaptă celor de faţă :</p>
                  <p rend="justify">— Sfinţia-sa ajunează...</p>
                  <p rend="justify">Cumătrul Lucas, care urmărise strugurele cu privirea, îl luă atunci pe furiş şi-l mâncă fără să-l vadă nimeni.</p>
                  <p rend="justify">După aceasta luară loc cu toţii; vorbiră despre toamnă (care continua să fie foarte secetoasă, cu toate că trecuse de Sfântul Francisco); câte ceva despre posibilitatea unui nou război între Napoleon şi Austria; se insistă asupra părerii că trupele imperiale nu vor cotropi niciodată pământul spaniol ; avocatul se plânse de epoca aceea atât de frământată şi nefericită, invidiind liniştitele vremuri pe care le trăiseră părinţii săi (după cum aceştia invidiaseră probabil pe bunicii lor); papagalul anunţă ora cinci... şi, la un semn al venerabilului episcop, cel mai mic dintre paji se duse la trăsura episcopală (care rămăsese în aceeaşi viroagă ca şi poliţaiul) şi se întoarse cu o minunată turtă din aluat cu untdelemn, presărată cu sare, care ieşise din cuptor de-abia de-o oră; aşezară o măsuţă în mijlocul invitaţilor, se tăie turta, cumătrul Lucas şi doña Frasquita căpătară partea ce li se cuvenea cu toate că refuzară de nenumărate ori... şi, vreme de-o jumătate de ceas, o egalitate cu adevărat democratică domni sub bolta de viţă, prin care se strecurau ultimele sc lipiri ale soarelui în amurg...</p>
               </div>
               <div type="div3">
                  <head>
                     <label>XIII</label>Gaiţa-i spune corbului</head>
                  <p rend="justify">O oră şi jumătate mai târziu, distinşii prieteni care luaseră acea gustare, se întorceau în oraş.</p>
                  <p rend="justify">Domnul episcop şi familia sa ajunseseră cu mult mai înainte, graţie trăsurii, şi se şi aflau în palatul episcopal, unde îi vom lăsa să-şi facă rugăciunile.</p>
                  <p rend="justify">Ilustrul avocat (care era foarte uscăţiv) şi cei doi canonici (care mai de care mai gras şi mai respectabil) ii întovărăşiră pe judecător până la poarta primăriei (unde domnia-sa spusese că are de lucru), după care o luară spre casele lor, călăuzindu-se după stele, precum navigatorii, sau ferindu-se pe pipăite de colţuri, ca orbii; se lăsase noaptea, luna nu răsărise încă şi iluminatul public (la fel ca şi celelalte lumini din secolul nostru) se afla încă în mintea divină.</p>
                  <p rend="justify">În schimb, nu părea ciudat să vezi, pe câte o stradă, lanterna sau felinarul cu care vreun servitor respectuos lumina drumul stimaţilor lui stăpâni, care mergeau la obişnuita sindrofie sau în vizită la vreo rudă...</p>
                  <p rend="justify">Aproape lângă toate grilajurile scunde se puteau vedea (sau se ghiceau mai bine zis) mogâldeţe negre şi tăcute. Erau îndrăgostiţii care, simţind paşi, încetaseră pentru moment să-şi spună vorbe dulci...</p>
                  <p rend="justify">— Suntem nişte descreieraţi! îşi spuneau avocatul şi cei doi canonici. Ce-o să creadă de noi cei de-acasă văzând că venim la orele astea?</p>
                  <p rend="justify">— Dar ce-or fi spunând cei care ne întâlnesc pe stradă, la şapte şi ceva seara, ca nişte bandiţi ocrotiţi de întuneric?</p>
                  <p rend="justify">— Trebuie să ne schimbăm purtarea...</p>
                  <p rend="justify">— Ah! Da... Dar moara asta minunată!...</p>
                  <p rend="justify">— Soţiei mele îi stă în gât, spuse academicianul, cu un ton în care se ghicea o mare teamă de apropiata furtună conjugală.</p>
                  <p rend="justify">— Şi nepoata mea! exclamă unul dintre canonici, însărcinat cu absolvirea cazurilor speciale. Nepoată-mea zice că preoţii nu trebuie să viziteze femeile de rând...</p>
                  <p rend="justify">— Şi, totuşi, îl întrerupse tovarăşul său, care era canonic predicator, ceea ce se întâmplă acolo, nici că poate fi mai nevinovat...</p>
                  <p rend="justify">— Întocmai! Dacă merge până şi domnul episcop în persoană...</p>
                  <p rend="justify">— Şi apoi, domnilor, la vârsta noastră! replică celălalt. Eu am împlinit ieri şaptezeci şi cinci de ani.</p>
                  <p rend="justify">— Sigur că da, răspunse canonicul. Dar hai să vorbim de altceva. Ce frumoasă era in seara asta doña Frasquita !</p>
                  <p rend="justify">— Oh, în privinţa asta... de frumoasă, e frumoasă! spuse avocatul, făcând pe nepărtinitorul.</p>
                  <p rend="justify">— Foarte frumoasă... repetă cel cu cazurile speciale de sub gluga care-i acoperea faţa.</p>
                  <p rend="justify">— Şi dacă nu-i aşa, adăugă predicatorul, întrebaţi-l pe judecător...</p>
                  <p rend="justify">— Bietul om e îndrăgostit de ea!</p>
                  <p rend="justify">— Cred şi eu! exclamă canonicul predicator.</p>
                  <p rend="justify">— Asta-i sigur! adăugă şi academicianul... membru corespondent. Şi acum, domnii mei, eu am s-o iau pe-aici pentru a ajunge mai repede acasă... Noapte bună!</p>
                  <p rend="justify">— Noapte bună!... îi răspunseră ceilalţi.</p>
                  <p rend="justify">Şi merseră câţiva paşi in linişte...</p>
                  <p rend="justify">— Şi ăstuia îi place morăriţa! murmură atunci canonicul predicator, lovindu-l pe celălalt cu cotul!</p>
                  <p rend="justify">— Cum te văd şi cum mă vezi! răspunse acesta, oprindu-se la poarta casei sale. Şi ce om grosolan e! Atunci pe mâine, colega! Să-ţi fie de bine strugurii!</p>
                  <p rend="justify">— Pe mâine, dac-o vrea Dumnezeu... Somn uşor!</p>
                  <p rend="justify">— Noapte bună să dea Dumnezeu! se rugă pocăitul care ajunsese la intrare, unde se aflau pesemne un felinar şi o statuie a Sfintei Fecioare.<lb/>Şi bătu la uşă.Rămas singur în stradă, celălalt canonic (care era mai mult lat decât înalt, iar când mergea părea că se rostogoleşte) îşi continuă drumul spre casă; dar înainte de-a ajunge, comise lângă perete o anumită greşeală, care mai târziu avea să fie interzisă prin lege de către poliţie şi spuse în acelaşi timp, gândindu-se fără îndoială la colegul său de cor:</p>
                  <p rend="justify">— Şi ţie îţi place doña Frasquita!... Şi adevărul e, adăugă el după un moment, că de frumoasă, e frumoasă!</p>
               </div>
               <div type="div3" rend="P13">
                  <head>
                     <label>XIV</label>
                     <lb/>Sfaturile lui Garduna</head>
                  <p rend="justify">În vremea aceasta, judecătorul intrase la primărie, însoţit de Garduna, cu care susţinea de câtva timp, în sala de şedinţe, o conversaţie mai intimă decât cea care s-ar fi cuvenit unei persoane cu calitatea şi funcţia sa.</p>
                  <p rend="justify">— Vă rog să credeţi pe un câine prepelicar care se pricepe la vânătoare! spunea nedemnul poliţai. Doña Frasquita e îndrăgostită nebuneşte de domnia-voastră şi tot ceea ce mi-aţi povestit acum mă face să văd lucrurile într-o lumină mai limpede decât asta...</p>
                  <p rend="justify">Şi arătă spre o lampă cu ulei de Lucena care abia dacă lumina a opta parte din sală.</p>
                  <p rend="justify">— Nu sunt tot atit de sigur ca tine, Garduna! îi ăspunse don Eugenio, oftând languros.</p>
                  <p rend="justify">— Da nu ştiu de ce! Şi, dacă-i aşa, atunci să vorbim pe şleau. Domnia-voastră, să-mi fie cu iertare, aveţi o meteahnă... E-adevărat ?</p>
                  <p rend="justify">— Asta, aşa-i! răspunse judecătorul. Dar cumătrul Lucas are aceeaşi meteahnă. Doar el e şi mai cocoşat decât mine!<lb/>— Mult mai mult! Cu mult mai mult, nici nu se poate compara! În schimb, şi despre asta vreau să vă vorbesc, domnia-voastră aveţi o faţă foarte interesantă... ceea ce se numeşte cu adevărat o faţă frumoasă... În vreme ce cumătrul Lucas seamănă eu sergentul Utrera, cel care-a crăpat de urât ce era. Judecătorul zâmbi cu oarecare mândrie.</p>
                  <p>— În afară de asta, urmă poliţaiul, doña Frasquita e în stare să se arunce pe fereastră ca să smulgă numirea nepotului ei...</p>
                  <p>— Până aici suntem de aceeaşi părere. În numirea asta stă singura mea speranţă!</p>
                  <p>— Dacă-i aşa, atunci să ne apucăm de treabă! V-am mai explicat planul meu... Nu rămâne decât să-l punem în aplicare în noaptea asta!</p>
                  <p>— Ţi-am spus de-atâtea ori că nu am nevoie de sfaturile tale! strigă don Eugenio, amintindu-şi deodată că vorbea cu un inferior.</p>
                  <p>— Credeam că domnia-voastră mi-a cerut asta... îngăimă Garduna.</p>
                  <p rend="justify">— Tu să taci!</p>
                  <p rend="justify">Garduna salută.</p>
                  <p>— Aşadar, spuneai, continuă don Eugenio de Zuniga, îmblânzindu-se din nou, că în noaptea asta chiar, s-ar putea aranja totul? Păi atunci, uite ce e, fiule, îmi pare bine. Ce dracu! În felul ăsta voi scăpa cât mai repede de această crudă nesiguranţă!</p>
                  <p rend="justify">Garduna tăcu.</p>
                  <p>Judecătorul se îndreptă spre birou, scrise câteva rânduri pe un plic cu hârtie ştampilată, pe care o mai ştampilă şi el o dată şi-l băgă apoi în buzunar.</p>
                  <p rend="justify">— Numirea nepotului e gata! spuse atunci, trăgând o priză de tabac. Mâine, văd eu ce-o să fac cu consilierii comunali... şi ori o aprobă, ori iese cu scandal! Nu-i bine ceea ce fac?</p>
                  <p>— Sigur că da! Sigur că da! exclamă Garduna entuziasmat, băgându-si gheara în cutia judecătorului şi luând puţin tabac. Aşa, aşa! Nici predecesorul domniei-voastre nu ţinea seama de nimic. Odată...</p>
                  <p>— Termină cu flecăreala! spuse judecătorul, arzându-i una peste mâna care şterpelise tabac. Cel dinaintea mea a fost o vită încălţată dacă te-a ales pe tine poliţai. Dar să trecem la subiect. Tocmai spuneai că moara cumătrului Lucas se află în limita teritoriului învecinat şi nu face parte din ţinutul ăsta... Eşti sigur ?</p>
                  <p>— Cît se poate de sigur. Jurisdicţia oraşului se termină în mica viroagă unde v-am aşteptat azi după- masă. Fir-ar a dracului să fie! dacă aş fi în situaţia dumneavoastră...</p>
                  <p rend="justify">— Ajunge ! strigă don Eugenio. Eşti un neobrăzat!</p>
                  <p rend="justify">Şi luând o bucăţică de hârtie scrise un bileţel, îl</p>
                  <p rend="justify">împături, îndoindu-i un capăt, şi i-l dădu lui Garduna.</p>
                  <p>— Uite aici, îi spuse în acelaşi timp, scrisoarea pe care mi-ai cerut-o pentru primarul din localitate. Tu ai să-i explici verbal tot ceea ce are de făcut. După cum vezi, urmez întocmai planul tău! Vai de tine dac-o să mă bagi în vreo încurcătură din care să nu mai pot ieşi!</p>
                  <p>— N-aveţi nici o grijă! răspunse Garduna. Domnul Juan Lopez are multe motive să se teamă şi, când o să vadă semnătura dumneavoastră, o să facă tot ceea ce-i voi ordona eu. Datorează cel puţin o mie de fanegas<ref target="#_ftn13">
                        <hi rend="color(#000000)">[13]</hi>
                     </ref> de grâne hambarelor regale şi tot atâta grânarului de rezervă. Şi toate astea împotriva oricărei legi, căci nu-i nici o văduvă sau vreun plugar sărac care să primească grâu fără să plătească dobânzi sau majorări, iar el nu-i decât un cartofor, un beţivan si-un coate-goale, care umblă după fuste, ridicându-şi în cap tot satul... Şi toată puterea e în mâinile lui!... Aşa se petrec lucrurile pe lumea asta !</p>
                  <p rend="justify">— Ţi-am mai spus o dată să taci! Mă distragi! mugi judecătorul. Aşadar, să ne apucăm de treabă, adăugă apoi, schimbând tonul. E şapte şi un sfert... Primul lucru pe care trebuie să-l faci e să te duci la mine acasă şi să-i spui doamnei să nu m-aştepte nici la cină şi nici la noapte. Spune-i că noaptea asta o să rămân să lucrez aici până la ora stingerii şi că după aceea vom face de strajă în secret amîndoi, să vedem dacă nu putem pune mâna pe ceva răufăcători... În sfârşit, spune-i tot ce-ţi trece prin minte, numai să se culce liniştită. În drum, spune celuilalt poliţai să-mi aducă cina... Eu nu îndrăznesc să apar noaptea asta în faţa doamnei, fiindcă mă cunoaşte atât de bine, încât e în stare să-mi citească şi gânduriie! Spune-i bucătăresei să pună câteva. gogoşi dintr-acelea pe care le-a făcut azi şi lui Juanete să-mi aducă de la circiumă, fără să-l vadă nimeni, o jumătate de litru de vin alb. Apoi pleci în sat, unde poţi ajunge foarte bine la opt şi jumătate.<lb/>—La opt fix am să fiu acolo! exclamă Garduna.<lb/>—Să nu mă contrazici! răcni judecătorul, amintindu-şi din nou cine era.<lb/>Garduna salută.<lb/>—Am spus, continuă judecătorul, îmblânzindu-se iarăşi, că la opt fix ai să fii în sat. Din sat până la moară să tot fie... Eu cred că poate să fie o jumătate de leghe...<lb/>—Nu mă întrerupe !Poliţaiul salută din nou.<lb/>—Exact... continuă judecătorul. Prin urmare la<lb/>zece... Crezi tu că la zece ?</p>
                  <p rend="justify">— Înainte de zece! La nouă şi jumătate puteţi bate fără grijă la uşa morii.</p>
                  <p rend="justify">— Ei, asta-i bună ! Nu trebuie să-mi spui tu ce am de făcut ! Bineînţeles că tu vei fi...</p>
                  <p rend="justify">— Eu am să fiu pretutindeni... Dar statul meu major va fi în viroagă. Oh, era să uit! Să mergeţi pe jos şi fără lanternă...</p>
                  <p rend="justify">— La dracu dacă aveam nevoie de sfaturile astea! Poate crezi că umblu pentru prima oară pe câmp ?</p>
                  <p rend="justify">— Iertaţi-mă, vă rog... Ah ! Şi altceva. Să nu bateţi la poarta cea mare care dă în piaţeta cea pietruită, ci la portiţa de deasupra jgheabului morii...</p>
                  <p rend="justify">— Mai e o poartă deasupra jgheabului ? Uite un lucru pe care nu mi l-aş fi închipuit niciodată!</p>
                  <p rend="justify">— Da, domnule, portiţa scocului dă chiar în dormitorul morarilor... dar cumătrul Lucas nu intră şi nu iese niciodată pe acolo. Aşa că, chiar dacă s-ar întoarce mai repede...</p>
                  <p rend="justify">— înţeleg, înţeleg... Nu mă mai bate atâta la cap !</p>
                  <p rend="justify">— Şi, în sfîrşit: faceţi tot posibilul să ajungeţi acasă înainte de ivirea zorilor. Acum se face lumină la şase...<hi rend="bold">
                        <lb/>
                     </hi>
                     <hi rend="bold">—</hi>Uite alt sfat inutil! La cinci mă voi întoarce acasă... Dar am vorbit destul... Acuma şterge-o!<lb/>Păi atunci, domnule... mult noroc! exclamă poliţaiul, întinzând mâna lăturalnic către judecător şi uitându-se în acelaşi timp în tavan.<hi rend="bold">
                        <lb/>
                     </hi>Judecătorul îi puse în mâna întinsă o peseta şi Garduna dispăru ca prin farmec.<hi rend="bold">
                        <lb/>
                     </hi>
                     <hi rend="bold">—</hi>Fir-ar să fie! murmură bătrânul după o clipă. Am uitat să-i spun flecarului ăstuia să-mi aducă şi o pereche de cărţi de joc. Mi-aş fi trecut vremea cu ale până la nouă şi jumătate, să văd dacă-mi iese pasienţa<hi rend="italic">!</hi>...</p>
               </div>
               <div type="div3">
                  <head>
                     <label>XV</label>
                     <lb/>Despărţire în proză</head>
                  <p rend="justify">Să fi tot fost ora nouă seara când cumătrul Lucas şi doña Frasquita, după ce terminară toate treburile morii şi ale casei, se aşezară să mănînce un castron de salată de andive, o farfurie de carne cu sos de roşii şi câţiva struguri dintre cei rămaşi în coşul despre care v-am vorbit; şi toate acestea udate cu puţin vin şi însoţite de nişte hohote puternice de râs la adresa judecătorului, după care cei doi soţi se priviră duios, foarte mulţumiţi de soarta lor şi de ei înşişi, şi-şi spuseră, printre nişte căscături care dovedeau toată împăcarea şi liniştea din sufletele lor:</p>
                  <p rend="justify">— Atunci, domnule, hai să ne culcăm că mâine ne aşteaptă o nouă zi.</p>
                  <p rend="justify"> În clipa aceea, în poarta cea mare a morii răsunară două bătăi puternice şi grăbite.</p>
                  <p rend="justify"> Soţii se priviră speriaţi.</p>
                  <p rend="justify"> Era pentru prima dată când auzeau pe cineva bătând în poartă la o asemenea oră.</p>
                  <p rend="justify">— Mă duc să văd ce e... spuse curajoasa navareză, îndreptându-se spre piaţetă.</p>
                  <p rend="justify">— Ia fugi de-aici! Asta-i treaba mea! exclamă cumătrul Lucas cu atâta demnitate, încât doña Frasquita îl lăsă să treacă. Ţi-am spus doar că asta-i treaba mea! adăugă apoi cu asprime, văzând că încăpăţânata morăriţă voia să-l urmeze.</p>
                  <p rend="justify"> — Cine e? întrebă cumătrul Lucas din mijlocul piaţetei</p>
                  <p rend="justify"> — Justiţia! răspunse o voce de dincolo de poartă.</p>
                  <p rend="justify"> — Care justiţie?</p>
                  <p rend="justify">— Cea din satul vecin! Deschide domnului primar!<lb/>Cumătrul Lucas se uită între timp printr-un vizor secret de la poarta cea mare şi recunoscu la lumina lunii pe necioplitul de poliţai din satul învecinat.</p>
                  <p rend="justify">— Vrei să spui să deschid beţivanului de poliţai! răspunse morarul, trăgând drugul care închidea poarta.</p>
                  <p rend="justify">— E totuna! răspunse cel de afară, fiindcă vă aduc o ordonanţă scrisă de către domnia-sa! Bună seara, cumetre Lucas, adăugă după aceea intrând, cu o voce mai puţin oficială, mai joasă şi mai plină, ca şi când ar fi fost a altuia.</p>
                  <p rend="justify">— Dumnezeu să fie cu tine, Tonuelo! făcu murcianul.<lb/>Să vedem ce fel de ordin e ăsta... Iar domnul Juan Lopez ar fi putut alege o oră mai potrivită ca să se adreseze oamenilor cumsecade! De bună seamă însă că vina-i a ta. Sunt convins că te-ai îmbătat prin livezile de pe lângă drum! Vrei o duşcă?</p>
                  <p rend="justify">— Nu, domnule. N-am timp de pierdut. Trebuie să mă urmezi imediat. Citeşte ordinul!</p>
                  <p rend="justify">— Cum adică să te urmez? exclamă cumătrul Lucas, intrând în moară după ce luă hârtia. Să vedem! Frasquita, ia fă puţină lumină!</p>
                  <p rend="justify">Doña Frasquita dădu drumul unui obiect pe care-l ţinea în mână şi luă lampa cu ulei din cui. Cumătrul Lucas se uită în fugă la obiectul căruia îi fl dăduse drumul nevastă-sa şi-şi recunoscu arma, adică o puşcă enormă pentru gloanţe de o jumătate de livră...</p>
                  <p rend="justify">Atunci morarul îi aruncă navarezei o privire plină de recunoştinţă şi de duioşie şi-i spuse, luându-i faţa în mâini :</p>
                  <p rend="justify">— Ce mult te preţuiesc!</p>
                  <p rend="justify">Doña Frasquita, palidă şi senină ca o statuie de marmură, ridică lampa pe care o ţinea cu două degete, fără ca mâna să-i tremure câtuşi de puţin şi spuse sec :</p>
                  <p rend="justify">—Hai şi citeşte !</p>
                  <p rend="justify"> Ordinul grăia astfel:</p>
                  <p rend="justify"> „În numele maiestăţii sale, regele nostru (Dumnezeu să-l aibă în pază!), atrag atenţia lui Lucas Fernández, morar din satul acesta, că de îndată ce va primi ordinul de faţă, trebuie să se prezinte la mine, fără scuze sau pretexte de nici un fel, avertizându-l că, fiind vorba de o problemă deosebită, nu trebuie s-o comunice nimănui; toate acestea sub pedeapsa corespunzătoare, în caz de nesupunere. Primar:</p>
                  <p rend="justify">JUAN LOPEZ."</p>
                  <p rend="justify"> Şi în loc de parafă, o cruce.</p>
                  <p rend="justify">— Ia ascultă, ce-i asta? îl întrebă Lucas pe poliţai... Ce înseamnă ordinul ăsta ?</p>
                  <p rend="justify">— Nu ştiu... răspunse ţăranul, om de vreo treizeci de ani, a cărui faţă colţuroasă şi perfidă, semănând cu cea a unui tâlhar sau criminal, exprima orice în afară de sinceritate. Cred că e vorba de vrăjitorie sau de niscaiva bani falşi... Dar dumneata nu eşti implicat în poveştile astea... Te cheamă doar ca martor sau ca specialist. În sfârşit, nu ştiu prea multe amănunte în legătură cu asta... Domnul Juan Lopez o să-ţi explice de-a fir-a-păr.</p>
                  <p rend="justify">— În regulă! exclamă morarul. Spune-i că vin mâine.</p>
                  <p rend="justify">— Ei, aş! Nu, domnule!... Trebuie să mergi chiar acum, fără să pierdem un minut. Asta e ordinul pe care mi l-a dat domnul primar.</p>
                  <p rend="justify"> Urmă un moment de tăcere.</p>
                  <p rend="justify"> Ochii doñei Frasquita aruncau flăcări.</p>
                  <p rend="justify"> Cumătrul Lucas se uita în pământ, ca şi când ar fi căutat acolo ceva.</p>
                  <p rend="justify">— Ai să-mi acorzi cel puţin timpul necesar pentru a mă duce la grajd ca să pun şaua pe măgăriţă, exclamă în sfârşit, ridicând capul.</p>
                  <p rend="justify">— La naiba cu măgăriţa! răspunse poliţaiul. Oricine poate să meargă pe jos o jumătate de leghe! Noaptea e foarte frumoasă şi mai e şi lună...</p>
                  <p rend="justify">— Am văzut c-a ieşit... Dar picioarele mele sunt foarte umflate...</p>
                  <p rend="justify">— Atunci să nu pierdem vremea. Am să te-ajut să pui şaua pe măgăriţă.</p>
                  <p rend="justify">— Hei, ia ascultă! Ţi-e teamă c-am s-o şterg?</p>
                  <p rend="justify">— Nu mi-e teamă de nimic, cumetre Lucas, răspunse Tonuelo cu nepăsarea unui om fără suflet. Eu reprezint Legea.<lb/>Şi spunând asta, lăsă să i se vadă mica puşcă pe care o purta sub manta.</p>
                  <p rend="justify">— Uite ce e, Tonuelo... spuse morăriţa. Fiindcă tot te duci la grajd... ca să-ţi faci adevărata meserie... fii bun şi pune şaua şi pe cealaltă măgăriţă.</p>
                  <p rend="justify">— Pentru ce? întrebă morarul.</p>
                  <p rend="justify">— Pentru mine! Merg cu voi.</p>
                  <p rend="justify">— Nu se poate, doña Frasquita, se opuse poliţaiul. Am ordin să-l iau pe bărbatul dumitale şi nimic altceva şi să vă împiedic să-l urmaţi! E doar „capul meu în joc“. Aşa m-a avertizat domnul Juan Lopez. Aşadar... să mergem, cumetre Lucas...<lb/>Şi se îndreptă spre poartă.</p>
                  <p rend="justify">— Ciudat lucru spuse cu jumătate de glas murcianul, fără să se mişte.</p>
                  <p rend="justify">— Foarte ciudat! făcu şi doña Frasquita.</p>
                  <p rend="justify">— Aici e ceva... Ştiu eu ce e... şopti din nou cumătrul Lucas în aşa fel încât să nu fie auzit de Tonuelo.</p>
                  <p rend="justify">— Vrei să mă duc la oraş, murmură navareza, ca să-l încunoştiinţez pe judecător de ceea ce ni se întâmplă ?</p>
                  <p rend="justify">— Nu! spuse cu glas tare cumătrul Lucas. Asta nu!</p>
                  <p rend="justify">— Atunci ce-ai vrea să fac? vorbi cu mult elan morăriţa.</p>
                  <p rend="justify">— Să te uiţi la mine, răspunse fostul soldat.</p>
                  <p rend="justify">Cei doi soţi se priviră în tăcere şi fură atât de mulţumiţi de liniştea, hotărârea şi forţa pe care şi-o transmiteau sufletele lor, că până la urmă ridicară din umeri şi izbucniră în râs.</p>
                  <p rend="justify">După aceasta, cumătrul Lucas aprinse cealaltă lampă de ulei şi se îndreptă spre grajd, spunând în trecere, şi cu glas batjocoritor, lui Tonuelo :</p>
                  <p rend="justify">
                     <hi rend="bold">—</hi> Hai, omule! Vino şi mă ajută... presupunând că eşti atât de binevoitor!</p>
                  <p rend="justify">Tonuelo îl urmă, fredonând printre dinţi o melodie.</p>
                  <p rend="justify">Câteva clipe mai târziu, cumătrul Lucas pleca de la moară, călare pe o frumoasă măgăriţă şi urmat de poliţai.</p>
                  <p rend="justify">Despărţirea soţilor se redusese doar la cele ce urmează :</p>
                  <p rend="justify">— Închide bine... spuse cumătrul Lucas.</p>
                  <p rend="justify">— Înfăşoare-te bine, că e răcoare, spuse doña Frasquita, încuind poarta cu cheia, cu drugul şi zăvorul.</p>
                  <p rend="justify">Nici un adio, nici o sărutare, nici o îmbrăţişare, nici o privire...<lb/>La ce bun ?</p>
               </div>
               <div type="div3">
                  <head>
                     <label>XVI</label>
                     <lb/>O pasăre prevestitoare de rău</head>
                  <p rend="justify">Să-l urmărim acum pe cumătrul Lucas.</p>
                  <p rend="justify">Făcuseră un sfert de leghe fără să-şi spună un cuvânt, morarul călare pe măgăriţă şi Tonuelo mânând-o cu bastonul său de poliţai, când zăriră înaintea lor, în umbra unei movile, umbra unei enorme păsări care venea spre ei.</p>
                  <p rend="justify">Umbra aceea se profilă puternic pe cerul luminat de lună, conturându-se pe el cu atita precizie, încât morarul exclamă imediat:</p>
                  <p rend="justify">— Tonuelo, dar ăsta e chiar Garduna, cu tricornul şi cu picioroangele lui slăbănoage !</p>
                  <p rend="justify">Dar, înainte ca cel interpelat să-i fi răspuns, umbra, dornică fără îndoială de-a evita o asemenea întâlnire, părăsise drumul şi-o luase la fugă peste câmp, cu iuţeala unui adevărat dihor.</p>
                  <p rend="justify">— Nu văd pe nimeni, răspunse atunci Tonuelo cu cea mai mare naturaleţe.</p>
                  <p rend="justify">— Nici eu, repetă Lucas, înghiţind în sec.</p>
                  <p rend="justify">Şi bănuiala de la moară începu să prindă formă şi consistenţă în sufletul neliniştit al cocoşatului.</p>
                  <p rend="justify">„Plecarea asta a mea, îşi spuse în sinea lui, e un şiretlic amoros de-al judecătorului. Declaraţia pe care am ascultat-o azi după-amiază de sus din viţă mă face să cred că bătrânelul ăsta caraghios nu mai poate să aştepte. Fără îndoială că în noaptea asta o să vină iar la moară, şi de aceea a căutat să mă îndepărteze de acolo... Dar, ce importanţă are asta? Frasquita e Frasquita şi n-o să deschidă poarta, chiar dac-ar fi să ia casa foc! Mai mult! Chiar dac-ar deschide şi judecătorul ar izbuti prin nu ştiu ce viclenie s-o ia prin surprindere pe apriga mea navareză, bătrânul pungaş ar pleca luându-se cu mâinile de cap! Frasquita e Frasquita! Totuşi, adăugă după o clipă, bine ar fi să mă-ntorc în noaptea asta cât mai devreme cu putinţă !“ Ajunseră în sfârşit în sat şi se îndreptară spre casa domnului primar.</p>
               </div>
               <div type="div3">
                  <head>
                     <label>XVII</label>
                     <lb/>Un primar de ţară</head>
                  <p rend="justify">Domnul Juan Lopez, care atât în viaţa lui particulară, cât şi în calitate de primar era tirania, cruzimea şi îngâmfarea personificată (când se adresa inferiorilor săi), binevoia totuşi ca la orele acelea, după ce rezolvase afacerile oficiale şi cele ale fermei sale şi-i dăduse nevestei bătaia de fiecare zi, să bea un urcior de vin în tovărăşia secretarului său şi a paracliserului, operaţie care se afla intr-un stadiu destul de înaintat, când se prezentă morarul înaintea lui.</p>
                  <p rend="justify">— Noroc, cumetre Lucas! îi spuse, scărpinându-se în cap pentru a găsi o minciună. Cum stai cu sănătatea? Ei, secretare, ce mai aştepţi, toarnă-i un pahar de vin cumătrului Lucas! Şi doña Frasquita? Tot aşa de frumoasă e? N-am mai văzut-o de mult! Dar ce bine merge acuma moara! Pâinea de secară pare de grâu de cea mai bună calitate! Aşadar... hai... Ia loc şi odihneşte-te, că doar, mulţumesc lui Dumnezeu, n-avem de ce ne grăbi.</p>
                  <p rend="justify">Din partea mea, naiba s-o ia de grabă! răspunse cumătrul Lucas, care până atunci nu deschisese gura, dar ale cărui bănuieli erau tot mai puternice, văzând primirea prietenoasă care i se făcea, după ordinul acela atât de teribil şi de grabnic.</p>
                  <p rend="justify">— Apoi, atunci, cumetre Lucas, continuă primarul, pentru că nu ai nici o grabă, ai să dormi în noaptea asta aici şi mâine în zori o să vedem şi de mica noastră afacere...</p>
                  <p rend="justify">— Îmi pare bine... răspunse cumătrul Lucas cu o ironie şi o prefăcătorie cu nimic mai prejos de diplomaţia domnului Juan Lopez. Pentru că chestiunea nu-i urgentă... voi petrece noaptea aici.</p>
                  <p rend="justify">— Nici urgentă, nici periculoasă pentru dumneata, adăugă primarul, înşelat de către acel pe care credea că-l înşală. Poţi să fii complet liniştit. Ascultă, Tonuelo... Ia de aici sacul ăsta, ca să stea cumătrul Lucas.</p>
                  <p rend="justify">— Atunci... să mai bem ! exclamă morarul, aşezându-se.</p>
                  <p rend="justify">— Ia de-aici ! spuse primarul, întinzînslu-i paharul plin.</p>
                  <p rend="justify">— Se află în mâini bune... începe dumneata.</p>
                  <p rend="justify">— Atunci în sănătatea dumitale! spuse domnul Juan Lopez, dând peste cap jumătate din pahar.</p>
                  <p rend="justify">— Şi-ntr-a dumitale... domnule primar, spuse cumătrul Lucas golind cealaltă jumătate.</p>
                  <p rend="justify">— Ia să vedem, Manuela! strigă primarul-ţăran. Spune-i stăpânei tale că cumătrul Lucas rămâne să doarmă aici. Să-i pună o pernă în hambar...</p>
                  <p rend="justify">— Ei, aş... Nici gând de-aşa ceva! Eu dorm împărăteşte şi-n fân.</p>
                  <p rend="justify">— Dar ştii că noi avem şi perne...</p>
                  <p rend="justify">— Vă cred! Dar, de ce vreţi să deranjez toată familia? Mi-am luat mantaua cu mine...</p>
                  <p rend="justify">— Cum vrei dumneata, Manuela! Spune-i stăpânei tale să n-o mai pună...</p>
                  <p rend="justify">— Ceea ce vă rog să-mi îngăduiţi, continuă cumătrul Lucas, căscând îngrozitor de tare, e să mă culc imediat. Noaptea trecută am avut atâta de măcinat, că n-am închis ochii pân-acuma...</p>
                  <p rend="justify">
                     <figure>
                        <binaryObject xml:id="d3e12864" encoding="base64" mimeType="image/jpg">iVBORw0KGgoAAAANSUhEUgAAAA4AAAALCAYAAABPhbxiAAAEDWlDQ1BJQ0MgUHJvZmlsZQAA
       OI2NVV1oHFUUPrtzZyMkzlNsNIV0qD8NJQ2TVjShtLp/3d02bpZJNtoi6GT27s6Yyc44M7v9
       oU9FUHwx6psUxL+3gCAo9Q/bPrQvlQol2tQgKD60+INQ6Ium65k7M5lpurHeZe58853vnnvu
       uWfvBei5qliWkRQBFpquLRcy4nOHj4g9K5CEh6AXBqFXUR0rXalMAjZPC3e1W99Dwntf2dXd
       /p+tt0YdFSBxH2Kz5qgLiI8B8KdVy3YBevqRHz/qWh72Yui3MUDEL3q44WPXw3M+fo1pZuQs
       4tOIBVVTaoiXEI/MxfhGDPsxsNZfoE1q66ro5aJim3XdoLFw72H+n23BaIXzbcOnz5mfPoTv
       YVz7KzUl5+FRxEuqkp9G/Ajia219thzg25abkRE/BpDc3pqvphHvRFys2weqvp+krbWKIX7n
       hDbzLOItiM8358pTwdirqpPFnMF2xLc1WvLyOwTAibpbmvHHcvttU57y5+XqNZrLe3lE/Pq8
       eUj2fXKfOe3pfOjzhJYtB/yll5SDFcSDiH+hRkH25+L+sdxKEAMZahrlSX8ukqMOWy/jXW2m
       6M9LDBc31B9LFuv6gVKg/0Szi3KAr1kGq1GMjU/aLbnq6/lRxc4XfJ98hTargX++DbMJBSiY
       MIe9Ck1YAxFkKEAG3xbYaKmDDgYyFK0UGYpfoWYXG+fAPPI6tJnNwb7ClP7IyF+D+bjOtCpk
       hz6CFrIa/I6sFtNl8auFXGMTP34sNwI/JhkgEtmDz14ySfaRcTIBInmKPE32kxyyE2Tv+thK
       bEVePDfW/byMM1Kmm0XdObS7oGD/MypMXFPXrCwOtoYjyyn7BV29/MZfsVzpLDdRtuIZnbpX
       zvlf+ev8MvYr/Gqk4H/kV/G3csdazLuyTMPsbFhzd1UabQbjFvDRmcWJxR3zcfHkVw9GfpbJ
       meev9F08WW8uDkaslwX6avlWGU6NRKz0g/SHtCy9J30o/ca9zX3Kfc19zn3BXQKRO8ud477h
       LnAfc1/G9mrzGlrfexZ5GLdn6ZZrrEohI2wVHhZywjbhUWEy8icMCGNCUdiBlq3r+xafL549
       HQ5jH+an+1y+LlYBifuxAvRN/lVVVOlwlCkdVm9NOL5BE4wkQ2SMlDZU97hX86EilU/lUmkQ
       UztTE6mx1EEPh7OmdqBtAvv8HdWpbrJS6tJj3n0CWdM6busNzRV3S9KTYhqvNiqWmuroiKgY
       hshMjmhTh9ptWhsF7970j/SbMrsPE1suR5z7DMC+P/Hs+y7ijrQAlhyAgccjbhjPygfeBTjz
       hNqy28EdkUh8C+DU9+z2v/oyeH791OncxHOs5y2AtTc7nb/f73TWPkD/qwBnjX8BoJ98VVBg
       /m8AAACcSURBVCgVY2RAAHYg8wcQhwNxLBCfA2IJIL4IxNxA3A3EWMFmoCgTkkwpkM2IxEdh
       siDxbIDsYiD2AeKnQHwLiO8B8RUg5gNiByD+D8QoAGQySFAUKuoLpP2gbBAF4usi8eFOA2k6
       BMTvoZIPgLQwlA2iQOyfSHwUJheQB9I4E4gvADEokA4CMcjvy4CYIED2N0gxcoAR1DycFAAA
       PO0Wnu/Q1XQAAAAASUVORK5CYII=
      </binaryObject> Text Box: 65</figure>—De acord! răspunse măreţ primarul. Poţi să te retragi când vrei. </p>
                  <p rend="justify">— Cred că e timpul să ne retragem şi noi, spuse şi paracliserul, apropiindu-se de urciorul de vin ca să vadă ce mai rămăsese. Trebuie să fie zece sau aproape zece.</p>
                  <p rend="justify">— Zece fără un sfert... anunţă secretarul, după ce turnă în pahare restul de vin care mai rămăsese pentru noaptea aceea.</p>
                  <p rend="justify">— Atunci, la culcare, domnilor! exclamă gazda, dând peste cap partea sa.</p>
                  <p rend="justify">— Pe mâine, adăugă morarul, bându-şi şi el vinul.</p>
                  <p rend="justify">— Aşteaptă să ţi se facă lumină... Tonuelo! Condu-l pe cumătrul Lucas în şură...</p>
                  <p rend="justify">— Pe aici, cumetre Lucas! spuse Tonuelo, luând cu el urciorul, sperând să mai găsească în el câteva picături.</p>
                  <p rend="justify">— Pe mâine, dac-o vrea Dumnezeu, adăugă paracliserul, după ce scursese ultimele picături din toate paharele.</p>
                  <p rend="justify">Şi plecă împleticindu-se şi cântând vesel De profundis.<ref target="#_ftn14">[14]</ref> 
                  </p>
                  <p rend="justify">— Aşa că, domnule... îi spuse primarul secretarului său când rămaseră singuri, cumătrul Lucas n-a bănuit nimic. Putem să ne culcăm liniştiţi şi... să-i fie de binei judecătorului!</p>
               </div>
               <div type="div3">
                  <head>
                     <label>XVIII</label>
                     <lb/>Unde se va vedea că cumătrul Lucas avea un somn foarte uşor</head>
                  <p rend="justify">Cinci minute mai târziu, un om cobora cu o frânghie pe fereastra şurii domnului primar, fereastră care dădea într-o ogradă mare şi care se afla la vreo trei metri de pământ.</p>
                  <p rend="justify">În ogradă era un şopron care adăpostea mai multe iesle, unde se aflau legate şase sau opt animale de călărie de diferite rase, dar toate făcând parte din sexul slab. Caii, catârii şi măgarii din sexul tare făceau opinie separată într-o încăpere de alături.</p>
                  <p rend="justify">Omul dezlegă o măgăriţă, care, fireşte, era înşeuată şi, luând-o de căpăstru, se îndreptă spre poarta ogrăzi ; dădu drugul la o parte şi trase zăvorul de siguranţă; deschise poarta cu grijă şi se trezi în mijlocul câmpului.</p>
                  <p rend="justify">O dată ajuns aici, se urcă pe măgăriţă, o îmboldi cu călcâiele şi porni spre oraş ca o săgeată, dar nu pe drumul obişnuit de care, ci peste semănături şi vâlcele, ca cel care se fereşte de o întâlnire neplăcută.</p>
                  <p rend="justify">Era cumătrul Lucas care se îndrepta spre moara sa.</p>
               </div>
               <div type="div3">
                  <head>
                     <label>XIX</label>
                     <lb/>Strigăte în pustiu</head>
                  <p rend="justify">„Aţi fi fiind voi primari, dar şi eu mi-s din Archena! îşi spunea murcianul. Mâine dimineaţă am să trec să-l văd pe domnul episcop, ca măsură de prevedere şi am să-i povestesc tot ce mi s-a întâmplat în noaptea asta! Să fiu chemat cu atâta grabă şi stăruinţă, la o oră aşa de nepotrivită; să mi se spună să vin singur; să mi se pomenească de datoriile faţă de rege, de monede false, de vrăjitori şi stafii, ca să mi se toarne apoi două pahare cu vin şi să fiu trimis la culcare! Chestiunea e cât se poate de clară! Carduna a dus în sat instrucţiunile acelea trimise de judecător, şi, poate că la ora asta, judecătorul o și atacă pe Frasquita... Cine ştie dacă n-am să-l întâlnesc bătând la poarta morii! Cine ştie dacă n-am să dau este el chiar înăuntru!... Cine ştie!... Dar, ce spun? Să mă-ndoiesc de navareza mea? Oh, dar asta înseamnă să-l apăr pe Dumnezeu! E cu neputinţă ca ea... E cu neputinţă a Frasquita mea... E cu neputinţă!... Dar, ce tot spun? Oare există ceva cu neputinţă pe lumea asta? Nu s-a măritat cu mine, ea atât de frumoasă şi eu atât de urât?“ Şi făcând această ultimă reflecţie, bietul cocoşat se porni pe plâns...</p>
                  <p>
                     <figure>
                        <binaryObject xml:id="d3e13012" encoding="base64" mimeType="image/jpg">iVBORw0KGgoAAAANSUhEUgAAAAwAAAANCAYAAACdKY9CAAAEDWlDQ1BJQ0MgUHJvZmlsZQAA
       OI2NVV1oHFUUPrtzZyMkzlNsNIV0qD8NJQ2TVjShtLp/3d02bpZJNtoi6GT27s6Yyc44M7v9
       oU9FUHwx6psUxL+3gCAo9Q/bPrQvlQol2tQgKD60+INQ6Ium65k7M5lpurHeZe58853vnnvu
       uWfvBei5qliWkRQBFpquLRcy4nOHj4g9K5CEh6AXBqFXUR0rXalMAjZPC3e1W99Dwntf2dXd
       /p+tt0YdFSBxH2Kz5qgLiI8B8KdVy3YBevqRHz/qWh72Yui3MUDEL3q44WPXw3M+fo1pZuQs
       4tOIBVVTaoiXEI/MxfhGDPsxsNZfoE1q66ro5aJim3XdoLFw72H+n23BaIXzbcOnz5mfPoTv
       YVz7KzUl5+FRxEuqkp9G/Ajia219thzg25abkRE/BpDc3pqvphHvRFys2weqvp+krbWKIX7n
       hDbzLOItiM8358pTwdirqpPFnMF2xLc1WvLyOwTAibpbmvHHcvttU57y5+XqNZrLe3lE/Pq8
       eUj2fXKfOe3pfOjzhJYtB/yll5SDFcSDiH+hRkH25+L+sdxKEAMZahrlSX8ukqMOWy/jXW2m
       6M9LDBc31B9LFuv6gVKg/0Szi3KAr1kGq1GMjU/aLbnq6/lRxc4XfJ98hTargX++DbMJBSiY
       MIe9Ck1YAxFkKEAG3xbYaKmDDgYyFK0UGYpfoWYXG+fAPPI6tJnNwb7ClP7IyF+D+bjOtCpk
       hz6CFrIa/I6sFtNl8auFXGMTP34sNwI/JhkgEtmDz14ySfaRcTIBInmKPE32kxyyE2Tv+thK
       bEVePDfW/byMM1Kmm0XdObS7oGD/MypMXFPXrCwOtoYjyyn7BV29/MZfsVzpLDdRtuIZnbpX
       zvlf+ev8MvYr/Gqk4H/kV/G3csdazLuyTMPsbFhzd1UabQbjFvDRmcWJxR3zcfHkVw9GfpbJ
       meev9F08WW8uDkaslwX6avlWGU6NRKz0g/SHtCy9J30o/ca9zX3Kfc19zn3BXQKRO8ud477h
       LnAfc1/G9mrzGlrfexZ5GLdn6ZZrrEohI2wVHhZywjbhUWEy8icMCGNCUdiBlq3r+xafL549
       HQ5jH+an+1y+LlYBifuxAvRN/lVVVOlwlCkdVm9NOL5BE4wkQ2SMlDZU97hX86EilU/lUmkQ
       UztTE6mx1EEPh7OmdqBtAvv8HdWpbrJS6tJj3n0CWdM6busNzRV3S9KTYhqvNiqWmuroiKgY
       hshMjmhTh9ptWhsF7970j/SbMrsPE1suR5z7DMC+P/Hs+y7ijrQAlhyAgccjbhjPygfeBTjz
       hNqy28EdkUh8C+DU9+z2v/oyeH791OncxHOs5y2AtTc7nb/f73TWPkD/qwBnjX8BoJ98VVBg
       /m8AAAARSURBVCgVY2AYBaMhMEAhAAACfQABqwFlhQAAAABJRU5ErkJggg==
      </binaryObject> Text Box: </figure> Atunci opri măgăriţa ca să se liniştească; îşi şterse lacrimile; oftă adânc; scoase cele necesare fumatului; îşi răsuci o ţigară de tutun negru; luă apoi cremene, iască şi un amnar şi, după cîteva scăpărări, reuşi să-şi aprindă ţigara.</p>
                  <p>Chiar în momentul acela auzi zgomot de paşi pe drum, cam la o distanţă de două sute cincizeci de metri.</p>
                  <p>— Ce nesocotit sunt! spuse. Dacă între timp m-o fi căutând justiţia, mă dau singur de gol scăpărând din amnar!</p>
                  <p>Ascunse deci ţigara, se dădu jos de pe măgăriţă şi se ascunse în spatele ei.</p>
                  <p>Dar măgăriţa înţelese lucrurile cu totul altfel şi scoase un zbieret de mulţumire.</p>
                  <p>— Blestemat animal! exclamă cumătrul Lucas încercând să-i astupe botul cu mâinile.</p>
                  <p>Tocmai atunci răsună pe drum alt zbieret, în chip de răspuns politicos.</p>
                  <p>— Am dat-o dracului! continuă morarul. Bine mai spune proverbul: că cel mai mare rău pe lumea asta e să-ţi pui mintea cu animalele!</p>
                  <p rend="justify">Şi, chibzuind aşa, se urcă din nou, îndemnă măgăriţa şi plecă puşcă în direcţia opusă locului de unde se auzise cel de-al doilea zbieret.</p>
                  <p rend="justify">Cel mai ciudat lucru fu că, cel care călărea pe celălalt animal se sperie probabil de cumătrul Lucas tot aşa cum se speriase şi acesta de el. Spun aşa, pentru că şi acesta se depărtă de drum, temându-se fără îndoială ca nu cumva să dea peste un poliţai sau vreun răufăcător aflat în slujba lui don Eugenio şi o luă la fugă printre semănăturile de cealaltă parte a drumului.</p>
                  <p rend="justify">n vremea aceasta, murcianul filozofa astfel:</p>
                  <p>— Ce noapte! Ce lume! Ce viaţă începând de-acum o oră! Poliţai transformaţi în codoşi; primari care conspiră împotriva onoarei mele; măgari care zbiară când nu e nevoie; iar aici, în piept, o inimă mizerabilă care a îndrăznit să se-ndoiască de femeia cea mai nobilă lăsată de Dumnezeu pe pământ! Oh! Doamne, Dumnezeul meu ! Fă să ajung mai repede acasă şi s-o găsesc acolo pe Frasquita mea.</p>
                  <p>Merse mai departe trecând peste semănături şi hăţişuri, până când, în sfârşit, cam pe la unsprezece noaptea ajunse fără nici un incident la poarta cea mare a morii...</p>
                  <p rend="justify">Dar, nenorocire! Poarta morii era deschisă!</p>
               </div>
               <div type="div3">
                  <head>
                     <label>XX</label>
                     <lb/>Îndoiala şi adevărul</head>
                  <p rend="justify">Era deschisă... iar el, când plecase, o auzise pe nevastă-sa închizând-o cu cheia, cu drugul şi cu zăvorul!</p>
                  <p rend="justify">Prin urmare, nimeni altcineva în afară de propria lui nevastă n-ar fi putut s-o deschidă.</p>
                  <p rend="justify">Dar cum, când şi pentru ce? Printr-o viclenie? Din pricina unui ordin? Sau poate în mod deliberat şi voit, în virtutea unei înţelegeri prealabile cu judecătorul?</p>
                  <p rend="justify">Ce avea să vadă? Şi ce avea să afle? Ce-l aştepta, înăuntru?  Să fi fugit doña Frasquita? Să fi fost răpită? Să fi fost moartă? Sau, poate, în braţele rivalului său?</p>
                  <p rend="justify">— Judecătorul se bizuia pe faptul că eu nu mă voi putea  întoarce în noaptea asta... îşi spuse lugubru cumătrul Lucas. Primarul satului avea probabil ordinul să mă şi  lege, mai degrabă decât să mă lase să plec... Oare Frasquita  ştia toate astea? Să fie implicată în complot? Sau a fost victima unei înşelăciuni, a unei violenţe sau a unei infamii ?</p>
                  <p rend="justify">Dar nefericitul nu-şi mai pierdu timpul cu aceste crude gânduri şi străbătu piaţeta bolţii de viţă.</p>
                  <p rend="justify">Dar şi uşa casei era deschisă, iar prima încăpere (ca în toate casele de la ţară) era bucătăria...</p>
                  <p rend="justify">În bucătărie nu era nimeni. Totuşi, în vatră ardea o enormă vâlvătaie... în vatra pe care el o lăsase stinsă şi ..... nu  se aprindea niciodată decât târziu, în decembrie.</p>
                  <p rend="justify">În sfîrşit, de unul din cârligele tăbliei pentru atârnat vasele,  atârna o lampă de ulei aprinsă...</p>
                  <p rend="justify">Ce însemnau toate astea? Şi cum se împăca această atmosferă  de veghe şi de intimitate, cu tăcerea de moarte care domnea în casă ?</p>
                  <p rend="justify">Ce se-ntîmplase cu nevasta lui?</p>
                  <p rend="justify">Atunci, şi de-abia atunci, cumătrul Lucas observă niște haine atârnate de spătarele a două sau trei scaune, puse de  jur împrejurul vetrei...</p>
                  <p rend="justify">Își aţinti privirea asupra acelor haine şi scoase un râset atât de puternic, încât îi rămase curmat în gâtlej, transformat  într-un suspin, mut şi înăbuşit.</p>
                  <p rend="justify">Crezu nefericitul că se va sufoca, şi-şi duse mâinile la gât, în timp ce contempla hainele acelea, livid, încordat, cu ochii scoşi din orbite, cuprins de o asemenea groază, ca un osândit care-şi aşteaptă execuţia şi căruia i se aduce halatul pe care-l va purta la eşafod.</p>
                  <p rend="justify">Căci ceea ce vedea acolo erau capa stacojie, pălăria în trei colţuri, vestonul de uniformă şi vesta cenuşie, pantalonii de mătase neagră, ciorapii albi, pantofii cu cataramă şi până şi bastonul, spada şi mănuşile mizerabilului de judecător... Ceea ce vedea acolo era halatul de execuţie al ruşinii sale, giulgiul onoarei sale, linţoliul norocului său!</p>
                  <p>Teribila puşcă era tot în acelaşi loc unde o lăsase navareza cu două ore în urmă...</p>
                  <p>Cumătrul Lucas făcu un salt de tigru şi puse mâna pe ea. Scotoci ţeava cu vergeaua puştii şi văzu că era încărcată. Se uită la cremene şi văzu că era la locul ei.</p>
                  <p>Se-ntoarse atunci înspre scara care ducea la odaia unde dormise atâţia ani cu doña Frasquita şi murmură surd:</p>
                  <p rend="justify">— Acolo sunt!</p>
                  <p>Făcu deci un pas în direcţia aceea, dar se opri numai- decât ca să privească în jurul său şi să vadă dacă nu cumva îl observa cineva...</p>
                  <p>— Nimeni ! îşi spuse în gând. Numai Dumnezeu, şi El... a dorit asta !</p>
                  <p>După ce pronunţă astfel sentinţa, mai făcu un pas, când privirea sa rătăcită dădu peste un plic care se afla pe masă...</p>
                  <p>Cum il văzu, se aruncă asupra lui şi-l apucă cu unghiile, toate acestea într-o secundă.</p>
                  <p>Hârtia aceea era numirea nepotului doñei Frasquita, semnată de don Eugenio de Zuniga y Ponce de Leon !</p>
                  <p>— Asta a fost preţul vânzării! îşi zise cumătrul Lucas, băgându-şi hârtia în gură pentru a-şi înăbuşi strigătele şi a-şi potoli turbarea... întotdeauna am bănuit că-şi iubeşte familia mai mult decât pe mine! Ah! N-am avut copii!... Iată cauza tuturor relelor! </p>
                  <p rend="justify">Şi nefericitul fu iarăşi pe punctul de a izbucni în plâns.Se înfurie însă din nou şi făcu un gest teribil, ca şi cum ar fi vrut să-nsemne : „Să mergem sus !“<lb/>Şi începu să urce scara sprijinindu-se într-o mână, cu puşca în cealaltă şi cu hîrtia infamă între dinţi.<lb/>Ca o confirmare a bănuielilor sale întemeiate, ajun- gând aproape de uşa dormitorului (care era închisă), văzu câteva raze de lumină care se strecurau prin crăpăturile uşi şi prin gaura cheii.<lb/>— Acolo sunt! spuse din nou, şi se opri o clipă, ca pentru a înghiţi şi acea nouă pilulă amară.<lb/>Apoi urcă mai departe... până ce ajunse chiar la uşa dormitorului.<lb/>  Înăuntru nu se auzea nici un zgomot.<lb/>— Dacă n-o fi nimeni ? îi şopti speranţa cu timiditate.<lb/>Dar, chiar în momentul acela, nefericitul auzi tuse în odaie...</p>
                  <p rend="justify">Era tusea pe jumătate astmatică a judecătorului!</p>
                  <p rend="justify">Nu mai încăpea nici o îndoială! Nu mai rămăsese nici o scândură salvatoare în naufragiul acela!</p>
                  <p rend="justify">Morarul zâmbi în întuneric într-un chip inspăimântător. Cum de nu strălucesc în întunecimi asemenea fulgere? Ce e tot focul furtunilor pe lângă cel ce arde uneori în inimile oamenilor?</p>
                  <p rend="justify">Totuşi, cumătrul Lucas (al cărui suflet era o furtună), începu să se liniştească de îndată ce auzi tuşea duşmanului său...</p>
                  <p rend="justify">Adevărul îi făcea mai puţin rău decât îndoială. După cum chiar el îi spusese în după-amiaza aceea doñei Frasquita, din clipa în care avea să piardă singura credinţă, care era viaţa sufletului său, începea să se transforme într-un om nou.</p>
                  <p rend="justify">La fel ca maurul din Veneţia (cu care l-am mai comparatatunci cînd i-am descris caracterul), dezamăgirea ucidea în el, dintr-o singură lovitură, toată dragostea, preschimbându-i numaidecât felul de a fi şi făcându-l să vadă lumea ca pe o regiune ciudată în care ar fi ajuns chiar atunci. Singura deosebire consta în faptul că Lucas era, prin temperament, mai puţin tragic, mai puţin auster şi mai egoist decât smintitul ucigaş al Desdemonei.</p>
                  <p rend="justify">Lucru ciudat, dar caracteristic unor astfel de situaţii!</p>
                  <p rend="justify">Îndoiala, adică speranţa (care în cazul de faţă este unul şi acelaşi lucru), îl făcu să se întristeze din nou pentru o clipă...</p>
                  <p rend="justify">— Dacă m-am înşelat? Dacă tuşea o fi fost cumva a Frasquitei ?</p>
                  <p rend="justify">În zbuciumul nenorocirii sale, uitase de hainele judecătorului, întinse aproape de vatră; uitase că poarta morii era deschisă; că citise confirmarea josniciei lui don Eugenio de Zuniga...</p>
                  <p rend="justify">Se ghemui deci pe vine şi privi prin gaura cheii, tremurând din pricina îndoielii şi a neliniştii.</p>
                  <p rend="justify">Raza vizuală nu izbutea să descopere decât o mică porţiune triunghiulară, la căpătâiul patului... Dar tocmai în acel mic triunghi se vedea o margine a pernelor şi pe ele, odihnind, capul judecătorului!</p>
                  <p rend="justify">Un nou râs diabolic contractă obrazul morarului.</p>
                  <p rend="justify">S-ar fi spus că începea să fie din nou fericit...</p>
                  <p rend="justify">— Sunt stăpân pe adevăr!... Acuma să chibzuim! murmură, ridicându-se liniştit.</p>
                  <p rend="justify">Şi coborî scara cu aceeaşi hotărîre cu care urcase...</p>
                  <p rend="justify">— Chestiunea e delicată... Trebuie să mă gândesc. Am timp suficent pentru toate... se gândea morarul pe când cobora.</p>
                  <p rend="justify">Îndată ce ajunse în bucătărie, se aşeză în mijlocul ei şi-şi luă capul între mâini.</p>
                  <p rend="justify">Rămase aşa mult timp, până când îl trezi din meditare o uşoară lovitură pe care o simţi în picior...</p>
                  <p rend="justify">Era arma care-i alunecase de pe genunchi şi-i făcuse acel semn...</p>
                  <p rend="justify">— Nu! Asta nu! murmură cumătrul Lucas, privind stăruitor puşca. Nu-mi convine! Toată lumea i-ar compătimi, iar pe mine m-ar spânzura! E vorba doar de-un judecător... şi-a omorî un judecător e ceva de neiertat în Spania! Ar spune că l-am ucis dintr-o gelozie neîntemeiată şi că apoi l-am dezbrăcat şi l-am băgat în pat... Ar mai spune că mi-am omorât nevasta pe-o simplă bănuială... Şi m-ar spânzura! Cu siguranţă că m-ar spânzura! În afară de asta, aş dovedi că am fost un om crud şi neîndemânatic, dacă la sfârşitul vieţii aş ajunge de mila lumii! Toţi ar râde de mine! Ar spune că  nefericirea mea era foarte firească, fiindcă eu sunt cocoşat şi Frasquita atât de frumoasă! Nici vorbă! Nu! Ceea ce trebuie să fac e să mă răzbun şi-apoi să birui, să  dispreţuiesc, să râd, să râd mult şi de toţi, făcând aşa ca  nimeni să nu-şi mai poată bate joc vreodată de cocoaşa asta care-ar putea ajunge demnă de invidiat, dar care  ar fi grotescă în funia spânzurătorii...</p>
                  <p rend="justify">Aşa chibzui cumătrul Lucas, poate fără să-şi dea seama exact de ceea ce avea de gând să facă şi, în virtutea unui asemenea discurs, aşeză arma la locul ei şi începu să sc plimbe cu mâinile la spate şi capul aplecat înainte, ca şi cum şi-ar fi căutat răzbunarea pc jos, pe pământ, în josniciile lumii, într-o farsă ruşinoasă şi ridicolă pentru nevasta sa şi pentra judecător, în loc să caute aceeaşi răzbunare în justiţie, în duel, în iertare, în cer..., cum ar fi făcut-o în locul lui orice om cu o fire mai puţin răzvrătită, în faţa oricărei constrângeri din partea naturii, a societăţii sau a propriilor sale sentimente.</p>
                  <p rend="justify">Deodată, ochii săi se opriră asupra hainelor judecătorului...</p>
                  <p rend="justify">Apoi se opri şi el...</p>
                  <p rend="justify">După aceea, înfăţişarea sa căpătă încetul cu încetul o expresie de bucurie, de voioşie şi de triumf, care nu se poate defini... până când, în cele din urmă, izbucni într-un râs grozav.... chiar aşa, un râs cu hohote, dar fără să facă vreun zgomot (ca să nu-l audă cei de sus), apucându-se cu mâinile de pântece ca să nu plesnească de râs, zguduindu-se tot ca un apucat şi fiind nevoit să se trântească în cele din urmă pe un scaun, până ce îi trecu acel acces de sarcastică bucurie. Era însuşi râsul Satanei.</p>
                  <p rend="justify">De-abia se linişti puţin că începu să se dezbrace cu înfrigurată repeziciune, îşi aşeză toate câte-avea pe el pe aceleaşi scaune ocupate de hainele judecătorului; îşi puse îmbrăcămintea acestuia, de la pantofii cu cataramă, până la pălăria în trei colţuri; îşi încinse spada: se înfăşură în capa stacojie; apucă bastonul şi mănuşile şi ieşi din moară luând drumul spre oraş, clătinându-se aşa cum obişnuia să facă don Eugenio de Zuniga şi spunându-şi din când în când o frază care cuprindea în ea tot planul său.<lb/>— Şi nevasta judecătorului e frumoasă!</p>
               </div>
               <div type="div3">
                  <head>
                     <label>XXI</label>
                     <lb/>În gardă, cavalere!</head>
                  <p rend="justify">Să-l lăsăm pentru moment pe cumătrul Lucas şi să vedem ce s-a întâmplat cu doña Frasquita, rămasă singură la moară până la întoarcerea bărbatului ei, care, venind acasă, avu nişte surprize atât de nemaipomenite.</p>
                  <p rend="justify">Trecuse o oră de când cumătrul Lucas plecase cu Tonuelo când amărâta de navareză, care se hotărâse să nu se culce până la întoarcerea bărbatului ei şi care îşi trece vremea împletind ciorapi în dormitorul său de la primul etaj, auzi afară nişte strigăte jalnice, cam prin locul pe unde curgea apa prin jgheab.</p>
                  <p rend="justify">— Ajutor, mă înec! Frasquita! Frasquita! striga un glas de bărbat cu accentul lugubru al desperării.</p>
                  <p rend="justify">— Dacă o fi Lucas? se gândi navareza, cuprinsă de o spaimă pe care nu mai e nevoie să v-o descriu.</p>
                  <p rend="justify">În dormitor mai era o uşiţă, de care ne-a mai pomenit odată Garduna şi care da, intr-adevăr, spre jgheab. Doña Frasquita o deschise fără să mai stea pe gânduri, mai ales că nu recunoscuse vocea care striga după ajutor, şi se trezi nas în nas cu judecătorul care tocmai în clipa aceea ieşea şiroind de apă din acel impetuos şanţ de scurgere...</p>
                  <p rend="justify">— Dumnezeu să mă ierte! Dumnezeu să mă ierte! j bâlbâia infamul bătrân. Am crezut c-o să mă-nec !</p>
                  <p rend="justify">— Cum? Dumneavoastră sunteţi? Ce înseamnă asta? Cum de aţi îndrăznit? De ce veniţi la orele astea? strigă morăriţa mai mult indignată decât speriată, dar dându-se înapoi în mod maşinal.</p>
                  <p rend="justify">— Taci, taci, femeie! îngăimă judecătorul, strecurându-se în odaie după ea. Am să-ţi spun totul... Era cât p-aci să mă înec! Apa începuse să mă ducă tocmai ca pe-un fulg! Uite, uite în ce hal sunt.</p>
                  <p rend="justify">— Afară, afară de-aici! răspunse doña Frasquita şi mai înfuriată. N-aveţi ce să-mi explicaţi!... Înţeleg prea bine  totul! Ce mă interesează pe mine că vă-necaţi? V-am  chemat eu? Ah! Ce ticăloşie! Pentru asta aţi poruncit  să-l ia pe bărbatul meu!</p>
                  <p rend="justify">— Femeie, ascultă...</p>
                  <p rend="justify">— Nu ascult nimic! Plecaţi imediat, domnule judecător! Plecaţi imediat sau... nu mai răspund de viaţa dumneavoastră!...</p>
                  <p rend="justify">— Ce spui ?</p>
                  <p rend="justify">— Ceea ce auziţi ! Bărbatul meu nu-i acasă; dar şi așa mă  pot face respectată! Plecaţi pe unde aţi venit, dacă nu  vreţi să vă arunc din nou în apă chiar cu mâinile mele !</p>
                  <p rend="justify">— Fetiţo, fetiţo! Nu striga aşa, că doar nu sunt surd! exclamă bătrânul uşuratic. De vreme ce-s aici, înseamnă n-am  venit de florile mărului! Am venit ca să-l eliberez  pe cumătrul Lucas, pe care l-a arestat din greșeală un primar de ţară... Dar, mai întâi de toate, am nevoie  să-mi pun la uscat hainele astea... Sunt ude leoarcă!</p>
                  <p rend="justify">— Vă spun să plecaţi!</p>
                  <p rend="justify">— Taci, proasto!... Ce ştii tu?... Ia te uită... am aici Momirea nepotului tău... Aprinde focul şi vorbim noi... De altfel, în timp ce mi se usucă hainele, am să mă culc în patul  ăsta...</p>
                  <p rend="justify">— Ah, aşa! Care va să zică, recunoaşteţi că aţi venit pentru  mine? Aşadar recunoaşteţi că pentru asta aţi poruncit  să-l aresteze pe Lucas al meu? Prin urmare aduceaţi  până şi numirea gata semnată? Dar, Doamne sfinte,  ce şi-o fi închipuit de mine caraghiosul ăsta?</p>
                  <p rend="justify">— Frasquita ! Eu sunt judecătorul !</p>
                  <p rend="justify">— Poţi să fii şi regele-n persoană ! Ce mă priveşte pe mine asta? Eu sunt femeia bărbatului meu şi stăpână în  casa  mea! Credeţi care cumva că mă sperii de judecători?  Ştiu să merg şi până la Madrid şi până la capătul lumii, ca  să cer dreptate împotriva bătrânului neruşinat care-şi terfeleşte singur autoritatea! Şi, mai mult decât atât, am să-mi pun mâine mantila şi am să mă duc la soția dumneavoastră...</p>
                  <p rend="justify">— N-ai să faci nimic din toate astea! îi răspunse judecătorul,  pierzându-şi răbdarea, sau schimbând tactica.</p>
                  <p rend="justify">N-ai să faci nimic din toate astea, fiindcă, dacă nu-nţelegi vorbă bună, am să-ţi trag un glonţ.</p>
                  <p rend="justify">— Un glonţ ? exclamă doña Frasquita cu o voce înăbuşită.</p>
                  <p rend="justify">— Un glonţ, chiar aşa! Şi dintr-asta n-o să am nici o neplăcere. Din întâmplare, am lăsat vorbă în oraş că în noaptea asta plec la vânătoare de criminali... Aşadar, nu fi proastă... şi iubeşte-mă.. aşa cum te ador eu!</p>
                  <p rend="justify">— Ce spuneţi, domnule judecător? Un glonţ? repetă navareza, ducându-şi mâinile la spate şi repezindu-şi trupul înainte, ca şi cum s-ar fi pregătit să se arunce asupra adversarului său.</p>
                  <p rend="justify">— Dacă te încăpăţânezi, am să-ţi trag un glonţ si în felul acesta am să scap de ameninţările şi de frumuseţea ta... răspunse judecătorul înfricoşat şi scoţând o pereche de pistoale mici.</p>
                  <p rend="justify">— Aşadar aveţi şi pistoale? Iar în buzunarul celălalt e numirea nepotului meu! spuse doña Frasquita, clătinând din cap. Apăi, domnule, să ştiţi că alegerea e şi făcută. Aşteptaţi un moment: mă duc să aprind focul.</p>
                  <p rend="justify">Şi spunând asta, se îndreptă iute spre scară şi o coborî din trei sărituri.</p>
                  <p rend="justify">Judecătorul luă lampa şi porni după morăriţă, temându-se să nu-i scape; dar trebui să coboare mult mai încet, din care cauză, atunci când ajunse în bucătărie, se ciocni cu navareza care se întorcea în căutarea lui.</p>
                  <p rend="justify">— Aşadar, spuneaţi că aveţi de gând să-mi trageţi un glonţ? exclamă acea neîmblânzită femeie, dând un pas înapoi. Atunci, în gardă, cavalere, că eu sunt gat !</p>
                  <p rend="justify"> Spuse asta şi-i băgă sub nas puşca aceea formidabilă care are un rol atât de important în povestirea asta</p>
                  <p rend="justify">— Opreşte-te, nefericito! Ce vrei să faci? strigă judecătorul, mort de frică. Povestea cu glonţul meu era doar o glumă... Priveşte... pistoalele sunt descărcate... În schimb numirea e adevărată... Uite-o aici... Ia-o... Ţi-o dăruiesc... E a ta... ţi-o dau pe gratis, complet pe gratis.</p>
                  <p rend="justify">Şi o puse tremurând pe masă.</p>
                  <p rend="justify">— Aici stă foarte bine! reluă navareza. Mâine am să aprind focul cu ea, când am să pregătesc prânzul pentru bărbatul meu. Nu vreau nimic de la dumneavoastră! Şi dacă nepotul meu ar fi să vină vreodată din Estella, ar fi doar ca să calce în picioare urâta mână care i-a scris numele pe hârtia asta neruşinată! Am zis! Şi-acum, afară din casa mea! Repede! Că acum mi se urcă praful de puşcă la cap!</p>
                  <p rend="justify">Judecătorul nu răspunse la discursul acesta. Se făcuse palid, aproape vânăt; ochii îi erau daţi peste cap şi un trmur îngrozitor îi scutura tot corpul. În cele din urmă începu că clănţăne din dinţi şi căzu la pământ, pradă unor convulsii îngrozitoare.</p>
                  <p rend="justify">Sperietura cu jghiabul, hainele de pe el ude leoarcă, violenta scenă din dormitor şi frica de arma cu care-l ochea navareza sleiseră puterile bătrânului bolnăvicios.</p>
                  <p rend="justify">— Mor! bolborosi el. Cheamă-l pe Garduna! Cheamă-I pe Garduna, care-i acolo... în viroagă... Nu trebuie să mor în casa asta!</p>
                  <p rend="justify">Dar nu mai putu adăuga nici un cuvînt, închise ochii i rămase ca mort.</p>
                  <p rend="justify">— Şi-o să moară, aşa cum spune! izbucni doña Frasquita. Apăi, domnule, asta pune capăt la toate! Ce fac acuma cu el aici? Ce-o să se spună despre mine, dacă  moare? Ce-o să spună Lucas? Cum am să mă pot dezvinovăţi, de vreme ce eu însămi am deschis poarta? Oh! Nu... Nu, nu trebuie să rămân aici cu el. Trebuie să-I caut pe bărbatu-meu, trebuie să ridic tot satul înainte de a-mi fi compromisă onoarea!</p>
                  <p rend="justify">O dată luată hotărârea asta, lăsă arma, se duse în ogradă, luă măgăriţa care mai rămăsese, o înşeuă cum putu, deschise poarta cea mare, se urcă dintr-un salt, în ciuda greutăţii ei, şi se îndreptă spre viroagă.</p>
                  <p rend="justify">— Garduna! Garduna! strigă navareza, pe măsură ce se apropia de locul acela.</p>
                  <p rend="justify">— Aici! răspunse în sfârşit poliţaiul apărând din spatele unui gard. Cine-i? Doña Frasquita?</p>
                  <p rend="justify">— Da, eu sunt. Vino la moară şi ajută-ţi stăpânul, că-i pe moarte.</p>
                  <p rend="justify">— Ce spui ? Grozavă minciună !</p>
                  <p rend="justify">— Ceea ce auzi, Garduna...</p>
                  <p rend="justify">— Şi dumneata, sufleţelule, unde te duci la ora asta?</p>
                  <p rend="justify">— Eu? Fugi de-aici, caraghiosule! Mă duc la oraş, după doctor! răspunse doña Frasquita, îndemnând măgăriţa cu o lovitură de călcâi şi pe Garduna cu vârful piciorului.</p>
                  <p rend="justify">Şi o luă... nu pe drumul către oraş, cum spusese, ci spre satul vecin.</p>
                  <p rend="justify">Garduna nu observă însă aceasta, căci se-ndrepta cu paşi mari spre moară, gândindu-se între timp în felul acesta :</p>
                  <p rend="justify">— Se duce după doctor !... Nefericita de ea, nu poate face mai mult! Dar el e un biet prăpădit! Grozavă ocazie ca să-i vină rău! Dumnezeu dă zaharicale cui nu le poate ronţăi!</p>
               </div>
               <div type="div3">
                  <head>Note</head>
                  <p rend="justify">
                     <ref target="#_ftnref1">[1]</ref>
                  </p>
                  <p rend="justify">
                     <ref target="#_ftnref2">
                        <hi rend="color(#000000)">[2]</hi>
                     </ref>
                  </p>
                  <p rend="justify">
                     <ref target="#_ftnref3">
                        <hi rend="color(#000000)">[3]</hi>
                     </ref> Referire la lucrarea aventurierului spaniol Esteban Gonzales intitulată Vida e aventuras de Estebanilio Gonzales, mozo de buen humor (Viata și aventurile lui Estebanillo Gonzalăs, băiat de viată) (1646).</p>
                  <p>
                     <ref target="#_ftnref4">
                        <hi rend="color(#000000)">[4]</hi>
                     </ref> Dau ca să-mi dai (lat.)</p>
                  <p>
                     <ref target="#_ftnref5">[5]</ref>
                  </p>
                  <p rend="justify">
                     <ref target="#_ftnref6">
                        <hi rend="color(#000000)">[6]</hi>
                     </ref> Referire la Francisco Gomez de Quevedo y Villegas (1580—1645), cunoscut scriitor spaniol, maestru al genului saliric şi burlesc.</p>
                  <p>
                     <ref target="#_ftnref8">[8]</ref> In original corregidor.</p>
                  <p>
                     <ref target="#_ftnref9">
                        <hi rend="color(#000000)">[9]</hi>
                     </ref> Dihor (spân.)</p>
                  <p rend="justify">
                     <ref target="#_ftnref10">
                        <hi rend="color(#000000)">[10]</hi>
                     </ref> Vechi oraş spaniol, cucerit de francezi in 1808, reluat apoi de spanioli după un asediu de patru luni.</p>
                  <p rend="justify">
                     <ref target="#_ftnref11">
                        <hi rend="color(#000000)">[11]</hi>
                     </ref> 
                     <hi rend="italic">Tu ai zis</hi>(lat).</p>
                  <p rend="justify">
                     <ref target="#_ftnref12">
                        <hi rend="color(#000000)">[12]</hi>
                     </ref> Scuza n-a fost cerută, acuzaţia e evidentă. Cum e omul, aşa îi e şi vorba. Dar, s-a spus îndeajuns, să nu mai aud nici un cuvânt în plus (lat.).</p>
                  <p rend="justify">
                     <ref target="#_ftnref13">
                        <hi rend="color(#000000)">[13]</hi>
                     </ref> Fenaga, măsură spaniolă de capacitate echivalând cu 53,50 litri</p>
                  <p>
                     <ref target="#_ftnref14">[14]</ref> Din adincuri (lat.).</p>
               </div>
            </div>
         </div>
      </body>
   </text>
</TEI>
