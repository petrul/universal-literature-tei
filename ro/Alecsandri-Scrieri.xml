<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Scrieri</title>
            <author>Alecsandri,Vasile</author>
         </titleStmt>
         <editionStmt>
            <edition>
               <date/>
            </edition>
         </editionStmt>
         <publicationStmt>
            <p rend="color(#000000)">Attribution-ShareAlike 3.0 Unported (CC BY-SA 3.0) <ptr target="https://creativecommons.org/licenses/by-sa/3.0/"/>
            </p>
         </publicationStmt>
         <sourceDesc>
            <p rend="start color(#000000)"> 
               <ptr target="https://ro.wikisource.org/wiki/Autor:Vasile_Alecsandri"/>, febr 2019</p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name/>
               <date>2023-01-20T14:26:04.221288155</date>
            </change>
         </listChange>
      </revisionDesc>
   </teiHeader>
   <text>                      
      <body>
         <head>Scrieri</head>
         <author>Alecsandri,Vasile</author>
         <p rend="color(#000000)">Attribution-ShareAlike 3.0 Unported (CC BY-SA 3.0) <ptr target="https://creativecommons.org/licenses/by-sa/3.0/"/>
         </p>
         <p rend="start color(#000000)"> 
            <ptr target="https://ro.wikisource.org/wiki/Autor:Vasile_Alecsandri"/>, febr 2019</p>
         <div type="div1" rend="P20">
            <head>Manifeste și amintiri politice</head>
            <div type="div2" rend="P23">
               <head>Protestație în numele Moldovei, al omenirii și al lui Dumnezeu</head>
               <subtitle>(1848)</subtitle>
               <p>Fraților români din toată România! Vă chem să fiți martori la nelegiuirile guvernului prințului Moldovei, Mihail Sturza, care de patrusprezece ani s-a arătat prin toate faptele sale dușmanul cel mai aprig al nației noastre! Veniți cu toți să protestăm în fața lumii împotriva sistemului barbar și corumpător ce a întrebuințat până acum acest domnitor pornit de patimi spre a ținea Moldova în lanțuri și în întunecime! Veniți cu toți să protestăm în numele Patriei, al Omenirii și al lui Dumnezeu, împotriva tiraniei machiavelice a acestui om, care nu respectă nici Patrie, nici Omenire, nici Dumnezeu!</p>
               <p>De 14 ani, Mihail Sturza, stăpânit de nesațiul iubirii de argint, se slujeștele de măsurile cele mai arbitrare și de chipurile cele mai nerușinate pentru de a-și îndestula patima răpirii; dar, spre nenorocirea țării, acea patimă este neîndestulată, căci ea nu are hotare.</p>
               <p>De 14 ani, Mihail Sturza, înarmat cu otrava corumperii, stinge simțirile de omenie și de cinste din inimile supușilor săi, degradează caracterul nației, o compromitează în ochii Europei și îi dă o direcție care o duce pe calea pieirii.</p>
               <p>De 14 ani, Mihail Sturza răstălmăcește și calcă cuprinsul Reglementului Organic în interesul său particular. El vinde rangurile boieriei; vinde posturile statului de la cele mai mici până la cele mai nalte; vinde scaunele clerului, vinde hotărârile judecătorești; vinde măsurile administrative; vinde cinstea, vinde cugetul oamenilor; vinde drepturile Patriei noastre! El vinde orice se poate vinde sau nu, și adună aur peste aur, milioane peste milioane, pe care le scoate afară din țară, pentru ca să o sărăcească încă mai mult! De când s-a suit pe tron, Mihail Sturza a luat Moldova în arendă, și așa de strașnic a stors-o în mâinile sale părintești, că din venitul de 12.000 galbeni, ce avea la anul 1834, el a izbutit a avea în ziua de astăzi, 1848, un venit de mai mult de 200.000 galbeni.</p>
               <p>De când a apucat sceptrul în mână, Mihail Sturza, nemulțumindu-se numai cu înmulțirea averilor sale din averea țării, a țintit necontenit la dărâmarea nației noastre. Pe toți oamenii cu iubire de dreptate i-a depărtat din slujbele statului sau, deși a încredințat posturi la unii din ei, a căutat să-i comprometeze în ochii obștii, pentru ca nici un moldovean să nu rămâie nepătat și pentru ca toți să fie instrumente oarbe ale patimilor sale. Pe toți bunii patrioți ce s-au împotrivit sistemului său de corumpere i-a prigonit și îi prigonește încă cu o dușmănie neîmpăcată. Pe mulți răi huliți de opinia publică i-a adunat pe lângă tronul său și le-a înlesnit mijloace de prădăciuni fără margini. Pe țărani i-a adus în cea mai crudă și mai jalnică stare prin asupriri nesfârșite și la cel mai de pe urmă grad de ticăloșie, prin biruri grele și rău împărțite. Toate mijloacele de propășire a neamului românesc din Moldova le-a nimicit; școalele le-a lăsat în neîngrijire; Academia din Iași a desființat-o pe jumătate; lanțuri tiparului a pus; foile publice cele mai bune le-a închis; întreprinderile de îmbunătățiri publice le-a oprit! și toate aceste fapte nelegiuite le-a desăvârșit prin porunci arbitrare și împotrivitoare atât obiceiurilor și pravililor pământului, cât și cuprinsului Reglementului!</p>
               <p>Fraților! În mijlocul atâtor nenorociri, în sânul atâtor rele, țara noastră gemea cu durere, țara, împinsă pe calea pieirii de părinteasca mâna a domnului, se zbuciuma în agonie, când deodată soarele libertății ce s-a ridicat asupra Europei a aruncat o rază și în părțile noastre.</p>
               <p>La acea lumină mântuitoare, toate clasele societății s-au trezit ca dintr-un somn adânc și dureros și văzând rănile de care erau acoperite au simțit într-o unire nevoia de o grabnică vindecare. Oamenii care sunt în stare de a-și scăpa Patria de sub asuprire au început a-și aduce aminte că sunt români, și mai ales tinerimea Moldovei, care varsă lacrimi de sânge în preajma suferințelor obștești, s-a simțit deodată însuflețită de o falnică nădejde. Atunci deodată un mare număr de persoane au alergat la Iași de prin provincii spre a se uni cu frații lor din capitală și a căuta împreună lecuirea bolii ce muncea pe români de atât amar de ani!</p>
               <p>La această mișcare însă ocârmuirea, în loc de a liniști obștea prin măsuri înțelepte de îmbunătățiri, s-a cuprins de groază, ca una ce se cunoștea vinovată, și în urmare Mihail Sturza, părintele Patriei, îngrijindu-se mai mult de averea sa decât de siguranța publică, a adunat într-ascuns pe toți arnăuții și pe toți răii din târg, le-a împărțit arme, le-a hotărât lefuri și și-a format cu ei o gardă personală și tăinuită.</p>
               <p>Care a fost gândul său, alcătuind acea ceată numeroasă de hoți în sânul capitalei, când avea miliția pământească, comenduită de însuși fiul său, hatmanul Dimitrie Sturza, pentru ținerea bunei orânduieli? Care a fost planul său, înconjurându-se de asemene ceată de străini fugiți sau alungați din țările lor? Judece lumea și hotărască! Ceea ce știm este că asemene dispoziție dușmănească, amenințând siguranța publică a orașului, a adus mare împiedicare relațiilor comerciale și a silit pe neguțători a se pune sub ocrotirea consulatelor străine pentru apărarea averii și a vieții lor. Ceea ce suntem siguri este că vodă, cu toate făgăduințele sale către domnii consuli, a ținut într-ascuns pe arnăuții înarmați și că s-a slujit cu ei pentru ca să maltrateze pe frații noștri și să le calce și să le prade casele în noaptea de 29 mart.<note xml:id="ftn1" place="foot" n="1">Dovadă la aceasta avem călcarea casei cneazului Gheorghe Cantacuzino și prădările de ceasornice, de bani și de alte lucruri ce s-au făcut de către arnăutul lui beizade Grigore... Și alte multe [V. A.]</note>
               </p>
               <p>Ceea ce cunoaștem este că înarmarea vagabonzilor de către ocârmuire, această măsură nelegiuită într-un stat întemeiat pe legi și ocrotit de două curți suverane a deșteptat grija poporației întregi a capitalei; că duhurile au început a fierbe cu ură; că boierii au început a se gândi serios la soarta ce aștepta pe toți; că mulți din cei mai însemnați amploiați, precum ministrul dreptății, ministrul treburilor străine, prezidentul Divanului domnesc, prezidentul Divanului apelativ, mai mulți judecători și câțiva deputați și-au dat îndată demisiile din posturi, nevroind a fi instrumente de pieire pentru țară în mâinile lui Mihail Sturza; și în sfârșit că deosebite mici adunări au început a se întruni cu gând de a găsi chipurile legale de pază pentru fiecare locuitor.</p>
               <p>În preajma acestor simptome de nemulțumire obștească, domnul, urmând pornirilor sale de despotism, a scos un ofis împotriva adunărilor, dar văzând că acea poruncă nu se băga în seamă de către obște și temându-se de a o ațâța pe aceasta mai mult, a socotit să-și puie iar masca de Părinte al Patriei spre a înșela iarăși pe acei ce-i numea copiii lui; și pentru ca să izbutească mai sigur la acest țel, a însărcinat pe domnul ministru dinăuntru ca să afle dorințele obștii și să-i facă tot soiul de făgăduințe în numele lui. Dl ministru s-a adresat îndată către dnii C. Rolla, Lascar Rosetti, M. Epureanu, P. Cazimir, N. Ghica și V. Alecsandri și, încredințându-i de bunăvoință a stăpânirii pentru de a împlini dorințele obștii, i-a întrebat: care sunt acele dorințe?</p>
               <p>Ei au răspuns că nu puteau lua asupră-le însărcinarea de a vorbi în numele obștii întregi pân-a nu împărtăși acesteia întrebarea ocârmuirii și pân-a nu consulta glasurile tuturor fraților lor. Deci pe la 7 ceasuri de seară, adunându-se un mare număr de persoane de toate treptele și de toate neamurile în sala lui Regensburg, d-nii Rolla, Rosetti, Ghica și ceilalți s-au înfățișat dinaintea lor, le-au încunoștiințat propunerea făcută lor de dl ministru, și în urmare adunarea întreagă a ales îndată un comitet însărcinat de a redija cererile obștii pentru îmbunătățirea stării românilor din Moldova. Însuși dl ministru și dl aga au fost față la acea adunare și s-au putut încredința că toți mădularii ei s-au arătat însuflețiți de respectul legalității.</p>
               <p>Comitetul s-a adunat a două zi dimineață, 28 mart, în casele logofătului C. Sturza și a înaintat lucrarea de care era însărcinat, cu toată nepărtinirea cugetului curat și cu toată iubirea de binele obștesc. Iată, fraților, cercetările făcute de el asupra stării nenorocite a tuturor claselor din Moldova și articolele propuse pentru îmbunătățirea acelei stări. Voi toți, locuitorilor săteni care gemeți sub asupririle cele mai strașnice; voi, militarilor care sunteți înstrâmbătățiți cu răsplătirea slujbelor voastre; voi, nevoieașilor, care v-ați pierdut sau vă pierdeți averile în mrejele judecătorești; voi toți, care iubiți Moldova și-i doriți binele, ascultați și judecați dacă acei ce au lucrat pentru binele vostru au fost niște netrebnici tulburători, precum ei sunt numiți în ofisurile domnești din 29 și 31 mart. </p>
               <p>1. Fiindcă Reglementul Organic al Moldovei este temelia pe care stă așezată constituția noastră și fiindcă Mihail Sturza a călcat la prilejuri de interes personal articolele acestui Reglement, precum se dovedește prin chipurile întrebuințate de el la formarea Camerelor de deputați, adică: prin împărțire de decreturi, de posturi și de bani la alegători; precum se dovedește prin silnica depărtare din sânul Camerei a domnului Lascar Rosetti, deputatul ținutului Fălciu, și prin numirea arbitrară a altui deputat în locul său; precum se dovedește prin înființarea unei aspre cenzuri de care nici se pomenește în Reglement; precum se dovedește prin toate zilnicele nelegiuiri ce domnesc atât în ramurile judecătorești și administrative, cât și în întrebuințarea banilor bugetului; precum se dovedește prin slobozirea arbitrară de ofisuri, fără de a fi mai întâi supuse Adunării; precum se dovedește prin o mulțime de pedepse făcute fără judecată pravilicească și c.l.t.: Obștea, vroind a pune sfârșit unor asemene urmări vătămătoare drepturilor poporului, cere: „Sfânta păzire a Reglementului în tot cuprinsul său și fără nici o răstălmăcire.“</p>
               <p>2. Fiindcă prin sistemul lui Mihail Sturza, corumperea s-a întins în toată țara, a pătruns în toate și a ajuns la gradul cel mai primejdios pentru viitorul Moldovei, precum se dovedește prin nerușinatele vânzări a hotărârilor judecătorești și a măsurilor administrative, lucruri cunoscute de toți; precum se dovedește prin obiceiul mituirii, care în vreme de 14 ani a prins mai adâncă rădăcină în țară decât însăși în vremea domniei fanarioților; precum se dovedește prin numeroasele pilde de nepăsare cu care mulți din alegători își vând voturile, fără a se gândi că își vând cugetul și Patria: Obștea, spre a stăvili întinderea unui rău ca acela care degradează caracterul nației și îl acoperă de rușine în fața lumii, cere: „Secarea corumperii prin pravile înadins făcute și a abuzurilor ce izvorăsc din acea corumpere“.</p>
               <p>3. Fiindcă în ochii lui Mihail Sturza, cinstea oamenilor, siguranța personală și păzirea formelor sunt nesocotite și fiindcă în mai multe împrejurări a arătat în faptă o mare lipsă de respect pentru drepturile oricărui moldovean, precum se dovedește prin arestarea și trimiterea la mănăstirea Râșcăi a domnului Mihail Kogălniceanu, fără nici o cercetare formală și fără nici o judecată pravilicească,<note xml:id="ftn2" place="foot" n="2">Dl Kogălniceanu a fost trimis la mănăstire pentru că a apărat drepturile târgului Botoșani împrotiva unor călugări greci [V. A.]</note> precum se dovedește prin arestarea și închiderea în cazarma din Galați a domnilor Toader Sion și Tuchididi, fără nici o cercetare formală și fără judecată pravilicească,<note xml:id="ftn3" place="foot" n="3">Dnii Toader Sion și Tuchididi au fost închiși în cazarmă pentru că au apărat drepturile nenorociților locuitori ai ținutului Vaslui, ce au fost asupriți prin măsurile catagrafiei trecute [V. A.]</note> precum se dovedește prin arestarea, închiderea în cazarma de la Galați și maltratația neomenească ce s-a făcut domnului Panu, prezidentul de Huși, fără nici o cercetare formală și fără nici o hotărâre pravilicească,Dl Panu a fost pedepsit pentru că, nevroind a-și vinde cugetul stăpânirii, a ales de deputat pe dl Lascar Rosetti, ce este cunoscut de om cu iubire de patrie.</p>
               <p>N.B. Domnul A. Rusu și alții au fost încă jertfe ale nedreptății domnești! [V. A.] precum se dovedește prin exila rea de demult a logofătului Costache Sturza, visternicului Neculai Roznovanu și alții, pe la moșiile lor sau pe la mănăstiri, tot fără cercetare și fără judecată pravilicească; Obștea, vroind a feri în viitor pe fiecare locuitor de asemenea acte arbitrare, ce sunt neiertate de Reglement și nepotrivite cu legiuirile unei țări constituționale ca Moldova, cere: „Siguranța personală, adică: nimeni să nu mai poată fi pedepsit decât pe temeiul legilor și în urmarea unei hotărâri judecătorești“. Totodată, pentru de a feri pe fiecare arestat de a aștepta judecata ce i s-ar cuveni luni și ani întregi, prin închisori, precum adeseori s-au văzut pilde, Obștea cere: „Ca fiecare arestat să fie înfățișat în vreme de 24 ceasuri dinaintea tribunalului competent“.</p>
               <p>4. Fiindcă locuitorii săteni au ajuns la gradul cel mai mare de ticăloșie prin nepăsarea mai multor proprietari și mai ales prin măsurile de asuprire ale guvernului lui Mihail Sturza, precum se dovedește prin dările de bani la care sunt supuși, sub cuvânt de plată pentru soldați, plată pentru slujitori, plată pentru cutiile satelor, plată pentru foaia sătească, plată pentru peceți ș.c.l. (toate aceste pe deasupra birului hotărât de Reglement); precum se dovedește prin nenumăratele beilicuri ce ei sunt siliți a face în orice timp, atât pentru proprietari, cât și pentru stăpânire, adică: podvozi grele, cărături de piatră, de lemn și de păcură pentru pavelele din Iași sau din târgurile ținutale; cărături de var, de piatră și de cherestea pentru zidirile particulare ale domnului în târguri și pe la moșii; lucrul nemăsurat al boierescului, lucrul șoselelor, lucrul podurilor ș.c.l., toate aceste sub bicele slujitorilor, pe care ei singuri îi țin cu banii lor; precum se dovedește prin asupririle cunoscute ale unor arendași, și mai cu seamă prin tiranicele schingiuiri ce însuși beizade Grigore Sturza face locuitorilor de pe moșiile ce el a luat în arendă; schingiuiri care au înfiorat țara întreagă, dar pe care domnul Moldovei le-a îngăduit ca un părinte bun și iubitor de... popor; precum se dovedește, întrun cuvânt, prin plângerile acestui popor fără ajutor și fără nădejde, plângeri drepte, de care se răsună țara și care au răzbătut în toată Europa civilizată: Obștea, ce cunoaște pe țărani ca frați buni de același sânge și de același nume, vroind a curma suferințele lor, cere: „Grabnica îmbunătățire a stării locuitorilor săteni, atât în relațiile lor cu proprietarii moșiilor, cât și în acele cu ocârmuirea, precum și contenirea tuturor beilicurilor cunoscute sub nume de plată și celelalte“.</p>
               <p>5. Obștea cere ca: „Mazilii, ruptașii, ruptele Visteriei și celelalte clase privilegiate să fie ocrotiți potrivit Reglementului și să nu mai fie întrebuințați în trebi particulare“.</p>
               <p>6. Tot în privirea ușurării nevoilor ce sunt în spatele țăranilor, Obștea cere ca: „Priveghetorii să se aleagă după glăsuirea Reglementului, fără nici o înrâurire din partea ocârmuirii“.</p>
               <p>7. Fiindcă prin abuzurile catagrafiei trecute multe nedreptăți s-au introdus în plata birului și fiindcă prin urmare mulți din locuitorii ce sunt apărați de Reglement pentru acea plată se găsesc astăzi silnic cuprinși între birnici, precum se dovedește prin nenumăratele jalbe ce sunt în arhiva Visteriei, și mai cu seamă prin obșteasca jăluire a locuitorilor ținutului Vasluiului, în urma căreia dl Toader Sion și dl Tuchididi, împuterniciții lor, au fost închiși la cazarma din Galați, Obștea cere: „Alcătuirea unei noi catagrafii, spre a scăpa de împilare pe toți nenorociții locuitori care sunt asupriți prin abuzurile catagrafiei trecute“.</p>
               <p>8. Fiindcă școalele, singurul mijloc de luminare pentru popor, au fost totdeauna neîngrijite de ocârmuire și fiindcă Mihail Sturza nu numai că nu a urmat glăsuirii Reglementului despre înformarea școalelor, ci dimpotrivă a înădușit pe cât a putut dezvoltarea învățăturilor în țară, precum se dovedește prin desființarea claselor celor mai însemnate din Academie și prin nepunerea în lucrare a reformelor propuse de către comisia școalelor, Obștea cere: „Reforma școalelor pe o temelie largă și națională, spre răspândirea luminilor în tot poporul“, căci acum învățarea limbii românești este disprețuită și intrarea în Academie este iertată numai celor care au bani, iar nu poporului sărac.</p>
               <p>9. Fiindcă prin armarea arnăuților, Mihail Sturza a călcat Reglementul, a batjocorit miliția pământească și a pus în pericol atât averile, cât și viețile oamenilor, împiedicând totodată și relațiile comerciale lipsite de orice siguranță prin asemene măsură primejdioasă, Obștea cere: „Dezarmarea grabnică a arnăuților și a altor inși ce s-au înarmat de către ocârmuire și închezășuirea lor pe viitor că nu vor fi pricină de tulburare publică“.</p>
               <p>10. Fiindcă ostașii românești însărcinați cu paza Patriei merită a fi sub cea mai de aproape îngrijire a ei și fiindcă până acum ei au fost supuși unui sistem de disciplină aspră și înjositoare caracterului militar, precum și înstrâmbătățiți în răsplătirea slujbei lor prin nedreptatea favorului, Obștea cere: „Ridicarea pedepselor trupești, înjositoare caracterului, din disciplina miliției naționale; îmbunătățirea hranei sale și mai ales dreapta înaintare în ranguri, după vechimea slujbei și după meritele personale“.</p>
               <p>11. Totodată spre a îndemna pe locuitori a nu mai fugi de ostășie, Obștea cere: „Ca militarii care au slujit Patriei și care au câștigat recunoștința obștească să fie scutiți de orice dăjdii, când vor ieși din slujbă“.</p>
               <p>12. Fiindcă până acum miniștrii nu au fost altă decât împlinitorii vroințelor domnului, deși după Reglement ei au fost răspunză tori de toate lucrările lor, și fiindcă o asemenea anomalie a fost totdeauna vătămătoare intereselor țării, Obștea cere ca: „Miniștrii să aibă deplina libertate pravilicească în lucrările lor, pentru ca să poarte cu drept răspunderea acestor lucrări“.</p>
               <p>13. Fiindcă banii ridicați asupra poșlinei grânelor împiedică pe de o parte înlesnirea comerțului și înflorirea agriculturii, iar pe de altă parte nu aduc nici un folos țării, ci numai domnului singur, căruia acei bani sunt hărăziți de către adunarea obștească, Obștea cere: „Desființarea poșlinei ca una ce este vătămătoare agriculturii și comerțului“.</p>
               <p>14. Tot pentru înlesnirea negoțului, Obștea cere, potrivit Reglementului: „Îmbunătățirea portului Galați, ca cel mai mare canal al înfloririi comerțului și agriculturii Moldovei“.</p>
               <p>15. Fiindcă clerul Moldovei se află în cea mai proastă stare prin neîngrijirea ocârmuirii; fiindcă Mihail Sturza nu și-a împlinit, în vreme de 14 ani, datoria sa de domn creștin, datorie sfântă, ce îi poruncea să ridice starea morală, socială și intelectuală a preoților, adică: a acelor oameni ce sunt îndatorați prin misia lor de a propovă dui popoarelor iubirea de oameni, de Patrie și de Dumnezeu; și fiindcă în urmarea acelei nepăsări a ocârmuirii poporul Moldovei a pierdut tot respectul către tagma preoțească de astăzi, Obștea cere: „Ridicarea morala, socială și intelectuală a clerului“.</p>
               <p>16. Fiindcă prin neorânduielile ce domnesc în ramurile judecătorești și administrative și prin sistemul de hatâruri adoptat de ocârmuire, creditul public s-a desființat cu totul; fiindcă o mulțime de datorii rămân neplătite la vadele și peste vadele din pricina nepăzirii legilor; fiindcă împrumutările de bani au ajuns a fi nesigure, deși ar fi legalizate de judecătorii și închezășuite pe amaneturi; și, în sfârșit, fiindcă asemenea neorânduieli sunt menite a dărâma negoțul țării, Obștea cere: „Păzirea cu sfințenie a legilor pe care se reazemă creditul public, și aceasta în privirea tuturor, fără osebire, pentru siguranța relațiilor comerciale“.</p>
               <p>17. Tot spre înlesnirea negoțului, Obștea cere: „Înformarea unui tribunal de comerț în Iași și tălmăcirea în limba națională a codului de comerț francez ce este primit de Reglement“.</p>
               <p>18. Fiindcă Mihail Sturza, nemulțumindu-se de toate mijloacele legiuite și nelegiuite ce întrebuințează spre mărirea averilor sale, a pus mâna și pe o parte însemnătoare din banii țării, intrigând prin obștească adunare ca să i se hotărască și banii Rezervei, sumă de mai mult de un milion, afară de lista civilă și de banii poșlinei; și fiindcă Rezerva în oricare țară este hotărâtă pentru îmbunătățiri obștești, iar nu pentru îmbogățiri particulare, Obștea cere ca: „Banii de rezervă să fie întrebuințați în formarea unei bănci de scomt pentru înlesnirea negoțului țării“.</p>
               <p>19. Fiindcă până acum hrana Obștii de prin târguri a fost speculată de oamenii ocârmuirii, de ispravnici și de agi, care, având puterea în mâinile lor, au fost volnici de-a face tot soiul de abuzuri, spre câștigul lor particular; și fiindcă prin îngăduirea acelor neorânduieli din partea ocârmuirii, locuitorii târgurilor au fost totdeauna nedreptățiți Obștea, spre a opri asemenea abuzuri, cere ca: „Hrana Obștii de prin târguri să fie sub cea mai de aproape îngrijire a guvernului, pentru de a nu se mai face un mijloc de îmbogățire particulară“.</p>
               <p>20. Fiindcă poliția este în cea mai mare neorânduială, încât comisarii au ajuns a fi tiranii claselor de jos: și fiindcă soarta arestaților, supusă vroințelor acelor comisari, înfiorează omenirea, Obștea cere: „Așezarea poliției pe principii omenești în privința nenorociților arestați“. <note xml:id="ftn4" place="foot" n="4">Acești nenorociți, bătuți și schingiuiți ca în vremile cele mai barbare, mor de foame și de neîngrijire în întunericul temnițelor [V. A.]</note>
               </p>
               <p>21. Fiindcă guvernul, călcând legile, a îndrăznit a pedepsi fără a-i judeca pe toți câți s-au cercat a manifesta în public dorințele lor de îmbunătățiri obștești; și fiindcă a îndrăznit a se arăta atât de arbitrar în actele sale, până și de a ridica drepturile politice ale unor din boieri, precum se dovedește prin publicarea în Buletin a ridicării drepturilor politice ale hatmanului Alecu Aslan<note xml:id="ftn5" place="foot" n="5">Hatm. Alecu Aslan fără a avea altă vinovăție decât pentru ca a vroit a se alege deputat la Bacău, în contra poruncii stăpânirii, și făr-a fi nicidecum judecat potrivit Reglementului, i s-au ridicat drepturile politice [V. A.]</note> și ale dlui Moldovanu, Obștea cere: „Liberarea tuturor arestaților civili și militari în pricini politicești și reîntoarcerea drepturilor politice acelora căror li s-au ridicat nedrept pentru asemenea pricini“.</p>
               <p>22. Fiindcă s-au văzut multe pilde de scoatere din slujbă a amploiaților vrednici și cinstiți, care nu au vroit a fi instrumente oarbe ale nedreptăților ocârmuirii — precum se dovedește prin depărtarea din postul de prezident a domnului Panu (pentru că acesta a ales deputat pe dl Lascar Rosetti); precum se dovedește prin o mulțime de alte pilde cunoscute de toți; și fiindcă aseminea nelegiuri sunt menite a stinge simțirile de cinste din inimile amploiaților care se țin cu slujba, Obștea cere: „Nestrămutarea din posturi a amploiaților vrednici și cinstiți și înaintarea lor în posturi mai înalte potrivit meritelor și cuprinsului Reglementului“. Totodată spre a pune pe amploiați în stare de a nu fi siliți să primească mită de la împricinați, Obștea cere: „Sporirea lefurilor amploiaților pentru de a le înlesni mijloace de viețuire cinstită și neatârnată“.</p>
               <p>23. Asemenea, spre contenirea abuzurilor ce s-au introdus în administrație, Obștea cere: „Ca toți amploiații să fie răspunzători pentru faptele lor în lucrările slujbelor ce le vor fi încredințate“.</p>
               <p>24. Fiindcă, din lipsa unei bănci naționale, toată înlesnirea bănească a negoțului se află în mâinile zarafilor jidovi care speculează cu camete nelegiuite, Obștea, spre a dărâma acel sistem de tâlhării ce domnește în toată țara sub ochii ocârmuirii, cere: „Înființarea unei banci naționale pe cel mai sigur temei“.</p>
               <p>25. Fiindcă <hi rend="italic">Codica criminală</hi> și <hi rend="italic">Procedura</hi> cer o reformă radicală și fiindcă sistemul pedepsitor, adică starea ticăloasă a închisorilor, lipsa de hrană îndestulătoare pentru arestați, bătăile de biciul călăului pe ulițe și celelalte sunt acte ce degradează omenirea în veacul acest de civilizație, Obștea cere: „Grabnice reforme de îmbunătățiri în Codica criminală, în Procedură și în Sistemul pedepsitor“.</p>
               <p>26. Fiindcă banii pensiilor, în contra cuprinsului Reglementului, s-au împărțit nedrept și pe hatâruri și fiindcă multe persoane înavuțite primesc pensii mari, iar nevoiașii, care prin slujbele lor au câștigat dreptul de ajutor, sunt nedreptățiți precum se dovedește prin pensiile de zece lei pe lună ce sunt hotărâte pentru unii din soldații răniți în deosebite întâmplări, unde s-au purtat cu vitejie; precum se dovedește prin o mulțime de alte pilde, Obștea cere: „Împărțirea dreaptă a banilor pensiilor și îndreptarea abuzurilor ce s-au introdus în împărțirea acelor bani“.</p>
               <p>27. Fiindcă, după cuprinsul Reglementului, ofisurile domnești nu pot avea putere pravilicească pân-a nu fi supuse cercetării obșteștii Adunări și fiindcă Mihail Sturza de mai mulți ani sloboade necontenit ofisuri și le pune în lucrare, ca și când Moldova nu ar fi o țară constituțională, ci o monarhie absolută Obștea, dorind contenirea de asemene călcări în drepturile Patriei sale, cere ca: „Ofisurile slobozite până acum de ocârmuire în ramurile judecătoresc și administrativ să se supuie voturilor obșteștii Adunări, și pe viitor să se contenească de a se slobozi asemenea ofisuri fără de a fi cercetate de Adunare“.</p>
               <p>28. Fiindcă sfânta Dreptate trebuie să domnească la lumina soarelui și, în urmare, fiindcă lucrările judecătorești trebuie să nu se facă în taină, Obștea cere ca: „Seanțele tribunalelor să fie publice“.</p>
               <p>29. Fiindcă după Reglement toți românii au dreptul de a fi față la lucrările obșteștii Adunări, lucrări ce privesc însăși soarta lor, și fiindcă stăpânirea a cercat în mai multe rânduri a opri publicului intrarea în sala Camerei, Obștea cere ca: „Seanțele obșteștii Adunări să fie publice“. Totodată, potrivit Reglementului, cere ca: „Ținerea bunei orânduieli în sânul Camerei să atârne de aceasta însăși, iar nu de vornicia de aprozi“.</p>
               <p>30. Fiindcă obșteasca Adunare este reprezentația nației și are de sfântă îndatorire întemeierea fericirilor Patriei și sprijinirea drepturilor fiecărui român, Obștea cere ca: „Tot pământeanul să aibă dreptul de a adresa jalbă obșteștii Adunări“ (spre a putea găsi ocrotire împotriva nedreptăților ce ar pătimi din partea stăpânirii).</p>
               <p>31. Fiindcă prin împărțire de posturi, de ranguri și de răsplătiri bănești la deputați, domnul are mijloace de a-și forma o majoritate favoritoare intereselor sale și vătămătoare intereselor țării, precum se poate dovedi prin actele Camerelor trecute care, fără nici un drept, au hărăzit lui Mihail Sturza banii poșlinei și ai rezervei, și care, mărindu-i lista civilă, i-au mai încuviințat încă a lua din Visterie suma de aproape de 40.000 galbeni, sub cuvânt de chirie de palat, Obștea, spre a pune stavilă corumperii deputaților, cere ca: „Deputații să nu poată fi în slujbă și să nu poată primi nici ranguri, nici răsplătire bănească în vremea deputăției lor“.</p>
               <p>32. Fiindcă chipurile întrebuințate de ocârmuire în alegerea deputaților obșteștii Adunări de acum au fost cu totul ilegale și împrotiva glăsuirii Reglementului, adică: fiindcă Mihail Sturza a trimis în ținuturi pe dl visternic și pe dl postelnic ca să înfluențeze voturile alegătorilor prin împărțire de bani, de posturi și de decreturi; și fiindcă afară de aceste mijloace de corumpere a mai întrebuințat încă și îngrozirea, trimițând la Bacău pe dl aga din Iași<note xml:id="ftn6" place="foot" n="6">Toderiță Ghica [V. A.]</note> cu arnăuți și pompieri înarmați, ca să fie față la alegere; și fiindcă fără nici o dreptate Mihail Sturza a depărtat din sânul Camerei pe dl Lascar Rosetti, deputatul Hușului, și a numit de la sine pe altul în loc; și fiindcă o asemene Adunare alcătuită prin chipuri arbitrare și nelegiuite nu insuflă nici o încredere țării, Obștea cere: „Desființarea acestei Camere (ce nu poate exista, după Reglement fiind ilegală) și înjghebarea unei noi Adunări, fară nici o înrâurire asupra alegătorilor din partea guvernului, pentru ca aceasta să fie adevărata reprezentație a nației și adevărata închezășuire a fericirii Patriei“.</p>
               <p>33. Fiindcă până acum articolul 57 din Reglement a fost nebăgat în seamă, Obștea cere ca: „În puterea acelui articol, Camera să aibă dreptul de-a face domnului punere înainte a tot felul de lucru privitor la folosul obștesc“.</p>
               <p>34. Fiindcă Mihail Sturza, urmând sistemului său de dărâmare a nației, a căutat a opri dezvoltarea inteligenței, spre a ținea pe popor în întunecime; și fiindcă de când s-a suit pe tron, el a înădușit orice încercare de propășire prin înființarea unei cenzuri aspre și despotice (de care nici se pomenește în Reglement) și prin închiderea arbitrară a celor mai bune foi publice, precum Alăuta românească, Dacia literară și Propăsirea<note xml:id="ftn7" place="foot" n="7">Asemene și Foaia de Transilvania a fost oprită de a mai intra în țară [V. A.]</note>, Obștea, dorind luminarea poporului și înflorirea literaturii românești, cere: „Ridicarea cenzurii în privirea tuturor trebilor și a intereselor din lăuntrul tării“. Și aceasta pentru ca pe viitor toate actele ce s-ar face împotriva legilor să fie supuse publicității, iar nu să rămână ascunse și necenzurate de Obște.</p>
               <p>35. Fiindcă înarmarea arnăuților de către stăpânire a arătat vederat țării întregi care sunt simțirile adevărate ale părintelui Moldovei, Mihail Sturza, pentru obște și fiindcă semeția unei asemenea măsuri dușmănești a îngrijit pe toți locuitorii atât pentru vremea de față, cât și pentru viitor, Obștea, spre a se pune în stare de apărare a averilor și a vieții, cere: „Înformarea grabnică a unei garde cetățene prin toate târgurile tării, alcătuită atât de români, cât și de străini proprietari“.</p>
               <p>Acestea sunt, fraților, cererile Obștii pentru folosul și siguranța Patriei; judecați acum, în cuget curat, care a fost dușmanul vostru? Obștea, ce le-a propus domnului, sau Mihail Sturza, care nu a vroit să le încuviințeze?</p>
               <p>După săvârșirea redacției acestor articole, lucrate în grabă, pentru că stăpânirea amenința adunările Obștii, s-a făcut citirea lor în fața unui mare număr de boieri însemnați, de neguțători și de străini adunați în sala logofătului Costache Sturza și încuviințându-se ele de către toți, cu toții au cerut să adauge iscăliturile lor la iscăliturile mădulărilor comitetului. Peste 800 de nume s-au subscris pân-în seară și au întărit valoarea acelei lucrări. Însuși preasfinția-sa mitropolitul Moldovei a consfințit prin a sa iscălitură dreptele cereri ale Obștii<note xml:id="ftn8" place="foot" n="8">Am auzit că vreo câțiva din acei ce au iscălit în hârtia Obștii s-au dus de și-au cerut iertare de la vodă, zicând că au fost siliți să iscălească. Nenorociți acei care și-au pătat numele familiei prin asemenea faptă înjositoare și prin o minciună atât de ticăloasă! [V. A.]</note>. A doua zi, comitetul a împărtășit ministrului copie de articolele pomenite, pentru ca să o arate domnului, nădăjduind că domnul s-ar ținea de făgăduința ce dase de a împlini dorințele poporului. Însă Mihail Sturza, care acum își pregătise puterile armate bizuindu-se în oarecare notă a Rusiei atingătoare de Principatele Dunării, își azvârle deodată masca de părinte al Patriei și deodată s-arată în toată furia sa. Ura lui asupra bunilor patrioți, ațâțată prin reclamațiile drepte ale nației, se trezește mai înveninată decât oricând! Stăpânit de interesul său particular, temându-se de a pierde mijloacele sale de îmbogățire prin încuviințarea acelor 35 de puncturi, și mai cu seamă îngrozindu-se la ideea de a fi silit prin o nouă Cameră să deie socoteală de toți banii țării în vreme de 14 ani, Mihail Sturza se face surd la plângerile Patriei sale, disprețuiește cererile ei și poruncește fiilor săi, beizadelile Dimitrie și Grigore, să pornească miliția asupra Obștii, oriunde ar găsi-o adunată! Părintele Patriei, făr-a se îngriji de ideea războaielor civile, poruncește uciderea între frați de același sânge, de același nume, de aceeași lege!</p>
               <p>Odată cu această poruncă, el fuge de la palat, se închide în cazarmă, și acolo, ațâțând soldații prin băuturi îmbătătoare și prin răstălmăcirea punctului glăsuitor despre garda cetățeană; făcându-i să creadă că Obștea vroiește să desființeze miliția prin formarea acelei gărzi; înșelându-i cu tot soiul de clevetiri împrotiva acelor ce vroiau binele lor, îi repede asupră-le ca asupra unei bande de hoți răzvrătitori.</p>
               <p>Șase sute de soldați, întovărășiți de pompieri cu topoare, de arnăuți înarmați și de un tun, se pornesc sub comanda beizadelelor, merg de calcă casa logofăt. Costache Sturza și, negăsind acolo decât pe stăpânii casei, se înaintează spre locuința dlui Aleco Mavrocordat.</p>
               <p>În vremea aceasta, un mic număr de persoane, adunate la dl Mavrocordat, așteptau răspunsul ocârmuirii, făr-a avea nici un prepus de măsurile ce se pregăteau la cazarmă; când deodată câțiva mădulări ai comitetului, întorcându-se de la dl ministru, le spun că vodă nu vroiește a încuviința unele din cele mai drepte cereri ale Obștii. Totodată sosește vuietul că miliția s-a înarmat și s-a pornit din cazarmă!</p>
               <p>La aflarea acestor vești o indignare grozavă pătrunde pe toți. Toți într-un glas strigă: „La arme, fraților! vodă ne-a înșelat! Vodă vrea să ne omoare! La arme, la arme, să ne apărăm viața!“ Dar pân-a nu apuca încă de a se pune în stare de apărare, miliția sosește și, urmând poruncilor lui beizade Grigore, se aruncă asupra tinerilor neînarmați ce găsește în casa lui Mavrocordat și, măcar ca aceștia strigă la soldați: „Fraților! noi vrem binele vostru! noi suntem frații voștri!“, soldații turbați îi lovesc cu straturile și cu baionetele puștilor, rănesc vreo câțiva din ei, îi leagă ca pe niște hoți și îi duc la cazarmă, după ce au sfărâmat toate mobilele din casă!<note xml:id="ftn9" place="foot" n="9">Tinerii maltratați în casa lui Mavrocordat fac parte din cele mai bune familii și sunt anume: A. Muruzi, A. Cuza, Iorgu Sturza, Romalo, Filipescu, A. Catargiu, Nicu Catargiu, A. Mavrocordat, D. Cuza și alții [V. A.]</note>
               </p>
               <p>După această izbândă în care șefii miliției au câștigat hula lumii prin cruzimea poruncilor lor, oamenii poliției, comenduiți de aga, și soldații cu arnăuții, comenduiți de beizade Grigore încep a se abate ca cete de hoți pe la birturi și pe la casele boierilor, strică ușile, sfarmă mobilele, pradă lucrurile și leagă pe toți câți găsesc înlăuntru. Târgul întreg este luat în asalt de bande de slujitori beți și de arnăuți aprinși de dorul prădăciunii. Casa cneazului Gheorghe Cantacuzino este călcată noaptea, deși stăpânul casei este sudit rusesc. Armele cneazului, ceasornice de preț și alte, tot ce se găsește sub mâinile arnăuților este prădat.</p>
               <p>— Casa Rosetteștilor este călcată și tuspatru frații arestați și închiși la cazarmă. Casele lui Neculai Docan, a logofăt. Lupu Balș, a lui Harnav și alte multe sunt călcate fără sfială; și într-o singură noapte peste 200 de oameni sunt prinși, legați și aruncați în închisori. Iar 13 din tinerii cei mai însemnați din Moldova sunt legați în căruțe de poștă și duși la Galați, făr-a li se da nici apă măcar într-un drum de 14 poște, făr-a li se da nici mantale de coperit, spre a fi feriți de răceala nopții!<note xml:id="ftn10" place="foot" n="10">Aceștia sunt Alecu Moruzi, Lascar Rosetti, Raducanu Rosetti, Dimitrie Rosetti, Alecu Cuza, Romalo, M. Epureanu, Moldovanu, N. Catargiu, Filipescu, V. Cantacuzin, P. Balș și S. Miclescu [V. A.]</note> De la cazarma din Galați ei sunt transportați la cetatea Măcin de pe malul drept al Dunării, fără să fi fost nici judecați, nici osândiți de vreun tribunal după pravilele țării. — Cât pentru ceilalți nenorociți de prin temnițele Iașului, numai ei și Mihail Sturza, și Dumnezeu știu ce necazuri au pătimit, ce pedepse au suferit și suferă încă poate, pentru că au manifestat nobila dorință de îmbunătățiri în Patria lor!</p>
               <p>Iată, fraților! rezultatul făgăduințelor lui Mihail Sturza! înșelăciuni, nelegiuiri, călcări de case, prădăciuni, risipiri, schingiuiri, închideri prin temnițe, bătăi cu bicele prin închisori, exiluri, călcări de drepturi ale tuturor, disprețuirea legilor țării, osânde fără judecată pravilicească, pedepse barbare împrotiva tuturor așezămintelor țării noastre! Și încă nu-i tot! Mihail Sturza, nemulțumindu-se cu toate jertfele ce au picat de mâinile sale și vroind a se dezbăra odată pentru totdeauna de tinerimea țării, de acea bandă de răzvrătitori ce avea curaj a protesta împotriva nelegiuirilor ocârmuirii, Mihail Sturza, zic, vroind a secera cu o singură lovitură toată nădejdea Patriei, face liste de proscripții și le trimite pe la ținuturi cu porunci aspre de prigonire asupra celor cuprinși în ele; închide granițele pentru ca nimeni să nu poată scăpa de zbirii lui, nici să poată intra în țara lor tinerii ce se întorceau din străinătate<note xml:id="ftn11" place="foot" n="11">Sunt porunci înadins pentru tinerimea din Paris ca să-i oprească intrarea în Moldova [V. A.]</note>; făgăduiește prețuri mari pentru capetele unora din frații noștri, anume: Costache Moruzi, V. Ghica și alții și totodată, profitând de groaza obștească și întrebuințând toate mijloacele de corumpere și de amenințare, adună prin țară iscălituri de mulțumire pentru părinteasca lui oblăduire!</p>
               <p>Iată, fraților, faptele cu care domnul Moldovei s-a făcut răspunzător către Omenire și către Dumnezeu. Acestea sunt petele neșterse cu care el s-a acoperit în ochii lumii de față, și ai viitorimii!</p>
               <p>Acum Mihail Sturza triumfează, căci a ajuns la scopul său! Tinerimea, nădejdea țării, este proscrisă! Patrioții cei mai vrednici sunt depărtați de la sânul Patriei, încât cei dintre dânșii care sunt încă pe loc au rămas fără ajutor și fără putere! Acum domnul Moldovei triumfează, căci Moldova poartă doliul copiilor săi! Fraților români din toată România!</p>
               <p>Voi, locuitorilor săteni din Moldova, ale căror drepturi au fost disprețuite de acel ce se numește Părintele Vostru;</p>
               <p>Voi, neguțătorilor, care ați fost jigniți în interesele voastre prin pusteirea capitalei;</p>
               <p>Voi, boierilor, care ați câștigat cinstirea lumii întregi, sprijinind drepturile poporului;</p>
               <p>Voi toți care vă jeliți frații, părinții, rudele și copiii depărtați de la sânurile voastre prin tirania ocârmuirii;</p>
               <p>Veniți să unim cu toții glasurile noastre și să protestăm împotriva lui Mihail Sturza! Să protestăm în numele fraților noștri, care au fost și sunt încă pedepsiți prin închisori și exiluri, fără de a fi fost judecați! — în numele Patriei noastre ce este în agonie! — în numele Omenirii batjocorite! în numele lui Dumnezeu care ne privește!</p>
               <p>Veniți să unim cu toții glasurile noastre și să le înălțăm la ceruri, pentru ca să se coboare în Patria noastră Sfânta Dreptate, ce judecă pe cei răi și îi supune la pedepse înfricoșate spre a-i face pilde de îngrozire omenirii în toate veacurile!</p>
               <trailer>VASILE ALECSANDRI</trailer>
               <trailer>(Mădular al comitetului ales de Obște pentru redacția cererilor sale.)</trailer>
               <trailer>Mai – 1848</trailer>
            </div>
            <div type="div2" rend="P22">
               <head>Extract din istoria misiilor mele politice</head>
               <div type="div3" rend="P26">
                  <head>Victor Emanoil - Cavour - Lamarmora</head>
                  <p rend="justify">Sunt acum nouăsprezece ani, un mare entuziasm înflăcărase inimile românilor!</p>
                  <p>Cuvântul magic de unire răsuna în toate gurile. Hora Unirii se cânta, se dansa de poporul întreg și fiecare om își uitase nevoile pentru ca să se îngâne voios cu sperările unui viitor plin de ademeniri. Eu însumi, părăsind câmpul înflorit al literaturii și aruncându-mă în torentul ideilor politice, îmi culcasem muza în fundul unui portofoliu ministerial și o acoperisem sărmana! cu un teanc de hârtii oficiale, de memuare, de note consulare etc., etc.</p>
                  <p>Voturile unanime ale Camerelor din Iași și din București înălțând pe tronurile Moldovei și Valachiei pe colonelul Alexandru Cuza, noul Domn găsi de cuviință a trimite Cabinetelor europene acea memorabilă declarație prin care zice că: „deși pe tronurile Principatelor-Unite el era gata a depune ambele sale coroane pe fruntea unui Principe străin, dacă marile Puteri ar voi să realizeze dorințele nației române exprimate de Divanurile ad-hoc din anul 1858”.</p>
                  <p>Șapte exemplare din acest document istoric fură subscrise de Domnitor și expediate Puterilor semnatare tratatului de Paris. Măria Sa îmi făcu onorul a mă număra între persoanele însărcinate de a le duce la destinația lor și îmi adresă oficial următoarea scrisoare:</p>
                  <quote>„Domnule ministru, </quote>
                  <quote>Trebuința cerând ca să trimitem o persoană de încredere spre a transmite diverse depeșe importante înaltelor curți a Franței, a Marii Britanii și a Sardiniei, am găsit de cuviință a-ți încredința o asemenea misie delicată. Făcându-ți dar cunoscut această decizie a noastră, te rog sa te pregătești a pleca îndată, după ce vei primi instrucțiile noastre. Dumnezeu să te ție în a sa sfântă pază.</quote>
                  <quote>ALEXANDRU IOAN“.</quote>
                  <p>Înstrucțiile ce-mi dete Domnitorul se cuprindeau în aceste singure cuvinte ce-mi zise la momentul pornirii mele: „Du-te și fă cum te-or povățui inima și conștiința! “</p>
                  <p>Apoi îmi mai încredință două scrisori, una către împăratul Napoleon și alta către contele Walewski, ministrul afacerilor străine al Franței, pe lângă epistolele adresate contelui Cavour și lordului Malmersbury.</p>
                  <p>Astfel dar, înfășurat în haina serioasă a diplomației, am plecat în misie politică la Paris, la Londra și la Turin pe la începutul lui februarie 1859.</p>
                  <p>Moldova, Galiția și o mare parte din Germania erau albe de zăpadă, gerul foarte aspru, drumurile troienite, multe poduri dărâmate de sloiuri, calea foarte grea sub toate privirile, însă avântul patriotic ce-mi aprinsese sufletul făcu să nesocotesc viforii iernii, să înving toate greutățile călătoriei și să sosesc la Paris a șaptea zi după plecarea mea din Iași.</p>
                  <p>Aveam mult serioasa și mult delicata însărcinare de a apăra pe lângă Cabinetele Franței, Engliterei și Sardiniei actele săvârșite în Moldova și Valachia la începutul anului 1859, precum alegerea de Domn a colonelului Alexandru Cuza în aceste două provincii etc., acte care erau să fie discutate în viitoarele conferințe din Paris. Misie importantă! răspundere mare și spăimântătoare!... Eu, un biet țăran de la Dunăre, aveam a mă găsi în contact cu capacitățile cele mai recunoscute din Europa! cu oamenii cei mai însemnați!... Nu dar fără griji mă întrebam de voi putea să mă ridic și să mă susțin la înălțimea misiei mele?... însă găseam o îmbărbătare în tainica și deplina convingere ce aveam de mult că Dumnezeu ține cu românii.</p>
                  <p>Și în adevăr, reușind atât în Londra, cât și în Paris mai presus de toate sperările mele, grație bunătății și marinimiei împăratului Napoleon, veni rândul să-mi cerc norocul și la Turin.</p>
                  <p>Am plecat deci din Paris cu drumul de fier a Lionului și mulțumită ordinelor marchizului de Vilamarina, ministrul plenipotenț iar al Sardiniei pe lângă curtea Franței, am găsit toate înlesnirile în călătoria mea până la Turin. Vameșii din Savoia m-au lăsat să trec la frontieră fără a cerceta bagajul meu și, la St. Jean de Norienne, am găsit o caleașcă de curier ce mă aștepta ca să mă ducă peste muntele Cenis până la Suza. Afară de aceste atenții delicate ale guvernului piemontez, am fost întâmpinat la Chambery de un magistrat care primise ordin să mă întovărășească de-a lungul Savoiei.</p>
                  <p>Am sosit la Turin în faptul zilei și am tras la hotelul Trompeta, unde mi se pregătise un frumos apartament, și am fost acolo întâmpinat de cavalerul Vegezzi Ruscalla, ce avuse bunătate să vie înaintea mea la acea oră matinală. Dl Ruscalla este unul din acei oameni privilegiați a căror tinerețe sufletească se conservă până la cele mai adânci bătrânețe. Deși părul său e cărunt, figura sa e vie, inteligentă, mișcătoare ca o figură de june conspirator italian, căci ea exprimă pornirile entuziaste ale iubirii de patrie. Filolog erudit, el cunoaște mai multe limbi și literaturile lor. Patriot ardent, el visează neîncetat la unirea și neatârnarea Italiei, și visurile sale se înalță până la culmea ideii de reînviere a întregii familii latine.</p>
                  <p>Aceste tendințe de panlatinism l-au îndemnat a studia dialectele tuturor popoarelor ce se rudesc cu neamul italian, încât astăzi el e singurul literator din Italia care să cunoască limba, literatura și aspirările românilor, el, prin urmare, a și întreprins nobila misie de a le face cunoscute compatrioților săi. Cercetează toate gazetele, toate publicațiile moderne din Italia și ori în care vei găsi un articol politic sau filologic asupra Principatelor noastre, fii încredinț at că e scris de Ruscalla. Noi, românii, îi suntem mult datori și s-ar cuveni să-l recunoaștem de cetățean român, fiind el nu numai unul din cei mai fierbinți patrioți ai Italiei, dar și unul din cei mai devotați patrioți ai României.</p>
                  <p>După o lungă și interesantă conversație asupra întâmplărilor din Principate și din Piemont, amicul meu dl Ruscalla mă lăsă să mă odihnesc, făgăduindu-mi că va înștiința pe contele Cavour de sosirea mea și că va veni mai târziu să-mi anunțe ora audienței ce mi se va acorda.</p>
                  <p>Pe la amiază, dl Vegezzi mă înștiința că voi fi primit chiar în aceeași zi de dl ministru al afacerilor străine, și dar mă îndreptai spre aripa Palatului regal în care se află toate ministerele. Găsii pe Exelența Sa într-un mic cabinet, dinaintea unui birou încărcat de hârtii, expediind ordine și telegrame în toate unghiurile Italiei. Cine nu cunoaște astăzi numele acestui om mare, acestui ministru care prin talentele sale de administrator, prin tactul său politic, prin energia sa înțeleaptă, prin cunoștințele sale întinse, prin știința cumpănirii intereselor Italiei cu ale Europei, a reușit a ridica regatul Sardiniei la nivelul statelor celor mari și a îndrepta aspirările italienilor către un țel unic: Neatârnarea și Unirea Italiei! Contele Cavour e de stat mijlociu și în puterea vârstei. Figura lui rotundă, albă, puțin colorată pe obraz, se luminează de scânteile ochilor săi albaștri, deși aceștia stau ascunși din dosul unor ochelari de aur, și se învioșează prin farmecul zâmbirii sale fine și plăcute. Contele mă primi cu o simplitate afectuoasă, mă puse lângă dânsul pe canapea, citi scrisoarea domnească ce-i adusesem și apoi îmi zise:</p>
                  <p>— V-aș complimenta bucuros pentru actul patriotic ce ați desăvârșit în țara d-voastră, dacă n-aș ști că complimentele sunt de prisos unui popor ce se simte mândru și fericit de faptele sale. Românii, acești frați depărtați ai italienilor, au dat mare probă de patriotism, un exemplu admirabil de Unire, pe care noi, italienii, suntem gata de a-l urma. „Domnule conte, răspunsei, dacă am izbutit a realiza dorința noastră seculară, această reușire o datorăm în parte și Excelenței Voastre, care ați apărat cu atâta căldură drepturile Principatelor la Congresul din Paris.“</p>
                  <p>— Am făcut, apărându-le, un act potrivit cu convingerea mea și conform intereselor familiei latine, și voi continua aceeași politică din toate puterile mele. Unirea Principatelor și consultarea votului poporului este începutul unei ere noi în sistemul politic al Europei. Ele vor pregăti prin triumful lor unirea tuturor italienilor într-un singur corp, căci astăzi nimeni nu se poate împotrivi ca faptul minunat ce s-a realizat la poalele Carpaților să se realizeze și la poalele Alpilor.</p>
                  <p>„Cu un rege valoros ca Victor Emanoil și cu un ministru energic ca contele de Cavour, observai, ce nu poate îndeplini o nație inteligentă ca nația italiană!“</p>
                  <p>Contele zâmbi și-mi adresă o mulțime de întrebări asupra țării mele, la care răspunsei cu franchețe fără a exalta calitățile și fără a ascunde defectele noastre, căci mi se părea că vorbesc nu cu un străin, ci cu un compatriot. Apoi rugai pe dl ministru să grăbească trimiterea unui consul sard în Principate și să binevoiască a-mi înlesni transportul a zece mii de puști dăruite nouă de împăratul Napoleon. Contele îmi anunță că a și numit în postul de reprezentant al Sardiniei pe cavalerul Strambio și îmi promise că va pune la cale nolisarea de vase de comerț pentru transportul armelor la Galați.</p>
                  <p>„Acum, dnule conte, adăugai, după toate bunătățile ce ați avut pentru noi îmi iau libertatea de a vă adresa o întrebare foarte serioasă și de o mare importanță pentru Principate, la care vă rog să-mi răspundeți categoric: bine sau rău am face dacă am proclama noi înșine Unirea definitivă a Moldovei și a Valachiei, după ce am ales un singur Domn pentru ele?“</p>
                  <p>Contele îmi răspunse nu, căci, prin o nouă complicație politică, am compromite actul alegerii de la al cărui succes atârnă viitoarea noastră Unire.</p>
                  <p>După aceste cuvinte ce se potriveau cu acele ale lui Napoleon, contele trimise ca să invite în cabinetul său pe generalul Lamarmora, ministrul de război, și mă prezentă Excelenței Sale, anunțându-i totodată că aveam misii de la prințul Cuza de a mă înfățișa regelui. Generalul, nalt de stat, înzestrat cu o figură marțială, se ocupa cu o neîncetată activitate de reorganizarea oastei în prevederea luptelor viitoare pentru independența Italiei, și era cel mai energic auxiliar al contelui de Cavour, având încrederea deplină a regelui și bucurându-se de o mare popularitate ce o dobândise în Crimeea. El a fost comandantul micii armate piemonteze care a cooperat la luarea Sevastopolului, împreună cu armatele aliate franceză și engleză.</p>
                  <p>Generalul Lamarmora mă strânse militărește de mână și mă îndemnă a merge a doua zi la palat, asigurându-mă că voi fi primit îndată de Maiestatea Sa.</p>
                  <p>— Mâine, zise el, avem consiliu la regele. Găsiți-vă în salonul adiutantului de serviciu când vom ieși de la Maiestatea Sa, și vă voi introduce eu însumi.</p>
                  <p>„Vă mulțumesc, dnule general, de această amabilitate, răspunsei, și totodată vă exprim adânca satisfacție ce simt de a vă revedea în ajunul marilor evenimente ce se pregătesc.“</p>
                  <p>— A mă revedea? întrebă generalul cu mirare... Unde ne-am mai văzut?</p>
                  <p>— În cartierul general al mareșalului Pelissier.</p>
                  <p>— Ați fost în Crimeea?</p>
                  <p>— Dar, și am vizitat lagărul artistic al armatei piemonteze.</p>
                  <p>— La ce epocă?</p>
                  <p>— Câteva zile în urma luării Sevastopolului.</p>
                  <p>— Suntem dar cunoscuți vechi... A revedere în curând pe un alt câmp de război mult mai important pentru noi, însă până atunci, a revedere la palat.</p>
                  <p>Mulțumind ambilor miniștri de buna lor primire, mă întorsei la hotel, unde găsii pe cavalerul Strambio, căruia contele de Cavour pusese însărcinarea de a-mi înlesni vizitarea curiozităților de Turin, și deschiderea lojilor ministeriale în teatre, etc. Am făcut împreună o lungă primblare prin oraș, admirând fizionomiile vesele, vioaie și entuziaste ale generației tinere.</p>
                  <p>Capitala Piemontului este unul din orașele cele mai considerabile de peste Alpi. Așezată la poalele acestor munți, pe malul stâng al râului Po, ea cuprinde o populație activă de 180.000 de suflete. Străzile sale sunt drepte, casele nalte, magaziile elegante, însă afară de strada numită Po, care este formată de arcade, toate celelalte străzi nu au nici un sigiliu particular. Turinul e lipsit de monumente importante în privirea artei, precum le posedă Genova, Florența, Veneția, Roma etc., însă el răsuflă un aer de libertate ce-i dă o superioritate măreață asupra surorilor lui. Pe piețe nu se înalță catedrale monumentale precum Domo la Milan, Santa Maria de Fiore la Florența, San Marco la Veneția, San Petro la Roma etc., dar se ridică statui de eroi-martiri ai libertății naționale. Astfel pe piața Castello albește la soare o statuie de marmură ce reprezintă, în suvenirul nenorocirilor de la 1848, un ostaș piemontez în lupta pentru apărarea Italiei și pe piața San Carlo, cea mai frumoasă și mai regulată dintre toate, se-nalță statuia ecvestră de bronz a regelui Emanoil Filibert, lucrată de vestitul Marochetti, etc. Palatul regal e o zidire naltă, lipsită de orice ornamente arhitecturale și ridicată în fundul pieței Castello. Apartamentul regelui se găsește la al doilea rând unde duce o scară de piatră, largă și măreață. Cea întâi cameră în care intri e o sală spațioasă și destul de goală, ale cărei ferestre dau pe grădina palatului; ea-i ocupată de servitori în livrea și de câțiva militari de serviciu. Ușa din fund se deschide într-o a doua cameră mică și întunecoasă unde stă adiutantul însărcinat cu introducerea persoanelor ce au audiențe. Aceasta e vecină cu salonul regelui, salon simplu mobilat, îmbrăcat pe pereți cu stofă de mătase vișinie. Un singur obiect de artă ornează salonul, dar el merită admirarea privitorilor. E un grup de marmură albă ce reprezintă pe tustrei copiii lui Victor Emanoil jucându-se cu un câine de Terre-Neuve.</p>
                  <p>Nu așteptai mult în camera adiutantului, a doua zi când mă dusei la palat, și văzui pe miniștrii care ținuseră consiliu cu regele. Generalul Lamarmora, zărindu-mă, veni să-mi deie mâna, apoi îmi zise să intru în cabinetul Maiestății Sale. Trecui prin salon și găsii pe Victor Emanoil în picioare, purtând haine civile de culoare neagră, însă având un aer militar și cavaleresc foarte impozant. Regele e nalt, are forme erculane, ochii semeți și pătrunzători și o figură căreia mustățile sale stufoase și răsucite dau un caracter de nobilă și energică bărbăție.</p>
                  <p>Mă închinai respectuos dinaintea Maiestății Sale.</p>
                  <p>— Bine ai venit, domnul meu!... îmi zise regele cu glas puternic. Ce face prințul Cuza?</p>
                  <p>„Măria Sa, răspunsei, depune omagiile sale la picioarele tronului Maiestății Voastre și așteaptă cu încredere continuarea generoaselor sentimente ale M. Voastre pentru Principatele Române.“</p>
                  <p>— Are dreptate prințul, căci am stimă și simpatie pentru nația română. „Nația română presimte această simpatie, Sire, și privește în persoana Maiest. Voastre pe șeful familiei latine, din care face și ea parte.“</p>
                  <p>— Nu am putut încă face nimică pentru dânsa, dar am sperare în Dumnezeu și în poporul italian că în curând voi îndeplini ceea ce părintele meu a cercat la 1848. Atunci am fost nenorociți, însă nenorocirile noastre au dat un caracter sacru cauzei Italiei.</p>
                  <p>„Această sfântă cauză, Sire, va triumfa, credem noi, românii, pentru că are pentru succesul ei spada Maiestății Voastre și simpatiile nației franceze.“</p>
                  <p>— Ai văzut pe împăratul la Paris? întrebă regele, după o scurtă tăcere.</p>
                  <p>„Am avut onorul a fi primit de două ori de Maiestatea Sa“, răspunsei.</p>
                  <p>— Crezi că Franța va veni în ajutorul Piemontului dacă acesta ar începe ostilitățile? „Opinia publică, Sire, este pentru participarea Franței în favoarea Italiei.“</p>
                  <p>— Oricum să fie, replică regele, punând o mână în șold, eu nu voi da înapoi vis-à-vis de Austria; și chiar de-oi fi părăsit de ajutorul Franței, voi ținea lupta singur, cu armata mea. Poporul sard e brav și deprins cu războiul. Am astăzi o sută de mii de ostași, și, de va fi nevoie, alți o sută de mii vor alerga la un semn al meu, ca să ia rând sub steagul patriei.</p>
                  <p>Rostind aceste cuvinte, figura lui Victor Emanoil se luminase de acea sublimă flacără a entuziasmului ce inspiră sufletelor viteze simțirea amorului de patrie. În acel moment geniul său părea a pătrunde misterele viitorului și a întrevedea realizarea glorioaselor aspirări ale Italiei.</p>
                  <p>„Sire! zisei în admirarea ce-mi inspira regele, Providența ajută inimilor mari. Cauza Italiei va triumfa, căci întreaga Italie va răspunde la apelul Maiestății Voastre. Nația italiană știe acum unde merge, căci ea știe cine o conduce. În scurtul timp de când mă aflu aice, am observat în fizionomia poporului un aer de convingere și de hotărâre energică care îmi probează că ora luptei a sunat. Tot italianul astăzi pare convins de triumful principiului mântuitor al independenței și pare gata a reîncepe lupta de la 1848, ca să răzbune pe părintele Maiestății Voastre.“</p>
                  <p>— Așa este și așa va fi! replică regele cu glasul răsunător. După aceste cuvinte, Victor Emanoil se informă de starea spiritelor în Ungaria și în Principate, apoi mă concedie zicându-mi:</p>
                  <p>— Arată complimentele mele afectuoase prințului Cuza și spune-i din parte-mi că toate școlile civile și militare din regatul meu sunt deschise pentru români, care vor fi primiți ca niște frați! Mă închinai profund și ieșii entuziasmat de caracterul eroic al regelui. Cuvintele sale răsunară puternic în mintea mea, ca niște profeții de mari evenimente. Ce se va întâmpla oare în viitor? Dumnezeu singur o știe! Tot ce se poate prevedea este că de se va începe lupta cu Austria, Piemontul, condus de Victor Emanoil, va ști a face minuni de vitejie, spre a răzbuna suvenirul amar al catastrofei de la Novara.</p>
               </div>
               <div type="div3" rend="P24">
                  <head>Napoleon III — Trei audiențe la Palatul Tiuilleriilor</head>
                  <subtitle>(1859)</subtitle>
                  <div type="div4" rend="P27">
                     <head>I</head>
                     <p>Îndată după sosirea mea în capitala Franței (februarie 1859) cerui audiență de la dl ministru afacerilor străine, contele Walewski, și a doua zi mă prezentai la palatul ministerial ce se ridică pe malul stâng al Senei. Ușierii mă introduseră într-un mare salon ornat cu tot luxul palatelor regale: mobile aurite și îmbrăcate cu catifea roșie, perdele lungi de stofă de Lyon cu torsade de fir, bronzuri artistice așezate pe cămine de marmură albă, covoare groase împestrițate cu diferite desenuri etc., etc. Iar dintre toate ornamentele acelui salon de primire cele mai demne de admirare sunt portretele împăratului Napoleon și al împărătesei Eugenia, lucrate de celebrii pictori Winterhalter și Diubiuf; tablouri minunate în privirea artei și a semănării! Ele au totodată meritul de a reprezenta, unul, maiestatea imperială îmblânzită prin expresia de bunătate a figurii lui Napoleon, și celălalt, prestigiul împărătesc strălucind de tot farmecul frumuseții încoronate.</p>
                     <p>Un ușier veni să-mi anunțe că Excelența Sa dnul ministru mă aștepta în cabinetul său. Intrai dar în acel sanctuar atât de important unde astăzi se înnoadă și se deznoadă firurile încâlcite ale politicii europene și mă găsii în fața contelui Walewski. Excelența Sa mă primi cu multă amabilitate și se puse a citi scrisoarea ce-i adusesem de la prințul Cuza; apoi îmi zise:</p>
                     <p>— Sentimentele de abnegare ale Domnului român merită toată lauda, însă ele nu pot simplifica chestia Principatelor. Este de netăgăduit că actul alegerii sale, săvârșit de români, e de natură a recomanda patriotismul lor, dar totodată el e și de natură a produce grele complicări în politica Orientului. Știți prea bine, domnul meu, câte dificultăți au avut a întâmpina guvernul Maiestății Sale împăratului în sânul Congresului din Paris, prin urmare vă este negreșit cunoscut că Turcia și Austria sunt împotivitoare Unirii Principatelor, că Englitera sprijină sistematic politica Turciei, că Prusia nu are nici un interes de a fi favorabilă dorinței românilor; cât pentru Rusia, cred că nu mai aveți nici o îndoială despre caracterul politicii sale în privirea d-voastră.</p>
                     <p>— Așa este, domnule conte, răspunsei; însă oricât de mari împotriviri poate găsi chestia românilor în unele cabinete ale Europei, noi nu pierdem curajul, încât vom fi siguri că Excelența Voastră va susține interesele noastre în conferințele ce au a se deschide în curând, precum le-a susținut și în Congresul trecut.</p>
                     <p>— Dar ce poate face Franța singură în contra Turciei, Austriei, Engliterei și celorlalte puteri?</p>
                     <p>— Franța, domnule conte, e mai puternică astăzi decât poate se crede însăși. Ea poate arunca în cumpăna politicii europene o greutate nemăsurată, numele lui Napoleon.</p>
                     <p>— Așa este; însă mărturisește, domnul meu, că actul alegerii colonelului Cuza este cam abătut din calea Convenției.</p>
                     <p>— Mărturisesc orice veți voi, domnule ministru, încât voi fi încredințat de sprijinul Excelenței Voastre... Acel act, deși considerat ca rebel Convenției, are avantajul de a ne deschide calea Unirii, prevăzută de însăși Convenție, și dar noi credem că am făcut un act conform cu spiritul ei și chiar cu politica Franței. Credința noastră nestrămutată este că Franța nu ne va părăsi, căci ea nu va voi a lăsa neîndeplinit dorul de renaștere al unui popor întreg, un popor de viță latină ce se rudește cu marele popor francez.</p>
                     <p>— Nu pierdeți din vedere că Franța e singură.</p>
                     <p>— Singură, însă în capul celorlalte puteri. Dacă ea va recunoaște actul alegerii prințului Cuza, Europa va imita mărinimia sa. Contele Walewski începu a râde și observă că popoarele tinere nu se îndoiesc de nimica.</p>
                     <p>— Ferice de dânsele, răspunsei, căci izvorul faptelor mari este credința! După o scurtă tăcere contele mă întrebă, cătând drept în ochii mei, dacă este adevărat că ambele Principate doresc deopotrivă unirea lor într-un singur stat?</p>
                     <p>— Adevărat — răspunsei în deplină convingere.</p>
                     <p>— Adevărat e că alegerea domnitorului atât în Moldova, cât și în Valachia a rezultat din voința unanimă a Camerelor, iar nu din vreo înrâurire ocultă, exercitată asupra deputaților?</p>
                     <p>— Adevărat!</p>
                     <p>— Însă precât știu, în timpul alegerii erau mai mulți pretendenți la tron.</p>
                     <p>— Acei pretendenți au cercat a se pune în iveală, dar ei nu reprezentau decât ambiția lor personală, și nația era sătulă, dezgustată chiar de asemenea ambiții egoiste. Ea aspira la încoronarea unui principe mântuitor, iar nu la simpla înălțare a unui om. De aceea, când a sunat ora alegerii, toți deputații au fost animați de adevăratul patriotism și s-au arătat demni de mandatul lor.</p>
                     <p>— Domnul actual era șeful unui partid politic până a nu fi ales?</p>
                     <p>— Nicidecum; el era simplu soldat în rangurile partidului național, ca noi toți.</p>
                     <p>— Și credeți că reprezintă în conștiință principiile pentru care v-ați luptat cu atâta energie? Credeți că va respecta Convenția?</p>
                     <p>— O credem. Contele se puse a gândi. Eu îl priveam cu luare-aminte, cercând a ghici impresia produsă de răspunsurile mele, însă nu putui descoperi nimica.</p>
                     <p>— Domnule conte, zisei sculându-mă de pe scaun, dați-mi voie a vă adresa o întrebare: În urma convorbirii ce am avut onorul a ținea cu Excelența Voastră, putem noi, românii, avea sperare în sprijinul Ei pentru actul alegerii săvârșite în Principate?</p>
                     <p>— Aceasta, răspunse contele zâmbind, atârnă de la împăratul.</p>
                     <p>— Prea bine: putea-voi dar să am onorul de a vedea pe Maiestatea Sa?</p>
                     <p>— Aveți vreo scrisoare pentru Ea?</p>
                     <p>— Am și scrisoare din partea Domnului Cuza, și însărcinare de a prezenta verbal omagiile sale respectuoase.</p>
                     <p>— E greu de a fi prezentat împăratului în zilele acestea, îmi observă contele, căci Maiestatea Sa e foarte ocupată, și nu cred să fii primit înainte de 15 zile.</p>
                     <p>— Voi aștepta până când Maiestatea Sa va putea dispune de câteva minute în favoarea mea; tot ce vă rog însă, dle ministru, este să aveți bunătate de a spune împăratului că sunt venit înadins cu o misie pentru Maiestatea Sa.</p>
                     <p>— Bucuros. Chiar astăzi l-oi informa despre sosirea dvoastră. A revedere, domnul meu.</p>
                     <p>Ieșind din cabinetul ministrului, mă simții cuprins de o tainică grijă. Cu cât îmi repetam convorbirea mea cu contele Walewski, mi se părea că adevăratul caracter al ei nu era încurajator. Ministrul se arătase în adevăr foarte amabil, însă nu mai puțin diplomat cu mine, căci se ferise de a se lega prin vreo promitere cât de mică. Totul atârnă de la împăratul! îmi zise el drept concluzie... Fie. Mai bine să ai a face cu Dumnezeu decât cu sfinții, spune românul în înțelepciunea sa; însă când oare va sosi ziua aceea fericită în care voi putea aborda geniul încoronat care ține soarta noastră în mâinile sale?...</p>
                     <p>Mă dusei să fac o primblare la Bois de Boulogne pentru ca să-mi alin neastâmpărul și mă întorsei la hotel pe la cinci ore. Portarul îmi dete un plic în care găsii următorul bilet:</p>
                     <p>„Maiestatea Sa împăratul va primi în audientă particulară pe dl Alecsandri mâine, la unsprezece ore.</p>
                     <p rend="end">DUCA DE BASSANO.“</p>
                  </div>
                  <div type="div4" rend="P27">
                     <head>II</head>
                     <p rend="justify">La ora indicată mă prezentai la poarta pavilionului din mijloc al palatului Tuilleriilor, numit Pavilionul Orologiului.</p>
                     <p>Sub peristil se aflau câțiva Cent-gardes, în uniforma lor strălucitoare, precum și mai mulți ușieri, care purtau lanțuri de argint pe deasupra fracurilor negre. Unul din aceștia, aflând că aveam o audiență la împăratul, mă introduse îndată în salonul adiutanților. Aici mă întâmpină un șambelan care, citind cartea mea de vizită, mă invită să intru în alt salon, cu ferestre mari deschise pe grădina Tiuilleriilor. Acest salon are o însemnătate glorioasă, fiind sanctuarul stindardelor gărzii împărătești.</p>
                     <p>De-abia mă așezasem pe o canapea îmbrăcată cu covor de Gobelini și auzii sunând într-o cameră laterală un timbru argintiu; șambelanul deschise îndată o ușă mare de lemn de mahon și în curând veni să mă cheme în numele împăratului.</p>
                     <p>Inima-mi începu a bate de o mare uimire... Trecui prin două saloane mici și mă găsii în prezența lui Napoleon. Maiestatea Sa făcu doi pași spre mine, în vreme ce mă închinam, și zise cu bunătate:</p>
                     <p>— Domnule A... am aflat cu mulțumire sosirea d-tale în Paris. Cred că-mi aduci vești bune din Principate. Glasul plin de blândețe, zâmbetul încurajator, căutătura binevoitoare, care împreunară cuvintele împăratului, alinară pe loc neastâmpărul inimii mele. Ca prin un efect magic ideile mele luară un zbor mai liber și mai înalt în atmosfera imperială în care mă găseam, și cauza patriei mele, încredințată mie, se prezentă atunci înaintea ochilor mei în toată mărimea sa.</p>
                     <p>Împăratul luă din mâinile mele scrisoarea autografă a prințului Cuza, se puse pe un jilț de marochin aproape de birou și îmi făcu semn să șed pe un scaun alături.</p>
                     <p>În vreme ce Maiestatea Sa citea scrisoarea domnească, eu examinam cu o curiozitate nesățioasă trăsăturile acestei figuri mărețe care răspândește o lumină atât de glorioasă în istoria secolului nostru. Napoleon e de stat mijlociu; părul său începe a cărunți; tipul obrazului nu seamănă cu acel al moșului său Napoleon I, însă are un caracter de energie însoțită cu o blândețe fermecătoare. Fruntea e nobilă; ochii albaștri au o expresie adâncă și visătoare; graiul e simpatic, convingător și îndulcit prin efectul unei zâmbiri amicale care atrage inimile.</p>
                     <p>Toate persoanele ce trăiesc în contact cu împăratul sunt subjugate de neîncetata bunătate a sufletului său și îl adorează mai mult decât pe un om încoronat, îl adorează ca pe un binefăcător, ca pe un părinte. Generozitatea sa nu are margini; ea se manifestă la toate cazurile atât în favorul amicilor dinastiei napoleoniene, cât și în ajutorul străinilor.</p>
                     <p>Cabinetul împăratului e simplu mobilat; pereții sunt acoperiți cu hărți geografice și cu portrete de familie. Între ferești, pe o consolă de marmură, este bustul lui Napoleon I, iar pe cămină bustul reginei Hortensia, mama împăratului actual. Sfârșind citirea scrisorii domnești, împăratul se întoarse spre mine cu un aer de satisfacere și zise:</p>
                     <p>— Simt o mare simpatie pentru nația română și pentru domnul Cuza, și văd cu mulțumire că nu m-am înșelat când am judecat cauza Principatelor demnă de sprijinul Franței. Actul patriotic ce ați desăvârșit de curând prin înălțarea unui singur om pe ambele tronuri, al Moldovei și al Valachiei, tactul politic ce ați probat săvârșindu-l îmi dau încredere că meritați viitorul la care aspirați. Nu-mi rămâne decât a vă felicita și a vă asigura că ajutorul Franței, că simpatiile mele nu vor lipsi pe calea înțeleaptă ce ați apucat. La aceste cuvinte atât de măgulitoare mă simții pătruns de o adâncă uimire și răspunsei:</p>
                     <p>— Sire! Cuvintele binevoitoare ale Maiestății Voastre sunt de natură a insufla mândrie sufletelor române. Nu zic a mări recunoștința lor, căci românii au un cult entuziast pentru numele Maiestății Voastre. În țara mea, de la mic până la mare, toți binecuvântează pe împăratul Franței ca pe geniul mântuitor al României; și chiar în ora când s-a săvârșit actul alegerii Domnului, o presimțire puternică îndemna pe reprezentanții Nației a îndeplini cu toată încrederea acel act, ca unul ce le părea și conform dorinței Maiestății Voastre, și avantajos intereselor românești. Împăratul zâmbi cu multă bunătate la acest răspuns, aprinse o țigaretă și replică:</p>
                     <p>— Cunosc simțirile românilor pentru nația franceză, căci afară de chestia politică ce a contribuit a dezvolta acele simțiri, există și o legătură de familie între ambele nații. Sunteți de viță latină, și mulți din d-voastră, chiar prințul Cuza, mi se pare, v-ați făcut studiile în Paris?</p>
                     <p>— Adevărat, Sire; conformitatea de caracter, de gusturi și de idei cu francezii ne îndeamnă a veni de preferință în sânul Franței pentru ca să primim lumina civilizației. Prințul Cuza a fost unul din cei întâi tineri români care au studiat în universitățile Parisului.</p>
                     <p>— Ce vârstă are prințul?</p>
                     <p>— Patruzeci de ani, Sire.</p>
                     <p>— Pân’ a nu fi ales Domn, era colonel?</p>
                     <p>— Dar, Sire!... Și acum că a ajuns la cea mai înaltă poziție în patria sa, ambiția sufletului său este de a fi în Orient cel întâi locotenent al Maiestății Voastre.</p>
                     <p>— Care este starea actuală a Principatelor în privirea administrației, a finanțelor și a puterii armate?</p>
                     <p>— Sire! Principatele se află într-o deplină dezorganizare administrativă în urma deosebitelor guverne provizorii ce s-au succedat în timp de doi ani; finanțele sunt reduse la zero, și armata regulată, compusă de 10.000 oameni, este rău organizată, căci ea se resimte de regimul vechi, și rău armată, căci nu are decât puști și săbii vechi aduse din Rusia.</p>
                     <p>— Cum? N-aveți fonderii de tunuri, fabrici de capsule și de praf?</p>
                     <p>— N-avem nimică, Sire; ne găsim săraci de toate, și de arme bune, și de ofițeri cu experiență. Singura noastră sperare se reazemă în generozitatea Maiestății Voastre. Am dori să aducem din Franța ofițeri instructori pentru toate ramurile artei militare și să introducem în oastea română administrația, disciplina și mai cu seamă acel spirit militar care face din armata franceză o armată de eroi.</p>
                     <p>— Prea bine, răspunse împăratul; aprobez dorința românilor și le dăruiesc 10.000 de puști cu capsule. Totodată le promit a trimite ofițeri instructori de toată arma, precum și oameni speciali pentru înființarea fonderiilor și fabricilor trebuitoare oastei. Mărturisesc că auzind această făgăduință neașteptată, nu găsii cuvinte ca să exprim în deplin simțirea recunoștinței mele. Uimit, mă închinai în tăcere.</p>
                     <p>— Aveți ceva artilerie? mă întrebă iar Maiestatea Sa.</p>
                     <p>— Am avut. Sire, vreo câteva tunuri pân’ a nu se aprinde războiul Orientului; însă când s-au retras rușii din Principate, ei au ridicat mica noastră artilerie cu a lor. Pe urmă austriecii, ocupând Principatele, au găsit prilej a vinde guvernelor de atunci câteva tunuri vechi, precum și o sumă de săbii de pe timpul Mariei Tereza. Napoleon începu a râde și adaugă:</p>
                     <p>— V-aș da și două baterii de artilerie, dacă ar fi înlesnire de a le transporta în Principate.</p>
                     <p>— Sire, răspunsei, guvernul Maiestății Voastre nu va avea nici o supărare întru aceasta; eu însumi mă însărcinez cu transportul armelor.</p>
                     <p>— Prea bine; ocupă-te deocamdată cu expediția acelor 10.000 de puști și a munițiilor lor; eu voi da instrucțiunile necesare ministerului meu de război. Cât pentru artilerie, vom aviza mai pe urmă.</p>
                     <p>Împăratul luă condeiul și făcu un semn pe o coală de hârtie; apoi urmă întrebările sale:</p>
                     <p>—- Mi-ai spus că finanțele d-voastră sunt în proastă stare. N-ați gândit a face un împrumut în străinătate?</p>
                     <p>— Sire, pân’ a nu pleca din țară, ministrul elabora un proiect de împrumut de 6.000.000 fr. cu gând de a-l supune Camerelor; și prințul Cuza m-a însărcinat a cerceta dacă un asemenea împrumut s-ar putea efectua aice.</p>
                     <p>— 6.000.000 numai? Nu cred să poată ajunge o asemenea sumă la nevoile unei nații care voiește a renaște și a se organiza. Care sunt garanțiile ce ați înfățișa pentru asigurarea împrumutului?</p>
                     <p>— Avem, Sire, mai multe venituri mari ale statului, precum vămile, ocnele, exportul grânelor etc., care sunt în stare a garanta un împrumut mult mai important.</p>
                     <p>— De este așa, hotărâți-vă mai bine a contracta un împrumut de 12.000.000 franci, și, în cât privește înlesnirea efectuării sale, voi vorbi eu însumi cu unul din cei mai mari bancheri din Paris, cu Pereire; însă nu uita a scrie îndată prințului Cuza ca să-ți trimită o împuternicire legalizată pentru a putea începe asemenea negociere, precum și titlurile garanției împrumutului.</p>
                     <p>— Sire, răspunsei închinându-mă, voi urma întocmai povățuirilor Maiestății Voastre.</p>
                     <p>Napoleon mai făcu un semn pe coala de hârtie, aprinse o a doua țigaretă și zise:</p>
                     <p>— Mi-ai spus iară că armata română se suie numai la 10.000 de oameni. Pentru ce acest mic număr de soldați într-o populație de 4.000.000?</p>
                     <p>— Pentru că până acum am fost strâns legați în fașele Regulamentului Organic; cu toate acestea însă, noi am găsit chipul de a mări puterea noastră armată prin înființarea de deosebite corpuri neregulate, precum dorobanți, plăieși, grăniceri, al căror număr se suie la 15.000; încât socotind unii cu alții, avem 25. 000 de oameni purtători de arme.</p>
                     <p>— Bun soldat e românul? întrebă împăratul.</p>
                     <p>— Precât îmi este iertat a judeca asemenea chestie în neștiința mea de artă militară, eu consider, Sire, soldatul român ca pe unul din cei mai buni din Europa, căci este disciplinat prin însăși natura sa, deprins cu toate greutățile vieții, cu foamea, cu osteneala, cu căldura, cu gerul, și are o aplecare la soldăție. În vremea când rușii au organizat cel întâi batalion românesc, ei se minunară astfel de lesnirea tinerilor recruți a deprinde mânuirea armelor, cât îi numeau franzuski, adică francezi. Ceea ce le lipsește ostașilor români este o organizare înțeleaptă, o instrucție militară care să deștepte în sufletul lor acel simț de demnitate personală, acel amor fanatic al steagului, care insuflă inimile militarilor francezi și îi îndeamnă a face minuni de vitejie.</p>
                     <p>Împăratul mă asculta cu luare-aminte. Mă oprii din zborul entuziasmului ce mă apucase în privirea soldaților români și a armiei franceze, căci aș fi putut vorbi o oră întreagă asupra acestui suget.</p>
                     <p>— Văd cu plăcere, observă Maiestatea Sa, că ai o sinceră admirare pentru armia mea.</p>
                     <p>— Sire, admirarea mea pentru dânsa este așa de adâncă, că în ochii mei armata este partea cea mai nobilă a nației, adevărata cavalerime din secolul nostru, căci religia sa e întemeiată pe cele mai sublime simțiri: onor, bărbăție, glorie și abnegare! Napoleon făcu semn de aprobare și, sculându-se de lângă birou, mă invită a mă apropia de-o mare hartă geografică întinsă pe peretele din fața ferestrelor.</p>
                     <p>— Vină, îmi zise Maiestatea Sa, de-mi arată configurarea provinciilor ocupate de români.</p>
                     <p>Atunci în vreme de un pătrar de oră debitai un curs întreg de geografie românească, arătând cu degetul mai întâi Principatele Unite, apoi Banatul, Transilvania, Bucovina și Basarabia, ce le înconjoară, apoi satele românești răspândite pe malul drept al Dunării, vorbind de omogenitatea poporului ce locuiește aceste părți ale Orientului, de rodirea pământului, de desimea pădurilor, de bogăția minelor, de tăria Carpaților ca punct strategic, de mulțimea râurilor etc., și sfârșii, zicând cu un entuziasm bine simțit:</p>
                     <p>— Vedeți, Sire, cât e de întinsă adevărata Românie, și ce Regat important ar constitui cu ale sale 9.000.000 de români, dacă Providența ar realiza visul și aspirările lor. Pus de o mână puternică în cumpăna politicii moderne, el ar hotărî pentru totdeauna soluția atât de grea a chestiei Orientului.</p>
                     <p>Împăratul ținti ochii săi pătrunzători asupra mea; apoi schimbând șirul convorbirii mă întrebă de am a pleca în curând la Londra?</p>
                     <p>— Cât mai în curând, Sire, răspunsei; căci afară de misia mea în Englitera, am însărcinare a merge și la Turin.</p>
                     <p>— Te îndemn dar, zise Maiestatea Sa, a nu întârzia nicidecum călătoria d-tale la Londra, căci acolo este adevăratul câmp al misiei d-tale. Aici ai găsit calea ușoară, fiind politica mea favorabilă chestiei Principatelor; însă la Londra vei găsi oarecare prevenții în contra alegerii Domnului, ce e considerată ca o călcare a Convenției și poate chiar ca un act de premeditare în contra integrității imperiului otoman. Misia d-tale e delicată și grea, însă nu pierde curajul. Mergi, pân’ a nu pleca, de te sfătuiește cu contele Walewski, și când vei ajunge la Londra, du-te de vezi pe ambasadorul meu, Duca de Malakof, care îți va da bune povățuiri.</p>
                     <p>— Sire, răspunsei pătruns de atâta bunătate, mă aștept la mari greutăți de înfruntat în Englitera, și chiar poate la o tristă neizbândă în negocierile mele, dar bunătatea ce mi-a arătat Maiestatea Voastră îmi dă curajul a aborda orice lupte, orice împrotiviri. Napoleon îmi făcu onorul neașteptat de a-mi da mâna, concediindu-mă, și replică:</p>
                     <p>— Cum te-i întoarce din Englitera, să vii la Tiuillerii. Mă închinai cu recunoștință. Împăratul adăugă:</p>
                     <p>— Scrie prințului Cuza că are toată simpatia mea, și arată compatrioților d-tale deplina mea satisfacere pentru actul politic ce au desăvârșit cu patriotism, curaj și spirit.</p>
                     <p>— Sire, replicai cu glasul cam tremurător, deie-mi voie Maiestatea Voastră a depune la picioarele sale mulțumirile românilor pentru aceste cuvinte atât de încurajatoare și totodată a-i expune nedumerirea critică în care ei se găsesc. Napoleon îmi făcu semn de a vorbi liber:</p>
                     <p>— Sire! Suntem un popor tânăr, fără nici o ispită de viață politică, și dar precum am fost luminați de un instinct providențial a face un act ce a atras laudele Maiestății Voastre, am putea comite și greșeli. Fie generoasă Maiestatea Voastră și binevoiască a ne arăta calea ce trebuie să urmăm. Noi în ora de față ne găsim în exaltarea izbândei. Am făcut un pas mare, care ne mândrește și ne împinge a păși tot înainte. Trebuie oare să cedăm acestei porniri entuziaste proclamând Unirea definitivă a Principatelor? Cu un singur cuvânt, cu un semn, Maiest. Voastră ne va conduce cât de departe sau ne va opri pe loc.</p>
                     <p>— Nu, răspunse împăratul; nu se cuvine acum deodată să faceți un al doilea pas, căci însași Franța, deși vă este favorabilă, nu v-ar putea apăra în contra acuzării de călcare a Convenției. Această Convenție este un act oficial european, subsemnat de șapte puteri; el trebuie respectat! În alegerea Domnului, românii au avut spiritul de a profita de o lacună ce există în Convenție, nefiind prevăzut cazul numirii aceluiași Domn în Principate; însă prin proclamarea intempestivă a Unirii ați răsturna deodată tot lucrul Congresului de Paris, și atunce chiar eu însumi nu aș mai putea să vă țin parte. Ceea ce se cuvine să faceți acum este să așteptați în liniște viitoarele Conferințe și să vă ocupați cu seriozitate de reorganizarea administrativă, financiară și militară a Principatelor. Cătați a vă recomanda Europei prin înțelepciunea reformelor din lăuntru, precum v-ați recomandat prin patriotismul de care ați dat dovadă, și vă pregătiți nu a silui evenimentele, ci a profita de cursul lor.</p>
                     <p>— Sire, întrebai, Maiestatea Voastră îmi permite de a scrie aceste prințului Cuza?</p>
                     <p>— Negreșit, răspunse împăratul, și-i veți adăuga că îl sfătuiesc să păstreze ordinul cel mai deplin în Principate! Pe urmă concediindu-mă cu o zâmbire binevoitoare îmi zise:</p>
                     <p>— A revedere după întoarcerea d-tale din Englitera. Mă închinai respectuos și ieșii din cabinetul împărătesc, încântat și transportat de grațiozitatea cu care Maiestatea Sa mă tratase timp de o oră. Salonul de alături era plin de persoane în cravate albe care așteptau audiențe de la împăratul. Ne salutarăm cu toții, și în sfârșit alergai la fratele meu pentru ca să-l însărcinez cu operația transportării armelor. În nime altul nu mă puteam încrede mai bine pentru o asemene misie delicată, care reclama o inteligență vie și unită cu o mare discreție.</p>
                     <p>A doua zi vizitai, pe contele Walewski, după ordinul împăratului. Excelența Sa mă povățui de a fi foarte restrâns în vorbă cu oamenii de stat ai Engliterei și de a susține alegerea prin argumente doveditoare de respectul românilor pentru Convenție și de a lor credință către suzeranitatea Înaltei Porți; apoi mă asigură că Duca de Malakoff va fi înștiințat prin telegraf de sosirea mea la Londra. Așadar, plecai din Paris seara la opt ore, după ce mai întâi am scris prințului Cuza toate detailurile audienței mele la împăratul și după ce am stenografiat toate cuvintele împăratului Napoleon, pentru ca să cunoască mai târziu românii cât de generos și de afectuos a fost pentru noi Napoleon III.</p>
                  </div>
                  <div type="div4" rend="P27">
                     <head>III</head>
                     <p>La întoarcerea mea din Englitera<note xml:id="ftn12" place="foot" n="12">Detailurile misiei mele la Londra se vor publica mai târziu [V. A.]</note>, unde misia mea avu o reușită satisfăcătoare, cerui audiență și mă prezentai îndată la palatul Tiuilleriilor după ordinul ce primisem de la împăratul. Napoleon se găsea în cabinetul său împreună cu mareșalul Vaillant, ministrul de război, și mă primi cu bunătatea sa obișnuită, mă onoră cu darea sa de mână și mă invită să iau un scaun; apoi, adresânduse către bătrânul mareșal, îi zise:</p>
                     <p>— Domnule ministru, vei ști că am dăruit zece mii de puști<note xml:id="ftn13" place="foot" n="13">Acele 10.000 de puști se găsesc în arsenalul din București [V. A.]</note> cu munițiile lor armatei române. Vei da ordinele necesare, pentru de a le ținea gata la dispoziția domnului A. care se însărcinează cu transportul lor. Totodată vei alege un număr de ofițeri instructori de toată arma, cu destinare pentru ei de a merge în Principate îndată ce va veni cererea oficială de la guvernul prințului Cuza. Mareșalul întrebă dacă nu ar fi necesar de a se trimite și un ofițer superior cu cunoștințe de înaltă strategie? Apoi, adresându-se de-a dreptul la mine, îmi zise:</p>
                     <p>— Aveți în țară oameni capabili de a purta comanda unei armate întregi și de a pune Principatele în stare de apărare la caz de nevoie?</p>
                     <p>— Avem, răspunsei, puțini tineri care au făcut studii militare, dar cărora le lipsește practica, experiența.</p>
                     <p>— Nu e destul, replică mareșalul. Pre cât înțeleg, aveți elemente de buni șefi de batalioane cel mult, iar nu încă de ofițeri superiori, de generali.</p>
                     <p>— Pe cine socotiți, domnule ministru, să însărcinăm cu asemene misie? întrebă împăratul.</p>
                     <p>Mareșalul stătu pe gânduri, iar împăratul îmi făcu întrebare dacă cunoșteam vreunul din ofițerii superiori care ar primi să meargă în Principate?... Numii pe generalul Rose, unul din cei mai bravi și mai tineri militari, ajunși la un grad așa de nalt prin meritele lor.</p>
                     <p>— Rose? replică Maiestatea Sa zâmbind, îmi trebuiește mie; nu pot să vi-l dau.</p>
                     <p>— Rose? adăugă mareșalul, bravo! Văd că știți a alege, însă Rose e necesar armatei franceze. Sire! Mă voi ocupa însumi a găsi un ofițer capabil pentru Principate și voi raporta îndată Maiestății Voastre.</p>
                     <p>Mareșalul se sculă, adunând într-un mare portofoliu mai multe hârtii de pe birou. Împăratul zise:</p>
                     <p>— Prea bine! Domnul A... se va adresa de acum de-a dreptul către d-voastră atât pentru arme cât și pentru ofițeri instructori.</p>
                     <p>— Sire! îndrăznii atunci a zice; deie-mi voie Maiestatea Voastră a cere o nouă grație în favoarea organizării armatei noastre.</p>
                     <p>— Care? întrebă Napoleon.</p>
                     <p>— Învoirea Maiestății Voastre de a se primi studenți români în școalele militare de la Saumur și de la Metz, precum și la școala politehnică, și a statului major.</p>
                     <p>La această propunere cam îndrăzneață mareșalul se întoarse repede spre mine, voind negreșit să facă o observare: însă împăratul nu-i dete timp, căci îmi acordă cererea cu generozitate, zicând ministrului ca să ia notă de dânsa. Bătrânul mareșal se închină și ieși din cabinet; atunci Napoleon se apropie de cămină. Își aprinse o țigaretă și mă întrebă care a fost rezultatul misiei mele la Londra? Mă grăbii a face în scurt istoricul audienței mele la lordul Malmersbury, ministrul Forign-Oficiului, și adăugai:</p>
                     <p>— Sire! Am buna sperare că Englitera va fi de opinia Maiestății Voastre în chestia Principatelor.</p>
                     <p>Napoleon mă ascultă cu atenție și curiozitate, apoi binevoi a mă felicita de rezultatul fericit ce obținusem și zise:</p>
                     <p>— Încât Franța și Englitera vor fi în acord, orice chestie e sigură de a triumfa.</p>
                     <p>După aceste cuvinte memorabile, M. Sa mă întrebă dacă în timp cât m-am găsit la Londra am observat vreun simptom de îngrijire în privirea complicărilor politice dintre Austria și Italia?</p>
                     <p>— Mai toate persoanele ce am cunoscut în Englitera, răspunsei, mi-au părut preocupate de iminența unui război austro-italian. Mi s-a făcut pretudindeni întrebare dacă în caz de agresie din partea Austriei, Franța ar merge în ajutor Piemontului; însă m-am ferit, Sire, de a emite vreo opinie personală în această chestie importantă.</p>
                     <p>— Ai văzut pe lord Palmerston?</p>
                     <p>— Nu, Sire, căci era absent din Londra; însă am făcut vizită lorzilor Clarendon și John Russel.</p>
                     <p>— Care e opinia lor asupra cauzei d-voastră?</p>
                     <p>— I-am lăsat în cele mai bune dispoziții pentru noi. Napoleon sună un timbru de argint. Șambelanul de serviciu intră și primi ordin de a trimite să cheme la Tiuillerii pe contele Walewski. Pe urmă Maiestatea Sa, așezându-se lângă birou, mă întrebă dacă cunoșteam armia austriacă?... etc.</p>
                     <lg>
                        <l>. . . . . . . . . . . . . . . . . . . . . . . . . . . . . . . . . . . . . . . . . . . . .<note xml:id="ftn14" place="foot" n="14">Acele 10.000 de puști se găsesc în arsenalul din București [V. A.]</note>
                        </l>
                     </lg>
                     <p>În sfârșit, împăratul se informă despre rămășițele arheologice ale romanilor în țările noastre precum: monumente, medalii, inscripții, urme de lagăre etc. și, aducând conversația asupra limbii noastre, mă invită să scriu o frază românească pe o coală de hârtie, pentru ca să poată judeca despre latinitatea ei.</p>
                     <p>— Iată, Sire, am zis, două versuri dintr-un cântec popular păstrat în România de pe timpul unchiului Maiestății Voastre, Napoleon I, și am scris:</p>
                     <lg>
                        <l>Bunăparte nu-i departe,</l>
                        <l>Vine să ne dea dreptate!</l>
                     </lg>
                     <p rend="justify">Împăratul cunoștea acest cântec, căci la 1855 răposatul Ioan Voinescu, unul din exilații de la 1848, luându-l de la mine, îl comunicase împreună cu traducerea lui bibliotecarului împărătesei Eugenia. Maiestatea Sa părea a se interesa mult la acel glas depărtat din fundul Carpaților, care celebra legenda napoleoniană. Această a doua audiență ținu o jumătate de oră, în care m-am convins și mai mult de simțirile, pot zice, părintești ale împăratului pentru români; apoi concediindu-mă, Maies. Sa îmi zise cu multă bunătate:</p>
                     <p>— Știu că ai să pleci în curând la Turin. Observă, cât vei fi în Piemont, starea spiritelor, și când te-i întoarce la Paris, vină iar la Tiuillerii ca să-mi comunici observările d-tale. Mă închinai respectuos și, întors la hotel, îmi făcui pregătirile de plecare în Italia.</p>
                  </div>
                  <div type="div4" rend="P27">
                     <head>IV</head>
                     <p rend="justify">. . . . . . . . . . . . . . . . . . . . . . . . . . . . . . . . . . .</p>
                     <p>După săvârșirea misiei mele în capitala Piemontului, plecai la Genova. Drumul de fier trece prin acea vale minunată care se întinde la poalele Alpilor până-n Marea Mediterană, unindu-se cu câmpiile atât de mănoase al Lombardiei de la malurile Tesinului până la poalele Apeninilor. Acea cale ferată pune în comunicație Turinul și Genova prin Alexandria, oraș întărit cu fortificații gigantice și așezat la confluentul râurilor Bormida și Tanaro. Viaducurile, tunelurile, podurile aruncate pe torentele Scrivia și Traversa între Genova și Novi sunt demne de a fi considerate ca zidiri romane.</p>
                     <p>Am vizitat Genova cu mult interes, căci acest oraș păstrează încă sigiliul evului mediu. Am admirat palatele acelea înalte care încununează amfiteatrul portului și împodobesc străzile Balbi, Nuova, Nuovissima etc.; piața Carlo Felice, pe care este clădit teatrul ce poartă același nume; palatul ducal, vechea reședință a Dogilor, catedrala zidită în marmură albă și neagră; primblarea numită Acqua Sole etc. și mai cu seamă am rămas încântat de acea culoare locală, de acel aspect măreț, ce amintește epoca înfloririi și a puterii fostei republici genoveze.</p>
                     <p>De aici m-am îmbarcat pe un mic vapor, care m-a transportat în 12 ore la Nița, acel caravanserai feeric, ridicat pe malul Mediteranei pentru pătimașii bogați ce vin să cumpere în timp de iarnă razele binefăcătoare ale soarelui. De la Nița, luând un elegant cupeu înhămat cu cai de poștă, m-am îndreptat spre Marsilia și am trecut prin vestita și poetica vale a Canei, a cărei vegetație se compune de măslini, rodii, lauri, portocali și lămâi. Între Marsilia și Paris nu m-am oprit decât la Avinion pentru ca să vizitez pe generalul Rose, ce comanda garnizoana și vechiul palat al Papilor, astăzi transformat în cazarmă. Generalul mi-a promis că se va ocupa în curând cu redactarea unui proiect de reorganizare a armatei române, și, din parte-mi, nu găsii mai bun chip de a-i mulțumi, decât repetându-i cuvintele măgulitoare ce rostise împăratul despre dânsul.</p>
                     <p>Când am sosit la Paris, am constatat o mare tulburare în lumea politică. Neînțelegerile dintre Austria și Piemontul luaseră de câteva zile un caracter amenințător; războiul părea iminent, căci regimentele austriace se înaintaseră până la hotarele Sardiniei și se pregăteau a trece Tesinul. Mă prezentai la Palatul Tiuillerii și fusei introdus îndată în cabinetul împăratului. M. Sa veni din salonul de alături și-mi zise:</p>
                     <p>— Domnule A., nu pot să-ți dau astăzi decât zece minute, căci prezidez consiliul mareșalilor. Ce veste îmi aduci din Italia? Cum ai aflat spiritele în Piemont?</p>
                     <p>— Sire! răspunsei; Maiestatea Sa regele Victor Emanoil e gata de luptă și contează pe ajutorul Maiestății Voastre. Nația italiană de la nord e decisă a secunda voința regelui. Ceea ce m-a convins despre hotărârea poporului este că nu am văzut ca la 1848 manifestări de un entuziasm teatral, ilustrate cu steaguri, cu eșarpe tricolore, cu cocarde și cântece patriotice, ci un entuziasm tăcut, adânc, întunecos, pot zice, ca un cer negru înainte de furtună. Piemontezii așteaptă numai un semn pentru ca să pășească înaintea dușmanului și țintesc ochii pe vârfurile Alpilor ca să zărească stindardul glorios al Franței.</p>
                     <p>— Bine, replică împăratul, îl vor zări în curând. Eu plec peste trei zile în Italia. Acum un singur lucru cer numaidecât de la prințul Cuza: menținerea ordinului celui mai deplin în Principate pe cât timp va ținea războiul de peste Alpi.</p>
                     <p>— Voința Maiestății Voastre, Sire, va fi împlinită, răspunsei închinându-mă.</p>
                     <p>— Voiesc asemenea să faci cunoscut românilor că sunt mulțumit de ei și că mă voi îngriji totdeauna de soarta lor. Astăzi poziția politică a Principatelor e asigurată prin diversele interese ale Puterilor, căci Rusia le va apăra în contra Turciei, Englitera și Austria în contra Rusiei, și Franța în contra tuturor. Organizați-vă în liniște, dezvoltați resursele voastre financiare, agricole și militare și așteptați cursul evenimentelor în pace.</p>
                     <p>— Vom urma, Sire, instrucțiile Maiest. Voastre. După această mică, dar importantă convorbire, Napoleon se apropie de mine și mă întrebă zâmbind cu blândețe:</p>
                     <p>— Nu mai ai nimic a-mi cere pentru țara dumitale? La această întrebare făcută cu un glas atât de încurajator, o idee luminoasă îmi trecu prin minte:</p>
                     <p>— Sire! răspunsei, am două cereri de făcut, însă nu îndrăznesc...</p>
                     <p>— Grăiește! replică împăratul.</p>
                     <p>— Cea dintâi, Sire, este ca guvernul Maiestății Voastre să admită înființarea în Paris a unei agenții oficioase a Principatelor Unite.</p>
                     <p>— Și a doua?</p>
                     <p>— A doua, Sire, este învoirea Maiestății Voastre pentru francezi ca să poată primi și purta decorațiile ordinului ce prințul Cuza are de gând a institui.</p>
                     <p>Napoleon stătu puțin a se gândi. Cererea aceasta din urmă țintea la nu mai puțin decât la recunoașterea suveranității Principatelor, căci un decret împărătesc, publicat de vreo doi ani, autoriză pe francezi a primi decorații numai de la statele independente și suverane. Cu toate acestea, împăratul în marinimia lui se uită la mine cu blândețe, îmi dete mâna și răspunse:</p>
                     <p>— Încuviințez cererile prințului Cuza și promit să-i trimit ordinul Legiunii de Onoare, îndată ce mă voi întoarce din Italia.<note xml:id="ftn15" place="foot" n="15">Diverse evenimente au împiedicat realizarea acestei promiteri [V. A.]</note>
                     </p>
                     <p>Mă închinai pătruns de recunoștință și făcând în mine cele mai sincere urări pentru gloria Franței și pentru păstrarea zilelor lui Napoleon.</p>
                     <p>A treia zi în adevăr asistai la plecarea împăratului din Paris.</p>
                     <p>Maiestatea Sa în uniformă de general și, având pe grațioasa împărăteasă la dreapta sa, ieși din curtea palatului într-o caleașcă cu patru cai. Strada de Rivoli era ticsită de lume care striga cu frenezie: „Trăiască împăratul! Trăiască împărăteasa !“ Caleașca înainta în pasul cailor. Unii din privitori, animați de un entuziasm nestăpânit, se suiau pe scara trăsurii ca sa dea mâna cu împăratul și răcneau:</p>
                     <p>— Mergi, Sire, și de vei avea nevoie de noi, cheamă-ne; vom alerga cu toții.</p>
                     <p>Napoleon zâmbea, iar împărăteasa uimită avea ochii plini de lacrimi.</p>
                     <p>Astfel plecarea salvatorului Italiei din Paris a avut caracterul unui adevărat triumf.</p>
                     <p rend="center">. . . . . . . . . . . . . . . . . . . . . . . . . . . . . . . . . . .</p>
                     <p>Iată relația audiențelor mele la palatul Tiuileriilor, relație din care sunt obligat a omite multe părți de un mare interes, dar pe care conveniențele politice actuale nu-mi permit a le publica. În cursul misiilor mele am găsit pretutindeni laude și simpatii pentru români; pretutindeni am primit cele mai favorabile promiteri. Deie Domnul ca să știm a profita și a ne arăta demni de ele!</p>
                     <p>În adevăr, un popor necunoscut până ieri nu poate sa aibă mai mult noroc! Și un reprezentant al lui nu poate avea o primire mai onorabilă în palatele regale, decât aceea ce am întâmpinat în Franța și în Italia, în numele Nației Române!</p>
                  </div>
               </div>
               <div type="div3" rend="P26">
                  <head>Misia mea la Londra — Mareșalul Pelissier — Lordul Malmersbury<lb/>(1859)</head>
                  <p>Comunicațiile între Paris și Londra se fac astăzi cu o mare răpejune. Zece ore sunt de ajuns spre a te transporta din capitala Franței la Calais, de la Calais pe mare la Douvres și de la Douvres cu drumul de fier în capitala Engliterei. Vaporul era plin de călători ce se întorceau din toate unghiurile lumii, iar dintre toți cel mai interesant în ochii mei era un John-Bull scurt, gros, roș la față ca o rodie, roș la păr ca un morcov și care venea tocmai de la Honcong în primblare... O primblare de trei luni de la China prin India!... Fericit roșcovan!</p>
                  <p>Sosind la Londra am scris îndată lordului Malmersbury, ministrul afacerilor străine, înștiințându-l că sunt însărcinat de prințul Cuza a-i aduce o scrisoare autografă și rugându-l să binevoiască a-mi acorda o audiență. Totodată am trimis și două bilete lorzilor Clarendon și John Russel de la care reclamam favoarea de a fi primit ca trimis extraordinar al prințului. Voiam a cere asemenea primire și de la lordul Palmerston, însă acest mare personaj lipsea din Londra.</p>
                  <p>Răspunsurile dorite îmi veniră numai după o săptămână de lungă așteptare, timp de care profitai pentru a face vizita mea ducelui de Malacoff, ambasadorul Franței, și pentru a mă primbla ca un simplu turist prin toate părțile orașului.</p>
                  <p>Palatul ambasadei franceze se află lângă poarta principală a lui Hyde-Parc, pe strada Piccadily. Mă prezentai a doua zi după sosirea mea la Londra și fusei introdus într-un mare salon-cabinet unde găsii pe ducele de Malacoff. Mareșalul Pelissier, al cărui nume s-a ilustrat prin luarea Sevastopolului, este un om mic de stat, însă are umeri largi și zdraveni; părul său e cărunt și tuns scurt; figura lui energică exprimă un caracter de bronz. El e tipul militarului francez ars de soarele Africii și oțelit de focul războaielor. Când intrai în acel cabinet lung și spațios, un câine de Terre-Neuve ce ședea culcat lângă mareșalul, cu capul pe genunchii lui, se sculă, veni spre mine, se ridică pe labele de dinapoi și rezemă cele de dinainte pe pieptul meu. Dihania aceea neagră era mare cât un urs!</p>
                  <p>— Nu vă temeți, dnule A... zise ducele răspunzând salutării mele.</p>
                  <p>— N-am frică de câini, dnule Mareșal, replicai, căci îmi sunt foarte dragi.</p>
                  <p>Ca și când ar fi înțeles cuvintele mele, câinele începu a se gudura sub dezmierdările ce-i făceam, apoi, ascultând de porunca stăpânului sau, el merse încet la fereastră și se puse a privi în Hyde-Parc.</p>
                  <p>După complimentele obișnuite, ilustrul mareșal îmi zise:</p>
                  <p>— Ați venit la Londra spre a susține evenimentele din Principate?... Rolul D-voastră e greu și chiar displăcut, căci miniștrii reginei sunt foarte preveniți contra actelor ce ați desăvârșit în Camerele din Iași și din București.</p>
                  <p>— O știu, dnule Mareșal; Maiestatea Sa împăratul și contele Walewski m-au luminat asupra greutății misiei mele, însă am speranță ca, prin ajutorul povățuirilor ce veți binevoi a-mi da, voi reuși a combate prevențiile cabinetului englez.</p>
                  <p>— Cu greu! Cauza d-voastră a fost răstălmăcită aici cu multă dibăcie de ambasadorul Turciei, dnul Musuri.</p>
                  <p>— Nu mă îndoiesc de aceasta, căci dl Musuri e fanariot, și în toate nenorocirile țării mele, în toate persecutările ce au pătimit românii, cei mai neîmpăcați agenți au fost fanarioții.</p>
                  <p>— Se poate, însă nu trebuie să vorbiți astfel cu miniștrii englezi. Aici politica de simțământ nu-și are loc. Grăiți-le pozitiv și cătați a le arăta că interesele Engliterei sunt legate cu chestia actuală a Principatelor; probați-le că sunteți oameni practici și că voiți a respecta tractatele ce aveți cu Imperiul Otoman, altminteri veți pierde timpul în zadar.</p>
                  <p>— Vă mulțumesc, dnule duce, pentru aceste povățuiri și vă încredințez că voi profita de ele. Convorbirea mai urmă câtva timp asupra acestui subiect, apoi își luă zborul spre țărmurile Crâmului, unde văzusem întâia oară pe mareșalul Pelissier, în timpul războiului.</p>
                  <p>— Ați fost la Crâm? mă întrebă mareșalul.</p>
                  <p>— Am fost, după luarea Sevastopolului, și am găzduit la colonelul de Vernon în cartierul general, alăture cu locuința Excelenței Voastre.</p>
                  <p>— Și de ce nu v-ați prezentat mie?</p>
                  <p>— N-am îndrăznit, fiindcă aveam de tovarăș un jurnalist.</p>
                  <p>— A! Dacă-i așa... bine ați făcut, zise râzând mareșalul Pelissier, care nu putea suferi jurnaliștii. El pretindea că un jurnalist indiscret poate să fie pernicios asemenea unui spion în cursul unei campanii; de aceea cât a comandat asediul Sevastopolului el dase ordin a nu se primi jurnaliști pe țărmurile Crâmului ocupate de armia franceză.</p>
                  <p>Luându-mi adio de la ducele de Malacoff, mă dusei să fac o primblare în Hyde-Parc.</p>
                  <p>Acest parc întins cât o moșie și verde ca smaraldul era plin de echipajuri strălucite cu câte doi sau patru cai înhămați à la Daumont, cu câte unul sau doi lachei purtând peruci pudruite; cât pentru birje nu se zărea nici una, căci Hyde-Parcul fiind o primblare aristocrată, birjele sunt oprite de a intra în el; și prin urmare cine nu are caleașca sa proprie se vede silit a mări numărul pietonilor ce se înșiră de-a lungul aleii Amazoanelor. Spectacol răpitor!</p>
                  <p>Cele mai frumoase fiice ale Engliterei pe caii cei mai frumoși de călărie trec în zbor ca niște visuri grațioase. Amazoanele, cu obrajii îmbobociți ca niște trandafiri, îndeamnă caii cu glasul lor armonios, iar fugarii înfocați de alergare joacă în loc, nechează, se alintă sub dezmierdările mâinilor albe, și bieții pietoni stau într-un extaz destul de comic, în prezența acelui vârtej fermecător de grații, de tinerețe și de eleganță.</p>
                  <p>Duminicile în Englitera sunt consacrate religiei; locuitorii se ocupă cu citirea Bibliei în sânul familiei; toate trebile încetează, toate dughenile se închid, toate petrecerile zgomotoase sunt oprite, încât orașele, de la cele mai mici până la cele mai mari, devin triste și nesuferite pentru un străin.</p>
                  <p>Mă agățai, în cea întâi duminică după sosirea mea în Londra, pe un omnibus care mergea la Rișmond.</p>
                  <p>Rișmond este un rai de verdeață! Parcul său e vestit între cele mai minunate din lume, însă ce mi-a plăcut și mai mult decât parcul, este amfiteatrul de culmi coronate cu case de țară ce se ridică pe malul Tamisei. Acele case numite cottage au o arhitectură variată și elegantă care formează un tablou încântător. Grădinile lor se coboară până în apă cu buchete de copaci, cu straturi de flori și cu verzi covoare de gazon frumos ca o catifea. Mulțime de luntrișoare înguste pluteau pe oglinda Tamisei legănând copilași bălăiori și trandafirii la față; altele erau conduse de tinere și răpitoare misses, adevărate figuri de keepseak. Spectacol poetic ce încântă privirea și face a crede la realizarea visului de perfecție a omenirii! Cine îl vede nu se poate opri ca să dorească de a trăi și a muri în acel loc de liniște, în sânul acelei naturi zâmbitoare! Petrecui o mare parte a zilei pe malul Tamisei, căci nu mă puteam despărți de acea priveliște poetică, și plecând la Londra spre seară, am vizitat în treacăt grădina botanică numită Kew (kiu), unde sunt de admirat un turn chinezesc și mai multe sere de fier și de cristal. În una din acestea revăzui vestita plantă tropicală Victoria ale cărei frunze sunt largi și rotunde ca niște mari tipsii, precum și grădinarul ce se ocupă special de cultura ei. Acest grădinar trăiește cu planta sa favorită într-o atmosferă de treizeci grade de căldură; el o clocește cu ochii pentru ca să o vadă înflorind, și când planta răspunde la dorința lui, el are mulțumirea de a primi vizita întregii populații din Londra. Adevărul e că toți englezii vin să admire floarea îmbobocită, însă grădinarul se măgulește că o mare parte din admirarea compatrioților săi este pentru dânsul, și astfel el se simte omul cel mai mulțumit din regatul Britaniei.</p>
                  <p>La anul 1851, când am fost cu fratele meu la cea întâi Expoziție, Victoria se găsea în deplină înflorire. Fratele meu întrebă pe grădinar dacă planta avea nevoie totdeauna de o așa fierbinte temperatură.</p>
                  <p>— Oh, yes! răspunse grădinarul cu un aer de profesor de botanică.</p>
                  <p>— Și d-ta trăiești necontenit în această atmosferă tropicală?</p>
                  <p>— Oh, yes!</p>
                  <p>— Ia seama, dnul meu, să nu crești și d-ta odată cu planta, fiind expus la același regim, și tot crescând pe tot anul, să te trezești într-o zi mare cât un uriaș.</p>
                  <p>Grădinarul, mic de stat ca Ghemiș din baladă, trânti niște hohote care produseră un adevărat cutremur în seră, și de atunci el spune la toți vizitatorii că s-a închis la căldură înadins pentru ca să dobândească proporții gigantice; însă, departe de a crește, sărmanul! nu face decât să scadă, și de va urma tot astfel cu scăderea, peste câțiva ani el are să ajungă a fi piticul cel mai pitic din Englitera.</p>
                  <p>Întorcându-mă la Murley-otel, Trafalgar Square, unde ședeam, prin șirul acel de străzi care nu se mai sfârșesc și care poartă numele de Piccadily, Regent-Street, Oxford-Street, Pall-Male etc., găsii un bilet de la secretarul lordului Malmersbury prin care mi se anunța că voi fi primit de Excelența Sa dnul ministru, a doua zi la o oră după amiază, însă nu ca o persoana oficială, nefiind încă recunoscută alegerea domnitorului, etc.</p>
                  <p>Acest bilet foarte categoric mă puse pe gânduri și îmi dete oarecum cheia politicii engleze în privirea Principatelor. Împăratul Napoleon îmi făcuse onorul de a mă primi ca pe un ministru, lordul Malmersbury nu voia a-mi recunoaște nici un caracter de oficialitate, ci mă reducea la rolul simplu de un trimis particular. Poziția mea devenise foarte delicată; însă nu era loc de a da îndărăt; trebuia să merg înainte și să sacrific amorul propriu personal în interesul cauzei noastre comune.</p>
                  <p>În sfârșit sosi ziua, sună ora întâlnirii mele cu lordul Malmersbury! Mergând la Forign-Office, secretarul ministerului mă introduse în cabinetul Excelenței Sale. Mă găsii în față cu un personaj nalt, demn și sever, cărui adresai următoarele cuvinte:</p>
                  <p>— Mylord, am fost însărcinat de înălțimea sa prințul Cuza a vă aduce această scrisoare pe care Vă rog să o primiți. Lordul Malmersbury pân-a nu lua scrisoarea îmi observă ca dacă mi-a acordat o audiență a făcut-o ca pentru o persoană particulară, iar nu ca pentru o persoană oficială, fiindcă titlul de Domn nu a fost recunoscut de Puteri colonelului Cuza; că prin urmare însăși scrisoarea ce-i prezentam o primește ca de la simplul colonel, și nu ca de la prințul Cuza.</p>
                  <p>— Binevoiți, îi răspunsei, a o primi ca de la colonelul Cuza, scrisă pe tron.</p>
                  <p>— Mă iertați, replică lordul, conveniențele diplomatice nu-mi permit a considera încă pe colonelul Cuza decât ca simplu colonel, nici a privi această scrisoare decât ca scrisoarea particulară a unui colonel.</p>
                  <p>— Fie, zisei; aveți însă bunătate a o primi pentru ca să nu fiu silit a o duce înapoi la Moldova.</p>
                  <p>Excelența Sa o luă, însă nu o deschise dinaintea mea, ci o puse într-o cutie, lăsând un colț al scrisorii ieșit afară, și mă încredință că o va citi mai târziu cu toată luarea-aminte. După această operație, mă invită să mă pun pe un scaun și se așeză pe jilțul de lângă biroul său.</p>
                  <p>Se făcu o scurtă tăcere, după care lordul luă cuvântul cu un ton foarte sever și zise:</p>
                  <p>— Domnul meu... cele de pe urmă evenimente din Principate au avut un caracter de neorânduială și de dispreț pentru Convenție, care ne-au surprins din partea unui popor ce invocase protecția puterilor occidentale. Sub înrâurirea unui partid violent, voturile Camerelor s-au rătăcit din calea prescrisă și au ridicat același Domn pe ambele tronuri ale Principatelor, act contrar Convenției care stipulează că fiecare Principat va avea prințul său stăpânitor! Acest act nu poate fi aprobat de guvernul Maiestății Sale Regina Engliteriei, căci afară de caracterul său ilegal, el țintește la lovirea intereselor Curții Suzerane; el amenință integritatea Imperiului Otoman prin o lucrare tainică și revoluționară ce caută a dezlipi Principatele de acest imperiu. Domnul meu, românii au comis o mare greșeală politică, căci prin nerăbdarea lor, prin dorul de independență ce-i domină, prin visul de cuceriri cu care se îngână, ei nu numai că nu vor câștiga nimică, dar încă vor pierde simpatiile Europei. Englitera, de a cărei bunăvoință Principatele au avut bune dovezi, se vede astăzi silită a face mari rezerve în privirea lor, fiindcă ele au trecut peste limitele prerogativelor acordate lor, alegându-și un singur Domn și pregătindu-se, pe cât știu, a proclama Unirea lor definitivă. Rapoartele ce am primit de la Constantinopol nu-mi lasă nici o îndoială despre spiritul revoluționar ce animă pe români și vă declar, domnul meu, că Englitera nu poate suferi dezvoltarea unui asemenea spirit periculos într-un stat aliat; de aceea nu e dispusă a recunoaște alegerea colonelului Cuza ca Domn pe ambele provincii.</p>
                  <p>În fața unei asemenea formale declarări, inspirată de cuprinsul unor rapoarte calomniatoare țării mele, mă cuprinse o dureroasă indignare. Îmi ridicai fruntea privind drept în ochii ministrului și răspunsei cu o liniște perfectă:</p>
                  <p>— Mylord, rapoartele de la Constantinopol cuprind acuzări foarte grave în contra nației mele, dar nu mă miră fiind venite de la Constantinopol, unde chestia Principatelor e rău înțeleasă. Dați-mi voie dar a răspunde la acele învinovățiri pe care le-am disprețui dacă ele nu ar fi de natură a ne lipsi de simpatia și protecția Guvernului binevoitor al Engliterei. Acei ce au interes a compromite cauza noastră au răspândit vorbe mari, pentru ca să fie crezuți mai bine, și au atribuit românilor planuri gigantice, care, norocire pentru noi, sunt astfel de rău inventate încât ele cad și dispar sub ridicol. Ei au zis că ne hrănim cu visuri de independență absolută, că țintim la răsturnarea Imperiului Otoman, că avem proiecte de mari cuceriri și celelalte. Pentru ca să susție asemenea idei, negreșit ei trebuie să creadă că noi nu am avea nici o cunoștință de interesele noastre, și tocmai aceasta probează sărăcia imaginației lor. Toate popoarele au un simț instinctiv de nevoile și de conservarea lor. Românii asemenea au acel simț mântuitor și cred din vechime într-acest adevăr politic, adică: că soarta lor e strâns legată cu soarta Imperiului Otoman, că integritatea țării lor e atârnată de integritatea teritoriului turcesc. Pieirea ce i-a amenințat pân-acum nu se află peste Dunăre, și prin urmare ei s-au arătat totdeauna credincioși Curții Suzerane. Istoria însăși o probează: la 1821, când a intrat Ipsilanti în Moldova ca să înceapă revoluția grecească, din porunca împăratului Alexandru al Rusiei, luat-au românii armele împotriva turcilor? Nu, deși proclamațiile lui Ipsilanti erau redactate în numele religiei și al independenței. Din contra, ei se răsculară contra grecilor care sub steagul libertății făceau prădăciunile cele mai barbare. Mai târziu, la 1828, când Rusia a declarat război Turciei, când armiile sale au cuprins Principatele, luat-au parte românii la acel război în contra suzeranului? Nu, ei au suferit în tăcere toate relele unei ocupații de șapte ani. Douăzeci de ani mai pe urmă, la 1848, când toată Europa, afară de Englitera, a fost zguduită de paroxismul revoluționar, care a fost caracterul mișcării din Principate? Românii au ars în piața publică Reglementul Organic impus de Rusia și au strigat: jos protectoratul moscălesc și să trăiască Sultanul! Divanul adhoc, la care a asistat Sir Henry Bulwer, comisarul englez, manifestata vreo dorință contra intereselor Turciei ? Nicidecum; el a cerut Unirea cu un Domn străin și respectarea tratatelor cu Înalta Poartă. În sfârșit acum, cu prilejul alegerii Prințului, care a fost cea întâi lucrare a Camerelor? Cererea de investitură la Constantinopol! Ce probează toate aceste acte? Spiritul revoluționar al românilor împotriva Sultanului sau dorința lor de a sta lipiți de Imperiul Otoman pe baza tratatelor? Judece însăși Excelența Voastră. Că românii au visuri de independență, cine poate să-i mustre? Este oare oprit unei nații deștepte de a dori îmbunătățirea soartei sale, și încât acea nație se poartă cu înțelepciune și nu atacă interesele nimănui, merită ea oare de a fi osândită? Iar că românii visează cuceriri, această invenție e cu atât mai sublimă că de la sublim la ridicol nu e decât un pas. Cuceriri? Cu ce? Cuceriri? Care? Nu cumva ei voiesc să încorporeze Rusia sau Austria, sau Turcia Europei, de care sunt înconjurați, ca un pitic intre trei uriași? Poate că țintesc mai departe? La cucerirea Parisului, a Londrei? Cine știe? Pe o asemenea cale de glumă toate presupunerile sunt permise. Lordul Malmersbury începu a zâmbi, și-mi făcu semn să urmez, dând o mare atenție la cuvintele mele.</p>
                  <p>— Intr-adevăr, mylord, urmai după o scurtă pauză, este o cucerire la care aspirăm cu o vederată ambiție, mai cu seamă de la anul foametei Irlandei; singura cucerire despre care negreșit Musurii din Constantinopol și din Londra nu au pomenit în rapoartele lor; vreau să zic cucerirea bogățiilor noastre teritoriale, cucerirea deplinei libertăți de a dezvolta lucrul pământului nostru, cu gând de a schimba produsele agricole ale țării românești pe acelea ale manufacturii engleze. La 1846, când foametea Irlandei a fost ușurată prin ajutorul grânelor din Principate, Parlamentul britanic a răsunat de un mare adevăr; s-a zis atunci că Principatele Dunării sunt magaziile de abundență ale Engliterei! Noi voim a consacra acest adevăr și a profita de rodul pământului nostru spre a introduce la noi, prin canalul schimbului comercial, confortul civilizației reprezentat de produsele minunate ale industriei engleze. Dacă o asemenea ambiție, dacă un asemenea dor de cuceriri sunt simptome revoluționare, apoi merităm în adevăr a pierde simpatiile și protecția Guvernului Grațioasei Sale Maiestăți. Lordul Malmersbury avu bunătatea a răspunde că încât românii se vor ocupa de îmbunătățirile dinlăuntru și de dezvoltarea comerțului lor, Englitera le va conserva stima ce merită oamenii practici; însă, adăugă lordul:</p>
                  <p>— Cum se face că un popor insuflat de idei sănătoase s-a alunecat a uita respectul cuvenit unui act oficial european, al Convenției, alegând un singur Domn pentru ambele Principate ?</p>
                  <p>— Mylord, răspunsei, actul alegerii săvârșite de români este din contra cel mai mare semn de respect al lor către Convenție și către înaltele Puteri ce au subscris-o.</p>
                  <p>— Cum asta? întrebă ministrul zâmbind.</p>
                  <p>— Dați-mi voie să mă explic. Acea Convenție poate fi sau avantajoasă, sau neavantajoasă intereselor Principatelor; prin urmare, românii sunt în dreptul lor sau de a o aplica în țară, sau de a nu o aplica, și în cazul din urmă Europa generoasă i-ar lăsa în voia lor, căci în epoca de astăzi legile nu se mai impun cu sila popoarelor. Pân-a nu li se da noua Convenție, românii aveau Reglementul Organic; ei puteau dar alege între aceste două șarte, și, găsind lucrarea Conferințelor de la Paris neaplicabilă, să o lase deoparte și să urmeze a se guverna după regimul trecut. Dacă am fi urmat astfel, atunci negreșit că am fi probat o lipsă flagrantă de respect către marile Puteri ce au binevoit a se ocupa de soarta noastră; însă ce am făcut noi? Plini de recunoștință către Ele, am primit Convenția cu entuziasm și am voit să o aplicăm în conștiință, mai cu seamă că ea părea a cuprinde elementele de realizarea dorințelor noastre, a Unirii. Ei bine, Mylord, vă mărturisesc că de la cele întâi pasuri pe calea regimului nou, am înțeles, cu toată simplicitatea noastră de țărani ai Dunării, că am intrat nu pe un drum neted, ci în sânul unui labirint îngrozitor, un labirint din care desfid pe oamenii de stat cei mai practici ai Engliterei și ai Franței de a putea ieși. Și în adevăr, Mylord, ce garanție de bună orânduială și de progres înfățișează un regim guvernamental în care dominează influențele contrare a cinci puteri independente una de alta: doi Domni, două Camere și o Comisie centrală! Cum se va acorda pășirea Principatelor către Unire, cu voințele, cu interesele de dinastie a doi Prinți, cu spintec de partid, cu luptele parlamentare a două Camere, și cu rolul de legislator, cu dreptul nelămurit de control al Comisiei centrale? Ca și când s-ar fi înhămat cinci cai la o trăsură, trei dinainte, doi îndărăt, care, trăgând în două părți contrare, rup hamurile și sfărâmă trăsura. Cu toate acestea, noi nu ne-am descurajat; deciși de a arăta bunăvoință din parte-ne, și respectul nostru către actul oficial al Europei, am cercat a simplifica resorturile mașinii guvernamentale spre a o pune în stare de a funcționa mai ușor. Ne-am rezemat dar pe o maximă a codului politic ce declară că tot ce nu-i oprit este permis, și văzând că Convenția nu ne oprește de a alege același Domn în ambele Principate, am înlesnit aplicarea ei prin reducerea numărului puterilor constituționale ale noului nostru regim. În loc de cinci, precum am avut onorul a vi le enumera, domnule ministru, le-am redus la patru; adică în loc de cinci cai rău înhămați, am lăsat numai patru, destinați a trage cu toții înainte spre a urni carul statului. Carul e greu într-adevăr, calea e nebătută, plină de piedici, caii nu sunt încă bine deprinși, dar în sfârșit, cu chipul acesta, nu suntem amenințați de a sta locului; cu chipul acesta procedăm măcar cât de încet la aplicarea stipulațiilor Convenției și probăm respectul nostru pentru voința marilor Puteri.</p>
                  <p>Lordul Malmersbury stătu puțin a gândi, apoi zise:</p>
                  <p>— Se poate ca Convenția sa aibă oarecare defecte, căci nu e lucru ușor de a face legi pentru țări depărtate, însă trebuie să credeți că intențiile Puterilor au fost toate în favorul d-voastră.</p>
                  <p>— Noi o credem, Mylord; de aceea am acceptat noua legiuire fără a da semne de vreo nemulțumire, însă e cu drept ca și Puterile să ne creadă.</p>
                  <p>După aceasta, conversația se întinse asupra vârstei și caracterului colonelului Cuza, precum și asupra nemulțumirii ce ar fi produs în Principate suirea sa la domnie după cuprinsul rapoartelor făcute de partizanii separatismului, turci, greci și austrieci.</p>
                  <p>Încredințai pe dnul ministru că cea mai mare liniște domnește în țară, că entuziasmul locuitorilor români e nemărginit și că de la 5—24 ianuarie Principatele, departe de a fi în doliu, sunt în sărbătoare și așteaptă cu toată încrederea de la dreptatea Puterilor mari recunoașterea actului patriotic ce au desăvârșit.</p>
                  <p>La aceste cuvinte lordul se sculă, se uită la mine cu o expresie de figură mult mai blândă și zise:</p>
                  <p>— Dnule A... sunt foarte mulțumit de vizita D-voastră și de informările ce mi-ați dat asupra evenimentelor din țara dvoastră. Englitera e patria libertății și prin urmare ea nu are nici un interes de a se împotrivi la dezvoltarea fericirii și a libertății altor nații. Dacă este adevărat, precum m-ați încredințat, că aspirările românilor nu sunt contrare intereselor Imperiului Otoman, că ei vor să păstreze legăturile lor cu Curtea Suzerană, că gândul lor e de a respecta Convenția și de a se ocupa, ca oameni înțelepți și practici, de îmbunătățirea instituțiilor dinlăuntru, vă declar cu lealitate că Guvernul Maiestății Sale vă va da cele mai vii probe de a sa stimă și bunăvoință. El va arăta chiar în viitoarele conferințe cele mai favorabile dispoziții în chestia alegerii prințului Cuza.</p>
                  <p>— Vă mulțumesc, Mylord, în numele compatrioților mei, răspunsei închinându-mă, și adaug mulțumirile mele personale pentru bunătatea cu care m-ați ascultat și mai cu seamă pentru grațiozitatea cu care ați dat chiar acum titlul de Prinț colonelului Cuza.</p>
                  <p>Excelența Sa zâmbi și-mi dete mâna, replicând: „De astăzi nu-i voi mai da alt titlu“. Ieșind din cabinetul lordului, bucuria mea era atât de zburdalnică încât puțin a lipsit ca să-mi uit gravitatea rolului meu de sol și ca să încep a cânta în gura mare: God save the Queen! Am alergat numai într-un suflet la hotel, am raportat Înălțimii Sale rezultatul conferinței mele cu ministrul reginei Victoria, și a doua zi am plecat la Paris ca să raportez împăratului rezultatul fericit al misiei mele în Englitera.</p>
               </div>
               <div type="div3" rend="P26">
                  <head>Prințul Napoleon — Contele Kisseleff — Marchizul de Vilamarina — Cavalerul Nigra — Baronul Hübner — Dnul Thouvenel — Lamartine<lb/>(1859)</head>
                  <p>În intervalul călătoriilor mele la Londra și la Turin, am făcut vizite la mai multe persoane ce ocupau înalte posturi sociale și politice, persoane a căror influență putea să aducă o greutate favorabilă în cumpăna intereselor noastre.</p>
                  <p>Cea întâi vizită a fost pentru prințul Napoleon, vărul împăratului. Alteța Sa imperială locuiește în Palatul Regal (Palais-Royal) împreună cu augustul său părinte, fostul rege Jerome Bonaparte. Figura prințului poartă vederat sigiliul napoleonian; manierele sale au o francă apucătură; spiritul său este deschis și luminat; opiniunile sale liberale și favorabile principiului naționalităților. Alteța Sa mă primi îndată ce-i cerui audiență, se exprimă într-un mod încurajator asupra evenimentelor din țara noastră, arătă simpatie pentru poporul român și pentru domnul Cuza; apoi începu a vorbi cu entuziasm de cauza Italiei, întrebându-mă dacă această cauză găsește răsunet în România.</p>
                  <p>Am răspuns că o cauză atât de justă și importantă a atras atenția tuturor popoarelor de viță latină și că noi, românii, suntem frați cu italienii.</p>
                  <p>— Îmi place de a vă ști animați cu asemenea simțiri, zise prințul, căci e cu putință ca Italia să aibă nevoie de concursul dvoastră. Pentru a merita de a fi liber, un popor trebuie să fie gata la mari sacrificii.</p>
                  <p>Peste câteva zile am primit o invitare la masă din partea dlui Bixio, un amic intim al prințului Napoleon. Alteța Sa imperială, având de soție pe fiica regelui Victor Emanoil, prințesa Clotilda, și respectând ideile sale religioase, se ferea de a da mese în palatul regal pe tot timpul cât ținea postul mare; când voia să onoreze pe un străin cu o invitare, dnul Bixio punea casa lui la dispoziția prințului.</p>
                  <p>Convorbirea flutură asupra diferite subiecte interesante și în mare parte asupra țării noastre, ieșită deodată din undă ca o insulă din fundul oceanului. Fiecare exprima cunoștințe geografice și etnografice mai mult sau mai puțin greșite în privirea acestui colț de pământ pierdut în umbră de atâtea secole, însă fiecare făcea urări binevoitoare în privirea viitorului său. Prințul Napoleon singur dezvoltă un șir de idei exacte despre importanța întâmplărilor de la noi, aprobând alegerea colonelului Cuza ca domnitor pe amândouă Principate și considerând poporul român ca o gardă înaintată a civilizației latine în Orient.</p>
                  <p>După prânz veniră mai multe persoane cunoscute; căci salonul dlui Bixio era locul de întâlnire al tuturor notabilităților politice, literare, artistice, științifice și sociale atât din Franța, cât și din întreaga lume. Astfel în acea seară avui mulțumirea de a cunoaște pe poetul Ronsard, pe dnul Charton, editorul Călătoriilor împrejurul lumii, pe unul din frații ilustrului astronom Arago și pe generalul Trochu, care a fost guvernatorul Parisului după căderea împăratului Napoleon III. Acest general avea o elocvență naturală foarte atrăgătoare, mai cu seamă când el descria caracterul vesel și eroismul soldaților francezi.</p>
                  <p>— Vous êtes orfèvre, Mr. Josse, îi observă prințul Napoleon cu amabilitate, aplicându-i o frază din Molière. Pe urmă Alteța Sa imperială, în momentul de a se retrage, avu bunătatea de a mă îndemna să mă adresez bunăvoinței sale orișicând și pe orișice aș avea nevoie.</p>
                  <p>Atât de mare și de generoasă era pe atunci simpatia familiei imperiale pentru juna Românie!</p>
                  <p>A doua zi m-am dus la ambasada Rusiei, unde am găsit pe contele Kisseleff fumând dintr-un ciubuc turcesc. Eram foarte curios de a vedea pe acest om de stat care a jucat un rol atât de important în țările noastre pe timpul ocupației rusești de la 1828. Suvenirul administrației sale și Reglementul Organic redactat sub inspirările sale personale ațâțaseră de mult în mine dorința de a-l cunoaște. Contele e de stat înalt, are părul și mustața albe; iar portul și înfățișarea sa au un caracter mai mult militar decât diplomat. Cum mă văzu, dl ambasador îmi zise:</p>
                  <p>— Vizita D-voastră, dnule A., îmi face mare plăcere, căci am cunoscut pe părintele D-voastră la Iași.</p>
                  <p>— Sunt fericit, dnule conte, am răspuns, de a vedea că vă aduceți aminte de Principate și de locuitorii lor, căci suvenirul Ex. Voastre nu s-a șters din mintea românilor. Părintele meu mi-a vorbit adeseori de contele Kisseleff.</p>
                  <p>— Am cunoscut și pe tatăl prințului Cuza, la Galați; am cunoscut pe toți boierii din Moldova și din Valachia.</p>
                  <p>— Mulți din ei nu mai există, dnule conte. Moartea a secerat fără milă timp de 30 de ani.</p>
                  <p>— Dar!... acum ați rămas voi, copiii, în locul bătrânilor; voi pe care v-am văzut, pot zice, în fașă; voi, generația cea nouă, cea revoluționară, observă râzând contele.</p>
                  <p>— Noi, școlarii Excelenței Voastre, replicai, căci Excelența Voastră a fost cel întâi revoluționar în țara noastră.</p>
                  <p>— Eu, revoluționar!</p>
                  <p>— Aduceți-vă aminte de reformele ce ați introdus în țară în timpul administrației Ex. Voastre. Fiecare din acele reforme era menită a produce o revoluție radicală în starea socială a Principatelor. Aduceți-vă aminte mai cu seamă că Reglementul Organic prevede și consacră chiar principiul unirii lor. Noi n-am făcut alta decât a-l traduce într-un fapt național; de aceea și avem bună sperare că la viitoarele conferințe contele Kisseleff, astăzi ambasador, va susține ideile contelui Kisseleff, ex-guvernator al Principatelor.</p>
                  <p>— Vom vedea, vom vedea, însă, adăugă contele cu veselie, nu mă pot opri de a râde la ideea că eu trec în ochii românilor de revoluționar.</p>
                  <p>— Revoluționar ultra! Dacă vi s-ar ridica vreodată o statuie, ea va purta următoarea inscripție: Contele Kisseleff, întâiul reformator revoluționar al Principatelor Dunărene!... Și mai jos, intre parenteze, va figura în litere de aur articolul din Reglement care prevede Unirea lor.</p>
                  <p>— Însă acel articol a fost șters în urmă din Reglement, dacă nu mă înșel?</p>
                  <p>— Însă nu a fost șters din inimile românilor.</p>
                  <p>— A! ... zise contele după o scurtă tăcere; am păstrat scumpe suvenire de Iași și de București!... drept probă, iată ciubucul meu favorit; îl am tocmai de când eram guvernator și de câte ori fumez din el, gândul meu zboară spre trecut... Ce femei frumoase erau în Moldova și în Valachia! ce contraste de obiceiuri! ce popor viu, inteligent și vesel! Era o mulțumire de a lucra la îmbunătățirea soartei lui chiar în contra ordinelor de la Petersburg!... A! credeți că am făcut tot ce mi-a fost prin putință ca să fie administrația mea folositoare moldovenilor și valachilor și să deștepte în ei avântul progresului.</p>
                  <p>— O știm, dnule conte, și vă suntem recunoscători; însă vă este și acum prin putință de a vă arăta amicul nostru și de a vă completa opera începută la 1828.</p>
                  <p>— Cum?</p>
                  <p>— Apărând cauza românilor și susținând alegerea Domnului Cuza în sânul conferințelor.</p>
                  <p>— Vom vedea, vom vedea, replică ambasadorul; însă dacă vreți ajutorul Rusiei, trebuie să vă liniștiți spiritele și să nu vă mai gândiți la revoluții.</p>
                  <p>— Credeți, dnule conte, că vom deveni oamenii cei mai pașnici când ne-om vedea țara intrată pe o cale de autonomie și de libertate; dar pentru ca să se aline fierberea spiritelor noastre avem nevoie de recunoașterea faptelor ce am săvârșit, avem, prin urmare, nevoie de sprijinul Ex. Voastre.</p>
                  <p>— Dacă ar fi să urmez numai după dorința mea, observă contele cu un aer de franchețe, v-aș face cea mai sigură promitere; însă știți că ambasadorii nu sunt totdeauna stăpâni pe voințele lor... cu toate acestea nu trebuie a despera de nimică pe lume... simpatiile mele personale le aveți, ele mă vor conduce, pe cât îmi va fi iertat, pe calea cea mai favorabilă acelor țări iubite în care am petrecut anii cei mai plăcuți ai vieții mele.</p>
                  <p>Zicând aceste cuvinte, contele Kisseleff mă însărcină ca să exprim complimentele sale prințului Cuza, și astfel ne despărțirăm în termenii cei mai convenabili. Ambasadorul de atunci al împăratului Alexandru II înțelegea politica Rusiei într-un mod mult mai larg și mai demn decât oamenii de stat actuali.</p>
                  <p>De la ambasada rusească mă îndreptai către Legația de Sardinia spre a vizita pe marchizul de Vilamarina. Reprezentantul Maiestății Sale regelui Victor Emanoil este un vechi colonel de cavalerie și are o fizionomie cu totul italiană; ochi negri și expresivi, mustață însoțită de imperială și acel sigiliu particular ce se întipărește cu vremea pe fața oamenilor dedați artei militare. Marchizul mă primi cu o politețe foarte amicală, vorbi cu entuziasm de nația română și termină zicând că: italienii sunt mândri de frații lor de la Dunăre.</p>
                  <p>— Dnule marchiz, am răspuns, românii sunt astăzi fericiți de a se vedea astfel îmbrățișați de națiile civilizate ale Europei, dar numai atunci fericirea lor va fi deplină când ei vor vedea întreaga gintă latină strâns unită și ridicată iar la locul ce i se cuvine în lume.</p>
                  <p>— Această nobilă dorință se va realiza în curând, asigură dl de Vilamarina, căci triumful cauzei italiene va urma de aproape triumful cauzei române.</p>
                  <p>După o convorbire întinsă asupra intereselor atât de identice ale celor două surori depărtate ce poartă numele de Italia și România, marchizul se informă de ziua plecării mele la Turin și îmi promise de a anunța prin telegramă sosirea mea în capitala Piemontului; apoi, luându-și adio de la mine, mă invită să merg a face cunoștință cu cavalerul Nigra, primul secretar al Legației și ginere al filoromânului Vegezzi Ruscalla.</p>
                  <p>Găsii un tânăr nalt, cu părul bălai, cu mustața fină, cu o figură simpatică și plăcută, un adevărat secretar de ambasadă, elegant, gentilom, învățat și poet. La cea întâi privire ne împrietenirăm și începurăm a ne destăinui sperările noastre, dorințele noastre, ca și cum ne-am fi cunoscut de 20 de ani. Nigra și eu avem aceleași gusturi, același amor pentru poezia populară; ca și mine el a făcut o colecție de cântece ale poporului italian; ca și mine el a părăsit ocupațiile sale literare pentru calea spinoasă a politicii, spre a servi cauza patriei sale, dar ca și mine el aspiră a vedea sfârșitul luptei, pentru ca să se poată retrage în sânul familiei, în liniștea cabinetului, în domeniul înflorit și fermecător al literaturii. Vis dulce și nerealizabil poate pentru Nigra, căci acest tânăr este unul din cei mai apreciați de contele de Cavour și cred că el e destinat la un viitor însemnat<note xml:id="ftn16" place="foot" n="16">În adevăr cavalerul Nigra a ajuns, după reorganizarea Italiei, a ocupa postul de ambasador în Paris până după căderea lui Napoleon și astăzi el ocupă aceeași poziție înaltă la Petersburg [V. A.]</note>.</p>
                  <p>După vizita mea la reprezentantul Sardiniei, găsii o plăcere originală de a merge la reprezentantul Austriei. Baronul Hübner este tipul diplomatului ce-și cumpănește vorbele de trei ori pân-a le pronunța. Obrazul său e ras cu totul: fizionomia sa denotă o finețe care îi disimulează chiar anii. Ex. Sa mă primi într-un cabinet elegant, spațios, mobilat cu un gust sever, și luminat de mari ferestre ce se deschid pe grădina hotelului Ambasadei. Scena ce jucarăm amândoi în timp de jumătate de ceas ar putea figura într-o înaltă comedie de salon. Voi cerca a o reproduce aici cu cea mai deplină exactitate, ca un model de strategie diplomatică:</p>
                  <p>BARONUL (cu o politețe perfectă): Sunt prea onorat de vizita D-voastră, dle A. Binevoiți a lua un jilț.</p>
                  <p>EU (închinându-mă): Tot onorul este pentru mine, dnule baron... Înălțimea sa prințul Cuza m-a însărcinat a aduce complimentele sale tuturor personajelor însemnate ale diplomației europene, și m-am grăbit a mă prezenta Ex. Voastre.</p>
                  <p>BARONUL (salutând): Mă simt foarte măgulit de această atenție din partea prințului... De curând ați sosit la Paris?</p>
                  <p>EU: Chiar ieri m-am întors din Londra.</p>
                  <p>BARONUL: Cred că a trebuit să faceți o călătorie prea grea de la Moldova pân-aici în timpul iernii?</p>
                  <p>EU: În adevăr am avut ceva greutăți, însă am putut călători destul de repede. Aveam mare grabă a sosi în Paris pentru ca să arăt cui se cuvine adevărul asupra evenimentelor din Principate și să reclam bunăvoința oamenilor de stat ce au a hotărî în conferințele viitoare chestia alegerii domnului român... De aceea chiar una din primele mele vizite s-a cuvenit cu drept Ex. Voastre.</p>
                  <p>BARONUL (zâmbind): Ce vârstă are Prințul Moldovei?</p>
                  <p>EU: Domnul Principatelor Unite are 40 de ani.</p>
                  <p>BARONUL (cu puțină mirare): A!... și ce caracter are?</p>
                  <p>EU: Un caracter conform cu împrejurările politice ale țării; un caracter ce dă toate garanțiile de menținerea ordinii înlăuntru și de cea mai deplină armonie cu puterile vecine. Avem dar buna sperare că guvernul Maiestății Sale împăratului Austriei va recunoaște fără dificultate alegerea colonelului Cuza ca domn al ambelor Principate.</p>
                  <p>BARONUL: Prințul Moldovei e de vreo familie mare?</p>
                  <p>EU: Familia domnului Principatelor Unite este una din cele mai vechi dintre familiile române.</p>
                  <p>BARONUL: în ce stare se găsesc partidele la d-voastră?</p>
                  <p>EU: Partidele toate s-au contopit într-un singur partid, precum este probat prin voturile unanime ale ambelor Camere din Iași și București. Liniștea cea mai perfectă domnește pretutindeni, căci toți românii așteaptă cu încredere aprobarea Europei civilizate pentru actul politic săvârșit de ei... Românii, dle baron, cunosc mai cu seamă câte interese de comerț și de vecinătate îi pune în contact zilnic și, pot zice chiar, îi leagă cu imperiul Austriei, și sunt cu toții încredințați că acele interese vor pleda puternic în favoarea cauzei lor prin organul reprezentantului austriac în sânul conferințelor.</p>
                  <p>În zadar întindeam undița, peștele nu voia să muște; în zadar aduceam vorba la chestia Principatelor, Baronul șovăia împrejurul ei, ferindu-se de a se atinge de dânsa. În loc de a da un răspuns oare care, el se închisese, ca într-o cetate, într-un sistem de întrebări care îi evitau nevoia de a da cea mai mică explicare asupra politicii austriece. Admiram această strategie diplomatică, deși ea contraria așteptarea mea, și mă credeam că asistam la o comedie jucată în perfecție de personajul ei principal. Baronul răspunse la cuvintele mele din urmă iarăși printr-o întrebare:</p>
                  <p>— Trecut-ați prin Viena, domnul meu, când ați venit la Paris? Aici, mărturisesc că nu mă putui stăpâni de a râde puțin și răspunsei:</p>
                  <p>— Ba nu, domnule baron, n-am trecut prin Viena, căci un amic al meu a fost însărcinat de prințul Cuza a duce scrisoarea Înălțimii Sale adresată dlui ministru al afacerilor străine din Viena, însă la întoarcerea mea în țară negreșit mă voi abate prin capitala Austriei, spre a vă prezenta omagiile mele, dacă Ex. Voastră s-ar afla din întâmplare acolo.</p>
                  <p>Baronul mă asigură că ar fi încântat de a mă revedea, și după o salutare foarte politicoasă ne despărțirăm zâmbind amândoi, el cu puțină maliție, eu cu puțină ciudă.</p>
                  <p>Printre persoanele însemnate ce am mai văzut la acea epocă nu voi trece sub tăcere pe dnul Thouvenel, ambasadorul Franței la Constantinopol, și pe ilustrul poet Lamartine.</p>
                  <p>Dl Thouvenel care ne-a fost de mare ajutor în lupta noastră pentru alegerea deputaților sub caimacamia lui Vogoridi, este un spirit înalt, un caracter drept și energic, unul din acei oameni pe care o nație întreagă se poate rezema cu încredere. Ex. Sa a manifestat o adevărată mulțumire pentru curajul și patriotismul ce au arătat românii în ultimele evenimente și a adăugat:</p>
                  <p>— De mult așteptam ca nația română să dea semne de viață și sunt fericit că așteptarea mea nu va fi înșelată. Încât un popor nu dă acele semne, el nu merită de a atrage atenția și simpatia lumii. Dnul Lamartine, dulcele poet al inimilor tinere, eroul poetic al revoluției de la 1848, deși ajuns acum în iarna vieții, totuși poartă pe a sa frunte largă aureola geniului. Conversația sa e armonioasă și fermecătoare ca un râu limpede ce curge între maluri înflorite. Simțirile înalte, ideile sublime, cugetările filozofice curg din buzele sale sub forma cea mai corectă a limbii franceze și cu o bogăție ce minunează pe ascultători. Nu cred să se găsească aiure ca în Franța asemenea oameni care să posede o facilitate atât de mare de a-și exprima gândirile. Lamartine are o elocvență răpitoare chiar în convorbirile vieții private, și care în împrejurările cele mari ale vieții publice devine o putere ce oprește omenirea pe malul prăpastiei sau o împinge în fundul ei. L-am ascultat, timp de o oră, cu nesaț, făcând o mult ingenioasă disertație asupra poetului Béranger, și mai cu seamă l-am admirat când a desfășurat dinaintea noastră minunata panoramă a Orientului întrevăzut de el prin vălul geniului său. Dezvoltând o teorie strălucită și mult seducătoare asupra viitorului oriental, marele poet s-a adresat către mine și a rostit aceste cuvinte, demne de meditat:</p>
                  <p>— Domnul meu, deșteptarea unei Nații este cel mai sublim spectacol ce-l poate da omenirea cerescului Creator; însă când o nație are norocul de a atrage privirea lui Dumnezeu, ea trebuie să se menție la înălțimea poziției și a demnității sale. Eu, dnul meu, fac sincere urări pentru prosperitatea și mărirea românilor, căci mi-a plăcut totdeauna a vedea pe copii pășind pe urmele onorabile și glorioase ale străbunilor!</p>
               </div>
            </div>
         </div>
         <div type="div1" rend="P20">
            <head>Biografii</head>
            <div type="div2" rend="P22">
               <head>Alecu Russo</head>
               <div type="div3" rend="P26">
                  <head>I</head>
                  <p>A. Russo, trimis de copil într-un institut din Elveția, săvârși studiile colegiale și se întoarse în Moldova la 1838 cu o colecție de încercări poetice scrise în limba franceză. Printre aceste bucăți inspirate de amorul libertății se găsea și o imprecare violentă contra tiranilor, ce-i cauza oarecare supărări în Viena din partea poliției. Soarta lui îl puse chiar din prima-i junie în față cu prigonirea guvernelor despotice, însă această prigonire nu putu să schimbe întru nimic vesela nepăsare a caracterului său.</p>
                  <p>După întoarcerea sa în țară, Russo locui vreo doi ani la o moșie părintească din munți, și acolo, trăind în frăție cu natura, el se îndrăgi mult de tot ce purta sigiliul naționalității: obiceiuri, costumuri, dansuri și mai cu seamă legende și poezii poporale. Chiar de pe atuncea, adică la 1839, el începu să adune câteva fragmente de cântece bătrânești și să scrie impresiile în limba franceză, însă toate acele manuscripte s-au pierdut.</p>
                  <p>Singura compunere importantă ce a scăpat, pentru gloria literaturii noastre, este admirabila <hi rend="italic">Cântare a României</hi>, tradusă mai târziu în românește de N. Bălcescu și publicată la anul 1855 în <hi rend="italic">România literară</hi>. Acel poem în proză a inspirat următoarele strofe adresate lui Russo de către un profesor francez, dnul Storhas:</p>
                  <lg>
                     <l>„Oh! vous qu’un noble zèle a jeté dans l’aréne</l>
                     <l>Pour écrire en passant une histoire de feu,</l>
                     <l>Marchez sur les hauteurs où l’âme vous entraine</l>
                     <l>Sous le regard de Dieu.</l>
                  </lg>
                  <lg>
                     <l>L’Europe aura ses yeux ouverts sur le Moldave,</l>
                     <l>Sur le Roumain longtemps endormi, malheureux,</l>
                     <l>Qui s’éveille sans peur de son sommeil d’esclave!…</l>
                     <l>Peuples! formez des voeux</l>
                  </lg>
                  <lg>
                     <l>Pour la jeuné patrie encore dans ses vieux langes,</l>
                     <l>Pour la liberté sainte et puis pour l’avenir,</l>
                     <l>Pour les hommes de coeur ici bas, vrais archanges</l>
                     <l>Qui meurent sans mourir!“</l>
                     <l>Etc., etc., etc.</l>
                  </lg>
                  <p>A. Russo era poet în toată puterea cuvântului; natura lui avea nevoie de orizonturi întinse, de aerul munților, de sunetul doinelor, și însă guvernul găsi de cuviință a-l rândui în slujbă și a-l închide între pereții unei judecătorii. Prin decretul domnesc din 22 mai 1843, Russo fu trimis în calitate de membru al tribunalului la Neamț și apoi la Piatra. Câțiva ani mai în urmă, adică la 1851, Grigori Ghica-vodă îl numi candidat la Divanul de apel în Iași; însă cariera judiciară nu convenea nicidecum aspirărilor sale intime: „Prefer de o mie de ori cărarea de la munte, decât cariera deschisă dinaintea mea!“ zicea el adeseori glumind; prin urmare în loc de a mucezi în nămolul delelor judecătorești, el se furișa printre dânsele de câte ori o putea face, pentru ca să cutreiere munții și să descopere legende.</p>
                  <p>Jurnalul său de toate zilele trebuie să fi fost o comoară... însă a avut soarta comorilor! s-a pierdut, nelăsându-ne decât o singură legendă: Piatra corbului, culeasă la Bicaz.</p>
                  <p>La 1846, Russo compuse pentru teatrul românesc din Iași o mică piesă intitulată: <hi rend="italic">Jicnicerul Vadră</hi>, în care un țăran cânta următoarele două versuri:</p>
                  <lg>
                     <l>Din Focșani la Dorohoi</l>
                     <l>Țara-i plină de ciocoi.</l>
                  </lg>
                  <p rend="justify">Îndrăzneala-i fu mare de a emite o asemenea idee într-o epocă de aristocrație, precum era sub domnia lui Mihail Sturza! Autorul dramatic o plăti cu un exil de două luni la mănăstirea Soveja.</p>
                  <p>Fost-a el însă condamnat de vreun tribunal? Nicidecum! Pe atuncea voința domnească ținea locul procedurii; domnul era legea — iată copia de pe Luminatul ofis gospod din 26 februarie 1846, care dispunea de libertatea individuală a lui Russo. El e un document curios pentru istoria „regimului regulamentar“:</p>
                  <p>„Încredințându-ne că Alecu Russo a urmat prin ale sale îndemnă ri de a se pune în tulburare liniștea obștii, îndemnând mai ales și pe actorii teatrului național la rostiri scandaloase pe scena teatrului. Noi am hotărât a se închide pe această față spre înfrânare în mănăstirea Sovejei; deci poruncim ispravnicului de Focșani ca, îndată ce numitul va sosi acolo, să-l întovărășească însuși cu paza cuviincioasă până la locul însemnat, unde, încredințându-se egumenului mănăstirii, să puie la cale de a se ține cu cea mai de aproape priveghere pe post și rugăciuni în toată vremea cât se va afla acolo. Se va regula totodată ca numitul A. Russo nu numai să fie cu desăvârșire oprit de a ieși din cuprinsul mănăstirii, dar și de a corespondui sau de a se întâlni cu nimeni. Iar dacă se va așeza aceasta prin înțelegere cu egumenul, apoi se vor rândui doi vrednici și deștepți slujitori spre pază, poruncindu-le sub aspră răspundere de a fi cu neadormită priveghere. . .“ etc.</p>
                  <p>Pe temeiul acestui decret, ce merită a fi arătat ca un model de despotism burlesc, A. Russo fu dus la Soveja; însă dreptatea din anul 1846 nu se mulțumi numai cu atâta; un alt Luminat ofis gospod trimise totodată la altă mănăstire întreaga trupă românească! Ridicolul unit cu arbritrariul!</p>
                  <p>Pe când tronul se credea astfel în pericol, pe când guvernul lua niște măsuri atât de aspre în contra teatrului național, pedepsind orbește autor și actori, eu mă aflam la București. Întorcândumă la Iași, găsii următoarea scrisoare a amicului meu; ea va da o idee exactă de caracterul său nepăsător și de spiritul cu care el trata împrejurările cele mai critice:</p>
                  <quote>„Iubite!</quote>
                  <quote>Nu-mi rămâne decât timpul necesar ca să-ți vestesc că guvernul și-a pus în gând să facă din mine un om important și demn de exil.</quote>
                  <quote>I s-a năzărit guvernului, precum se năzare cailor cu nărav, și dar el a găsit de cuviință a mă aresta și a mă condamna ca să capăt simțiri religioase în fundul unei mănăstiri. O! guvern părintesc ! el nu are alt vis decât fericirea noastră, nu are alt țel decât ane face demni de împărăția cerului. Iată pentru ce el ne înfundă așa de ades în sânul sihăstriilor.</quote>
                  <quote>Peste un ceas plec cu nepusă masă, cum zic românii, și întreprind un voiaj gratis, mulțumită îngrijirii guvernului; asadar, iubite, tu nu mă vei găsi, la întoarcerca ta, lungit pe divanul tău și dându-mi aer de pașă. Când te vei revedea cu plăcere sub cerul patriei și sub tavanul apartamentului tău, vei simți un mare deșert în suflet, căci amicul tău Russo îți va lipsi. Ah! această idee m-ar face să vărs lacrimi amare dacă nu mi-ar plăcea mai bine să râd în fața prigonirii!</quote>
                  <quote>Mângâie-te, frate, căci toți cei ce poartă numele de Russo sunt destinați a fi persecutați; omonimul meu Jean-Jacques a pătimit multe în viața lui!... Ce asemănare măgulitoare pentru mine! Lucrurile mele sunt în boccea; căruța de poștă mă așteaptă în curtea ministrului din lăuntru, de unde am să plec; aga fumează ciubucul său de iasomie și mă îndeamnă să mântui această scrisoare, în vreme ce fratele tău îmi cântă din vioară aria franceză: <hi rend="italic">Partant po</hi>
                     <hi rend="italic">u</hi>
                     <hi rend="italic">r la Syrie</hi>.</quote>
                  <quote>„Alea jacta est !“ a zis Cezar când a trecut Rubiconul; eu am să trec Bahluiul! prin urmare voi zice: amice ! gândește la bietul exilat și declamă ades versul celebru:</quote>
                  <quote>„L’amitié d’un grand homme este un bienfait des cieux.“ Adio! Mă duc să gust plăcerile vieții contemplative a sfinților apostoli și mă despart de lume fără amărime în contra oamenilor, fie domn sau... creditori!</quote>
                  <quote>Singura mustrare de cuget ce cearcă a mă munci în acest moment este că bieții actori împărtășesc osânda mea. Teatrul românesc la mănăstire!... Ferice de țara al cărei guvern luminat produce asemene deșănțate întâlniri! Adio ! încă o dată, spune amicilor că îi scutesc de a se îmbrăca în haine negre...“ etc.</quote>
                  <p rend="center">. . . . . . . . . . . . . . . . . . . . . . . . . . . . . . . . . . .</p>
                  <p>Russo gustă plăcerile vieții apostolice până în primăvară, însă el nu se mulțumi numai cu extasul contemplării, ci profită de timpul arestării sale pentru ca să culeagă câteva balade de la un bătrân lăutar ce se găsea în mănăstire și scrise totodată Jurnalul unui prizonier, care s-a publicat în Revista română din București.</p>
               </div>
               <div type="div3" rend="P26">
                  <head>II</head>
                  <p>Mișcarea din Iași de la 1848 sili o mare parte din tinerimea Moldovei să emigreze. A. Russo fu din numărul proscrișilor. El trecu în Bucovina și merse la Viena, unde se întâlni cu alți români, ce veneau din Paris ca să intre în țară. Plecând cu toții pe Dunăre, ei se găsiră pe vapor în societatea zgomotoasă a unui mare număr de maghiari înarmați. Ungaria răsuna de tocsinul revoluționar și strănepoții lui Arpad făceau visuri de cucerințe. [...]</p>
                  <p>În luna lui iulie trecând prin Transilvania, el fu arestat la Dej și condus sub escortă în închisoarea de la Cluj; [...] Deși viața lui era în pericol într-o epocă unde toate orașele și satele erau ilustrate cu numeroase spânzurători și țepe, totuși el nu-și pierdu cumpătul.</p>
                  <p>„Iubite A... îmi scrise el din închisoare, în Ungaria liberă mi-am pierdut libertatea! Strigătul maghiar: <hi rend="italic">Ellyen sabaciag</hi>
                     <note xml:id="ftn17" place="foot" n="17">Vivat libertatea! [V. A.]</note> însemnează: lanțuri pentru români. Ergo, am fost arestat la Dej, și chiar acum mi se pregătește un alai de naționaliști-gardiști ca să mă ducă la Cluj ; însă nu fi îngrijit, dragul meu, căci am o tainică și sigură presimțire că nu mi se va întâmpla nimic. Această siguranță îmi vine din credința că românul nu piere cu una, cu două... Furia ungurească e atât de deșănțată și de comică; lungimea pintenilor și a mustăților maghiare e atât de exagerată încât, departe de a mă înspăimânta, ele îmi inspiră un râs nebunesc... etc.“</p>
                  <p>Pentru ce însă Russo a fost arestat? Aceasta o aflăm din pasajele unei lungi protestări adresate de el contelui Vay, comisarului din Cluj.</p>
                  <p>„Domnule conte! — Refugiat de trei luni în Ungaria, am asistat ca un spectator la evenimentele acestei țări, bucurându-mă de ospeția ce-o primisem, și dorind în fine ca să mă întorc în patria mea, am luat drumul cel mai drept, adică pe la Dej; se vede însă că în Ungaria drumul cel mai direct nu-i nici cel mai scurt, nici cel mai sigur, căci deodată m-am trezit arestat, despuiat de lucrurile mele, cercetat până la piele, și întemnițat! Trist și neașteptat efect al ospeției maghiare!</p>
                  <p>În zadar am protestat, în zadar am cerut să mi se spuie motivul unei asemenea maltratări; nici un membru al autorității nu a găsit cu cale să-mi răspundă oficial. Iată însă prepusurile geloșilor impiegați, care mi-au deschis porțile închisorii:</p>
                  <p>1-ul prepus. — O femeie m-a văzut făcând semne misterioase în Dej!... Cui?</p>
                  <p>2-lea prepus. — Sunt român!</p>
                  <p>3-lea prepus. — Corespondența găsită în valiza mea este în limba franceză!</p>
                  <p>4-lea prepus. — În acea corespondență nici nu se pomenește numele de Ungaria!</p>
                  <p>5-lea prepus. — Trebuie să fiu comisar rus!</p>
                  <p>6-lea prepus. — Trebuie să fac parte din Comitetul croato-slovaco-sârbo-valaco-saxon format în contra Ungariei!</p>
                  <p>Pe temeiul acestor grave prepusuri domnii judecători își frecară mâinile cu mulțumire și mă întemnițară cu convingerea cel puțin naivă că și-au salvat patria!</p>
                  <p>Domnule conte! veți găsi, negreșit, că am tot dreptul să protestez în contra unui asemenea act arbitrar al autorităților subalterne din Dej, care, după ce au pus mâna pe mine, și-au apropiat totodată și valiza mea, ca una ce, după socotința lor, conținea destinul și viața Ungariei!</p>
                  <p>Protestez dar în numele legilor, în numele libertății individuale, în numele dreptului ginților, și cer o satisfacere deplină în contra agenților care au atacat în persoana mea principiile cele mai sacre ale dreptății etc., etc.</p>
                  <p>Această protestare a mea va părea poate cam lungă, domnule conte, însă nu cred să vă pară atât de lungă precum mi-au părut mie lungi aceste opt săptămâni de captivitate etc., etc.“</p>
                  <p>Pe când Russo protesta din fundul închisorii și adresa Comitetului revoluționar din Cluj scrisoarea sumeață, ce este publicată în Revista română, amicii lui emigrați în Cernăuți scriau guvernului din Pesta cerând libertatea captivului și în sfârșit porțile se deschiseră dinaintea lui.</p>
                  <p>— Nu e nimic mai dulce pe lume decât o dușcă de aer liber, ne zise el când ne revăzurăm.</p>
               </div>
               <div type="div3" rend="P26">
                  <head>III</head>
                  <p rend="justify">În timpul captivității sale, Russo avea obicei să scrie pe bucățele de hârtie cugetările care îi treceau prin minte. Multe din ele s-au pierdut și e o mare daună, căci amicul meu avea o judecată profundă și un spirit cu totul original.</p>
                  <p>Nepăsarea caracterului său l-a susținut necontenit în lupte victorioase cu soarta. 0 singură dată, cât a fost el în închisoare, puterea sufletească l-a părăsit și atunci el a început o scrisoare tristă către amicii săi, însă nu a sfârșit-o...</p>
                  <p>„Fraților! le zicea, nenorocirea care prigonește țara noastră mă apasă și pre mine. De săptămâni întregi stau închis fără a cunoaște culpa mea. Am așteptat dreptatea, și dreptatea nu vine! Iubiții mei! Socotiți-mă de azi ca mort, căci de nu voi muri de mâhnire sau de boală, pierderea libertății mele mă oprește de a fi țării de folos... și dar eu mă consider ca un om șters din cartea vieții.</p>
                  <p>De trei zile cânt necontenit aceste versuri din balada lui Toma Alimoș; să fie oare o presimțire?...</p>
                  <lg>
                     <l>„Închinare-aș și n-am cui,</l>
                     <l>Închinare-aș murgului;</l>
                     <l>Dar mi-i murgul cam nebun</l>
                     <l>Și de fugă numai bun.</l>
                     <l>Închina-voi ulmilor,</l>
                     <l>Uriașii culmilor,</l>
                     <l>Că sunt gata să-mi răspunză</l>
                     <l>Cu freamăt voios de frunze</l>
                     <l>Ulmii că s-or clătina,</l>
                     <l>Frunza că s-a scutura,</l>
                     <l>Trupul că mi-a astupa.“</l>
                  </lg>
                  <p>Afară de aceste rânduri, găsesc între puținele hârtii rămase de la el următoarele fragmente, demne de a fi publicate ca unele ce cuprind cugetări adânci.</p>
                  <p>A. Russo avea multe scrieri începute, însă cruda moarte nu i-a permis să le termine. La anul 1859 el s-a stins cu zâmbirea pe buze în mijlocul entuziasmului național de pe atuncea și a lăsat o dureroasă jale în inimile celor ce l-au cunoscut și l-au iubit. Trecut-au junele poet ca un meteor de-abia zărit pe cerul patriei sale, însă numele lui va crește cu timpul și va străluci glorios în fruntea poemului <hi rend="italic">Cântarea României</hi>.</p>
               </div>
            </div>
            <div type="div2" rend="P22">
               <head>Nicolae Bălcescu</head>
               <p>Oamenii de măsura lui Nicolae Bălcescu sunt încă rari între românii de astăzi. Acei care ca dânsul, în tot cursul unei existențe de luptă, au fost insuflați numai de nobila simțire a amorului de patrie și care au visat și lucrat cu neîncetare la reînvierea și la mărirea neamului lor, merită să atragă respectul și simpatiile urmașilor. Tot ce se atinge de acei oameni de frunte, diversele întâmplări ce au trecut peste dânșii, actele lor publice și chiar incidentele vieții lor private devin, după moarte, de un mare interes pentru cine știe a-i prețui și îi admiră. E o datorie sacră pentru amicii și contemporanii lor de-a face apel suvenirelor, spre a feri de uitare toate notițele ce pot contribui la completarea biografiei lor.</p>
               <p>Această idee m-a îndemnat a vorbi astăzi de Nicolae Bălcescu ca de un om al cărui nume onorează România și ca de un amic scump și jelit. Am petrecut luni întregi cu el, nu numai în țară, dar și în străinătate; am avut adeseori ocaziunea de a cunoaște frumoasele aspirări ale inimii sale; l-am văzut lucrând cu entuziasm la Istoria românilor sub Mihai-vodă Viteazul; am călătorit împreună prin romanticele văi ale Moldovei; ne-am preumblat pe golful poetic al Neapolei, în nopțile luminoase din Italia; am admirat flacăra uriașă ce-ncunună fruntea Vezuvului; am respirat aerul parfumat al Siciliei, rătăcind amândoi pe malurile mării; am trăit o parte a timpului de exil de la 1848 în mijlocul minunilor Parisului și am făcut, la un loc, pretutindenea multe proiecte mărețe, multe visuri aurite pentru gloria și independența nației noastre. Simt dar o mulțumire adâncă, o plăcere duioasă a mă-ntoarce cu gândul pe cărările șterse ale trecutului și a întâlni în acest pelerinaj fantastic dulcea imagine a lui Bălcescu.</p>
               <p>O, Doamne! de ce trebuia oare să-l văd, în sfârșit, singur, părăsit, palid, descurajat, suferind de o crudă boală și murind pe malul acel înflorit al Palermei, unde am trăit cu el atâtea zile îngânate de falnice sperări? Cine-și poate închipui amarul ultimei ore a vieții sale! Cine va spune dorul cumplit de țară cu care s-a luptat atunci, sărmanul! în agonia morții?</p>
               <p>O, suflet blând și iubitor, tu, care ai chemat gloria strămoșească din mormintele eroilor noștri! tu, care ai înălțat către ceruri cele mai nobile urări pentru viitorul patriei române! lasă-mă a traduce în limba poporului tău cea de pe urmă gândire a ta pe pragul veșniciei!</p>
               <subtitle>N. BĂLCESCU MURIND</subtitle>
               <lg>
                  <l>De pe plaiu-nstrăinării </l>
                  <l>Unde zac și simt că mor </l>
                  <l>De amarul desperării </l>
                  <l>Și de-al țării mele dor, </l>
                  <l>Văd o pasăre voioasă </l>
                  <l>Apucând spre răsărit, </l>
                  <l>Și o rază luminoasă, </l>
                  <l>Și un nour aurit. </l>
                  <l>— „Păsărică zburătoare, </l>
                  <l>Unde mergi cu dorul meu?“ </l>
                  <l>— „Am solie-ncântătoare </l>
                  <l>De la sfântul Dumnezeu. </l>
                  <l>Să duc glas de armonie </l>
                  <l>Țărmurilor românești, </l>
                  <l>Să vărs dulce veselie </l>
                  <l>Inimilor ce jelești“. </l>
                  <l>— „Rază vie călătoare, </l>
                  <l>Unde mergi cu dorul meu?“ </l>
                  <l>— „Am solie-nvietoare </l>
                  <l>De la sfântul Dumnezeu, </l>
                  <l>Să depun o sărutare </l>
                  <l>Pe al țării tale sân </l>
                  <l>Și s-aduc o alinare </l>
                  <l>Jalnicului tău suspin.“ </l>
                  <l>— „Nouraș pătruns de soare, </l>
                  <l>Unde mergi cu dorul meu?“ </l>
                  <l>— „Am solie roditoare </l>
                  <l>De la sfântul Dumnezeu </l>
                  <l>Să mă las în Românie </l>
                  <l>Ca să crească mii de flori </l>
                  <l>Pe frumoasa ei câmpie </l>
                  <l>Ce o plângi adeseori!“ </l>
                  <l>— „Du-te, rază strălucită, </l>
                  <l>Du-te, mică păsărea, </l>
                  <l>Și pe țara mea iubită </l>
                  <l>Mângâieți-o-n lipsa mea! </l>
                  <l>Iar tu, nour de rodire, </l>
                  <l>Fă să crească-n sânul său </l>
                  <l>Cu verzi lauri de mărire </l>
                  <l>Floarea sufletului meu.“<note xml:id="ftn18" place="foot" n="18">Vezi vol. I al ediției noastre. (Notă de V. Alecsandri.)</note>
                  </l>
               </lg>
               <p>Am făcut cunoștința lui Bălcescu în anul 1845, la moșia lui Costache Negri, fostul agent al Principatelor Unite lângă Înalta Poartă. Numele noastre nu erau străine unul altuia; căci ele se întâlniseră sub coloanele Foaiei științifice și literare, o publicație periodică care începuse a apărea la Iași în anul precedent și al cărui titlu primitiv, Progresul, fusese șters din frunte-i de către guvernul de atunci, fiind considerat ca o denumire revoluționară!<note xml:id="ftn19" place="foot" n="19">Multe lucruri neînsemnate aveau pe atunci privilegiul comic de a fi privite cu ochi răi, pletele lungi; cravatele roșii, de exemplu, se considerau ca semne revoluționare și deveneau, pentru șeful statului și pentru consulul rus, motive de serioase preocupări [V. A.]</note>
               </p>
               <p>Bălcescu tipărise în ea lucrarea sa atât de erudită asupra Armatei române, și eu dasem la lumină câteva încercări de poezie și articolul intitulat Istoria unui galben. Exista dar între noi o confrăție literară care era menită a se preface lesne în o prietenie strânsă.</p>
               <p>În acea epocă o frumoasă mișcare de renaștere se produce în ambele țări surori. Tinerimea Moldovei, întoarsă de la universitățile Germaniei și Franței, adusese cu dânsa în societate o comoară prețioasă de idei noi și de simțiri patriotice, comoară care nu întârzia a se răspândi în generația cea jună de prin orașe. Demnitatea personală, onorul de familie, onestitatea în funcții, patriotismul înfocat, independența de caracter în fata guvernului, năvăliră deodată cu o pornire învingătoare asupra cetei numeroase de vechi eresuri și de obiceiuri vicioase clocite sub caftanul fanariotic și încurajate de politica Protectoratului.</p>
               <p>O luptă neîmpăcată și amară începu dar între oamenii neieșiți din tară și tinerii crescuți în străinătate și porecliți în sânul patriei lor cu numele caracteristic de bonjuriști; zic luptă amară, căci nenorocitul bonjurist avea în contra lui nu numai pe guvern și pe agenții puterilor învecinate, nu numai o societate întreagă deprinsă cu moravurile vechiului regim, dar uneori chiar și pe rudele lui cele mai de aproape. În fiecare familie se găseau față-n față obiceiurile trecutului cu ideile civilizației moderne. Prin urmare, însăși sfințenia legăturilor celor mai intime era expusă înrâuririi unei stări de lucruri foarte delicate și ades foarte critice. Și aici sunt fericit de a putea declara, în onorul damelor de la Moldova, că ele au avut un rol providențial în mijlocul acelei drame sociale! Ca mame sau ca surori, sub îndemnul inimii lor iubitoare, ele au știut a preveni, a stinge neînțelegerile fatale dintre părinți și fii, îndulcind pe de o parte asprimea uneori despotică a bătrânilor și, pe de altă parte, potolind iuțeala nerăbdătoare a tinerilor. Ele au fost îngerii păzitori ai păcii de familie și au contribuit mult, prin tactul lor admirabil, a înlesni triumful progresului.</p>
               <p>„Bucură-te ! zicea o mamă înțeleaptă către bărbatul ei, bucură-te dacă ești învins, căci învingătorul este însuși fiul nostru cel iubit!“ Bătrânii cu vreme se primiră a recunoaște că trebuiau să dea rândul copiilor, mai cu seamă că în o asemenea concedare generoasă, ei gustau măgulirea unei mândrii puternice, mândria părintească! Astfel lucrarea sublimă de regenerare, întreprinsă de un mic număr de apostoli ai civilizației, găsi de la început un mare ajutor în dragostea mamelor, în părtinirea entuziastă a surorilor și, mai târziu, pe nesimțite, chiar în amorul propriu al părinților. Astfel, țara, setoasă de reforme salutare, făcu în câțiva ani pași uriași pe calea îmbunătățirii morale.</p>
               <p>Printre acei apostoli ajunși de-abia în primăvara vieții lor, N. Bălcescu era unul din cei mai convinși, din cei mai înfocați, din cei mai cu abnegare. Presimțind viitorul României, el se cerca a grăbi pășirea românilor către acel viitor, purtându-le pe la ochi prestigiul strălucitor al gloriei strămoșești și făcând să pătrundă în sufletul lor glasul fermecător al istoriei trecutului. Pe fruntea lui largă și curată se vedeau trecând gândiri mărețe; în ochii lui limpezi și negri lucea o flacără tainică, ce părea a înota într-o rouă de lacrimi la cuvintele de Patrie, glorie și independență națională! Vorba lui era dulce și convingătoare, ca graiul multor oameni destinați de soartă a muri în floarea tinereții. Constituția sa părea delicată și mai mult suferindă, căci fusese adânc vătămată în timp de doi ani de închisoare la Mănăstirea Mărgineni, sub domnia lui Alexandru Ghica-vodă. Într-un cuvânt, toată persoana lui inspira simpatie și dor de împrietenire, simțiri la care el răspundea din parte-i printr-o frăție sinceră și statornică. Am spus că am văzut întâia oară pe Bălcescu la anul 1845. Pănă la acel timp Principatele Moldovei și Valahiei, deși vecine, deși locuite de același neam, erau cu totul străine una de alta. Foarte rareori ieșenii și bucureștenii treceau linia hotarului, linie imaginară în adevăr, dar în realitate nestrăbătută ca zidul ce desparte China de celelalte imperii ale lumii. Românii se cunoșteau împreună mai mult din auzite, sub nume de moldoveni și munteni, și când din întâmplare vreun impiegat al statului și mai cu seamă vreun boier moldovean făcea vreo călătorie la București, acel incident al vieții lui dobândea proporția unui mare eveniment în ochii locuitorilor de dincoace de Milcov.<note xml:id="ftn20" place="foot" n="20">Am avut un unchi care, în vremea guvernării generalului Kisseleff, fiind exilat pe trei luni la București, a vorbit toată viața lui de acea împrejurare și a fost considerat de contemporanii lui ca un soi de hagiu [V. A.]</note> Curajosul călător profita de privilegiul celor veniți de departe, spre a povesti minuni de capitala Tării Muntenești și de traiul muchelef al boierilor de acolo. Asemenea se vorbea în București de gospodăria boierilor și mai ales a cucoanelor de la Moldova.</p>
               <p>Două puncte existau însă pe fața pământului, două puncte foarte depărtate, în care românii generației noi începură a se întâlni; unul în Franța, la cartierul studenților din Paris, și celălalt în Moldova, la moșia lui Costache Negri.</p>
               <p>O inspirare dumnezeiască îndemnase pe părinții noștri a-și trimite copiii în străinătate, la universitățile de la München, Heidelberg și Paris, spre a dobândi învățături folositoare țării lor.</p>
               <p>Deși pe atunci mergerea în Franța era privită ca o ducere pe ceea lume, căci drumul acel lung ținea, din lipsa de căi ferate, peste douăzeci de zile și douăzeci de nopți în diligențe; deși durerea despărțirii era crudă pentru bieții părinți, ei stăpâneau jalea sufletului lor amărât, își împărtășeau copiii la picioarele altarului dumnezeiesc, și apoi, cu ochii plini de lacrimi, îi îndreptau spre Apusul luminat al Europei, ca pe niște nemernici recruți, destinați a deveni soldații viitorului.</p>
               <p>Faptă sublimă a generației trecute! tu, care ai fost izvorul renașterii neamului românesc, ridică glasul de apără mormintele părinților noștri în contra insultei orbilor și nebunilor ce nu știu a le respecta.</p>
               <p>Pe plaiul străinătății, trimișii din ambele Principate adevereau zicerea poporală: Sângele apă nu se face! Ei se legau împreună de la cea întâi vedere, ca niște frați buni ce s-ar întâlni după ani mulți de despărțire; trăiau la un loc, încurajându-se la studii, ajutându-se la nevoi și deprinzându-se astfel la ideea mântuitoare a Unirii românești. Din nenorocire, însă, înturnarea lor în patrie punea iar între dânșii distanța fatală, și rareori străbătută, ce se întindea ca o cale părăsită, de la Iași la București!</p>
               <p>Sărmanii înstrăinați! Câte deziluzii îi așteptau la marginea țării! Câte lupte, câte loviri în frumoasele lor sperări!</p>
               <p>Unii, care câștigaseră diplome de doctorat în jurisprudență, rămâneau părăsiți de guvern, sau cel mult rânduiți a servi în cele de pe urmă posturi ale ramurilor administrative sau financiare. Nici unul nu se vedea pus la locul lui. Alții, care în neastâmpărul unei imaginații aprinse se încercau a păși pe câmpul ademenitor al literaturii și fondau, cu mii de greutăți, vreo foaie periodică, erau expuși a privi în curând suspendarea ei pentru cel mai ușor motivLa Moldova, Alăuta românească, foiță literară, fondată în 1839 de dl M. Kogălniceanu, a fost oprită chiar de la începutul apariției sale, din cauza unui articol intitulat Filozofia vistului, articol tradus din rusește și considerat de guvern ca atingător politicii rusești.</p>
               <p>După un an, <hi rend="italic">Dacia literară</hi>, revistă mensuală în care s-au publicat mai multe bucăți de proză de mare merit, fu închisă pentru elogiul făcut de dl Kogălniceanu domniei lui Alexandru cel Bun, elogiu ce a părut o aspră critică pentru guvernul de la 1840.</p>
               <p>Foaia științifică și literară a fost suspendată în a noua lună a vieții sale, sub pretext de atac în contra religiei, fiindcă dl C. Negruzzi, într-o mică nuvelă numită Toderică, îl poartă pe acest jucător de cărți prin fundul iadului, îl face a juca stosul cu Satan și a-i câștiga și a scăpa de la pedeapsă douăsprezece suflete.</p>
               <p>În anul 1852, <hi rend="italic">România literară</hi> a fost ucisă până a nu apuca a se naște de tot, din cauza unui adevăr istoric. Articolul din capul publicării, scris de N. Bălcescu sub titlu de Răzvan-vodă, pretindea că acest domn a fost de neam țigan; și convenințele de pe atunci nu iertau a arăta un țigan pe tron! Mai târziu, la 1855, <hi rend="italic">România literară</hi> primi din nou învoirea de a se publica; însă cu condiția de a șterge din biografia lui Răzvan-vodă partea genealogică; și cu toate aceste sărmana foaie fu suspendată a doua zi după ce se promulgase legea dezrobirii țiganilor; căci într-un articol foarte lăudăros acelei măsuri creștinești se lunecară următoarele cuvinte: „Astăzi cade și se desființează sclavia cea neagră; mâine caută sa cadă și să se desființeze șerbia cea albă!“ [V. A.]</p>
               <p>și uneori a fi chiar ei înșiși ridicați de poliție din sânul familiei și trimiși în exil la mănăstiri, fără nici o formă de proces, dar numai după placul arbitrar al domnitorului sau numai din capriciul unui ministru. Alții iar, care, dorind a crea un teatru național, compuneau piese originale ori făceau traduceri din repertoriul francez, erau siliți a pune acele lucrări sub ascuțișul foarfecelor unei cenzuri aspre și oarbe. Ferice de dânșii dacă și după asemenea tristă formalitate ei nu se trezeau osândiți la închisoare, sub cuvânt de atac în contra moralei de la 1840!Dl M.Kogălnceanu a fost ridicat de poliție și dus în exil la mănăstirea Secul, sub domnia lui Mihai Sturza, pentru că îndrăznise, ca avocat, să apere în divanul domnesc drepturile municipale ale orașului Botoșani în contra lăcomiei și actelor arbitrate ale unor călugări ce pretindeau că mănăstirea lor avea drept de proprietate asupra locului orășenesc.</p>
               <p>Domnul Costache Negruzzi a fost exilat la moșia lui de pe malul Prutului, pentru că, fiind deputat, avea tendințe liberale.</p>
               <p>Domnul Alecu Russo, dând la teatrul național, tot sub domnia lui Mihai Sturza, o mică farsă, în care un țăran cânta:</p>
               <lg>
                  <l>„De la Iași la Dorohoi</l>
                  <l>țara-i plină de ciocoi“,</l>
               </lg>
               <p rend="justify">fu aruncat într-o căruță de poștă și dus pe un ger aspru la schitul Soveja, în munții dinspre Vrancea. Acolo el petrecu trei luni întregi, păzit de aproape cu jandarmi, și se îndeletnici în timpul exilului cu adunarea de cântece poporale de la un bătrân lăutar ce se afla adăpostit la acea mică mănăstire.</p>
               <p>Tot în noaptea arestării lui Alecu Russo, nenorociții actori care avură roluri în piesa autorului fură luați grămadă, ticsiți într-o căruță evreiască și trimiși spre pocăință la deosebite schituri de la munte. Iașii rămase o iarnă întreagă lipsit de trupa națională: dar societatea era scăpată!... de cine?... de ce?... de trupă! [V. A.]</p>
               <p>Iată sub ce soi de sistem despotic tinerii francezi și nemți, bonjuriști și duelgii erau chemați a începe și a urma fără descurajare solia lor civilizatoare.</p>
               <p>Aceste deosebite porecle erau date de către boierii reacționari studenților din Franța și Germania, și atât unii cât și alții inspirau oarecare groază, având reputația de dueliști, de oameni nemerși la biserică, de antropofagi etc. În adevăr, denumirea cam turcită de duelgii era meritată până la un grad; căci în anii dintâi, adică de la 1839 până la 1845, francezii și nemții formau două partide rivale, cercând fiecare a lua pasul în societate și a face să predomine ideile țărilor în care-și primiră educația. Acea discordie da loc necontenit la o mulțime de neînțelegeri, de discuții și de provocă ri. Duelul era la ordinea zilei, încât, fără cât de puțină dușmănie, campionii germanismului și ai francismului, sub îndemnul unui amor propriu copilăresc, se băteau pentru motivuri de nimic, și pot zice mai mult pentru plăcerea de a practica duelul. În zadar domnul da porunci poliției ca să oprească întâlnirile dimprejurul Iașilor; duelurile urmau chiar sub ochii neodihnitului agă.</p>
               <p>Timpul, însă, relațiile sociale din zi în zi mai strânse, comunitatea de aspirări către același viitor și înrâurirea amicală exercitată de Costache Negri asupra inimii tinerilor făcură a se stinge dintre aceștia rivalitatea ce îi înarmase de atâtea ori pe unii în contra altora. Costache Negri, iubit de toți pentru înțelepciunea sa dreaptă, pentru blândețea și noblețea caracterului său, fu recunoscut ca decanul tinerimii și chemat de atunci până astăzi cu denumirea drăgălașă și respectuoasă de Moș Costache sau cu acea mult mai caracteristică de Uncheșul.</p>
               <p>Prin urmare, ziua de Sfântul Constantin și Sfânta Elena era nu numai o sărbătoare pentru dânsul, dar și pentru amicii lui. Pe tot anul, la acea zi, veneau mulți tineri de la Iași și de la București ca să ia parte la serbarea de familie de la Mânjina, serbarea frumoasă, patriarhală și care în curând luă un caracter național. Mulți din acei care trăiesc încă și câțiva din acei care au murit, precum N. Bălcescu, C. Filipescu, A. Russo, Coradini etc., au asistat la praznicele homerice, la vânătorile întocmite cu mare număr de călăreți, înșirați pe câmpiile nemărginite ale țării de jos, la horele vesele de țărani și țărance amestecați la un loc, mână în mână, cu cavalerii și damele saloanelor din ambele capitale.</p>
               <p>Costăchiță Filipescu ducea hora cu pornirea voinicească a unui fecior de munte; A. Russo ațâța glumele româncelor cu spiritul său șăgalnic și N. Bălcescu, cuprins de entuziasm la privirea flăcăilor ce dănțuiau cu pletele în vânt, zicea: „O! mândră oaste va avea România când i-a veni rândul pe lume!...“ Nobil suflet!... El nu putea gusta o veselie, nu putea simți o fericire fără de-a face părtașă la dânsele pe mult iubita și neuitata lui Patrie. Vizitele noastre la Mânjina pentru ziua lui Negri, petrecerea frățească în sânul familiei sale, înzestrată cu cele mai frumoase calități ale spiritului și ale inimii, vor rămânea suvenire neșterse din memoria noastră. Acele pelerinaje în țara de jos a Moldovei au avut o neprețuită influență în favorul mișcării naționale de la 1848. În Mânjina tinerii, osteniți și descurajați de greutățile misiei lor, prindeau o nouă putere pentru luptele viitoare; moldovenii și muntenii aveau ocaziune a se cunoaște de aproape, a se stima, a se iubi, a pune la un loc sperările lor, a face proiecte mărețe pentru renașterea Patriei comune, a se înțelege pentru formarea opiniei publice în țară. Zic Patrie comună, zic țară, pentru că la Mânjina nu mai erau moldoveni și munteni, dar români; nu erau două țări pentru români, dar o singură țară, o Patrie comună!... Unirea exista în inimi, ea se tălmăci în cuvinte și prinse rădăcină, ca o plantă cerească, pe acel loc ars de soare și lipsit de plantele umbritoare ale pământului.</p>
               <p>Nicolae Bălcescu, în vara anului 1845, petrecu împreună cu noi câteva zile și, plecând la București, ne zise îmbrățișându-ne cu lacrimi: „Plec de aici cu sufletul plin de convingere că ne va ajuta Dumnezeu și va ridica nația română la rangul ce i se cuvine printre celelalte mari neamuri ale lumii. Adio! sunt fericit!“ Postscriptum: - În iarna anului 1847 am petrecut trei luni cu Bălcescu la Palerma și la Neapoli, unde el venise ca să găsească o climă favorabilă sănătății sale. Peste un an, după revoluțiile din București și din Iași, am trăit împreună la Paris în cea mai deplină conformitate de idei și de simțiri; căci el avea un caracter foarte blând și amical. În fine, l-am mai zărit pentru ultima oară în carantina de la Galați trist, abătut, suferind, desperat în suflet; căci, întorcându-se din exil, i se refuzase intrarea în Patria lui. Nenorocitul s-a întors amărât la Palerma, unde a murit pe mâini străine.</p>
               <p>Iată o scrisoare care ne arată pe Bălcescu în orele sale de suferință. Ea a fost scrisă de o damă din Moldova, care întrunește toate calitățile spiritului și ale educației perfecte, și conține un portret fidel al inimii bietului exilat.</p>
               <p>„Cher ami, au mois de novembre 1851, je reçus une lettre de Balcesco, qui m’appelait auprès de lui à Hyèrès. Comme toutes les natures vraiment grandes, auxquelles la reconnaissance ne pèse pas, il ne craignait pas d’accepter le dévouement de ses amis. Sa confiance en eux était si entière, qu’on se sentait tout naturellement porté au sacrifice vis-à-vis de lui.</p>
               <p>Je le trouvai dans un état de santé qui ne laissait aucun espoir de guérison; mais soit qu’il ne voulut pas attrister la joie du revoir, soit qu’il se fit illusion, il me parut plein de courage et me parla de ses projets d’venir. Il travaillait avec une ardeur qui temoignait pourtant de ses craintes; il se levait souvent la nuit pour écrire à son histoire de Michel le Brave. Ces efforts l’épuisaient!... Je lui proposai d’écrire sous sa dictée... Le souvenir de ces heures de travail, entremêlées de causeries, est un des plus précieux que j’aie conservé de notre intimité fraternelle... Son esprit juste et pénétrant, son imagination ardente, son âme enthousiaste et aimante donnait à chaque sujet un intérêt tout particulier, et que l’on fut ou non de son avis, il forçait l’attention et ne laissait jamais indifférent. Son thème favori était l’amour de la famille, l’amour d’une femme telle qu’il la rêvait, l’amour des enfants!... Absorbé dans les premières années de sa jeunesse par des questions politiques et par des préocupations de réformes liberales pour son pays, son coeur avait conservé une fraîcheur et une vivacité d’mpressions extraordinaires ; mais ses aspirations étaient grandes et allaient toujours au plus beau.</p>
               <p>Je lui demandai un jour quel type de femme il aimait le mieux. Il me répondit: M. de Rolland! Cette âme amoureuse de l’héroïque était très sensibile á la grâce et á l’esprit; mais quelque grand que fut son culte pour l’amitié, on sentait qu’elle avait besoin d’un autre sentiment, qu’elle aspirait ardemment vêrs la réalisation d’un rêve plus attrayant, plus complet. C’est á ce rêve, entrevu et non atteint, que j’attribue l’horreur de notre pauvre ami, et je dirai presque son épouvante de la mort. Il se révoltait comme d’une injustice á l’idée de mourir, mais ses révoltes n’avaient ni fiel ni durée: il reprenait vite possession de lui-même et me disait alors avec ce sourire de détachement que les mourrants ont seuls: Qu’importe aprés tout!</p>
               <lg>
                  <l>Să trăiască țara noastră!</l>
               </lg>
               <lg>
                  <l>Ce voeu résume toute sa vie!</l>
               </lg>
               <p rend="justify">Il est bon, noble et juste que sa mémoire soit honorée et que son souvenir vive dans le coeur de tout roumain.</p>
            </div>
            <div type="div2" rend="P22">
               <head>Constantin Negruzzi</head>
               <div type="div3" rend="P26">
                  <head>I</head>
                  <p rend="justify">Pentru a judeca și a prețui meritul unui autor, trebuie a cunoaște bine timpul în care el a scris, gradul de cultură a limbii în care el a fost îndemnat a scrie și dificultățile de tot soiul, prin care geniul său și-a făcut drum pentru ca să iasă la lumină. Să vedem dar în ce epocă C. Negruzzi a creat pe Aprodul Purice și pe Alexandru Lăpușneanu, acest cap d-operă de stil energic și de pictură dramatică, în ce epocă el a tradus cu atâta măiestrie Baladele lui V. Hugo și a compus acea colecție de Păcate ale tinereților, ce sunt de natură a pune pe C. Negruzzi în pleiada de frunte a literaților români.</p>
                  <p>A sosi pe lume într-o țară liberă și civilizată este o mare favoare a soartei; a găsi în acea țară o limbă cultă și avută, pentru a-și exprima ideile și simțirile, este un avantaj imens pentru acei chemați a culege lauri pe câmpul înflorit al literaturii. Un geniu muzical are facilitatea de a produce efecte admirabile de armonie atunci când el posedă instrumente perfecționate; un cultivator harnic și priceput are posibilitate a produce mănoase recolte pe locuri deschise, ce au fost nu de mult acoperite cu păduri spinoase; însă dacă meritele acelui muzic și ale acelui cultivator sunt demne de laudă, nu se cuvine oare cunună de lauri acelui care a inventat și perfecționat instrumentele armoniei, nu se cuvine un respect plin de recunoștință curajosului pionier care a abătut pădurile sălbatice și a pregătit pământul pentru holdele viitorului? Demnul de multă regretare C. Negruzzi a fost unul din acei pionieri literari din România care a înzestrat patria lui cu produceri atât mai prețioase, că ele au fost rodul unui timp contrar dezvoltării spiritului.</p>
                  <p>Iată un tablou fidel al timpului în care C. Negruzzi a viețuit, a luptat și a produs. El va părea fabulos în ochii oamenilor tineri din generația actuală; însă mulți sunt încă în viață care îl vor recunoaște și-l vor declara exact. Acel tablou arată societatea semiorientală în care C. Negruzzi s-a găsit rătăcit chiar la primii pași ai juneții sale, el, ce avea o inimă fierbinte și un spirit luminat de razele soarelui occidental.</p>
               </div>
               <div type="div3" rend="P26">
                  <head>II</head>
                  <p rend="justify">În capul guvernului un domn ieșit din monstruoasa împreunare a suzeranității turcești cu protectoratul rusesc, un soi de pașă purtând chiveră muscălească, puternic, despotic, dispunând de profunda supunere a locuitorilor țării, înconjurat de o temere respectuoasă, și însuși tremurând dinaintea unui firman din Constantinopol, tremurând mai mult dinaintea unei simple note din Petersburg, tremurând încă și mai mult dinaintea împărătescului consul al maiestății sale Nicolai Pavlovici. Acel domn, deși înfășat pro forma în pelincile Reglementului Organic, deși față cu o putere legiuitoare numită Obșteasca Obișnuită Adunare, semăna cu un arbor mehanic, de la care atârnau toate ramurile administrative, financiare, judecătorești și chiar bisericești, ramuri destinate a hrăni trunchiul prin sucul ce absorbeau din vinele țării. El făcea și desfăcea mitropoliți și episcopi după cuviința sa; el numea funcționarii statului pe termen de trei ani, în care aceștia aveau tacit învoirea de a se îmbogăți prin orice mijloace; el da ultimul veto în materie de procese; el era cenzorul arbitrar a orice produceri intelectuale, a orice aspirări liberale; el, prin urmare, suspenda pentru cel mai mic pretext foile ce se încercau a răspândi gustul literaturii (presa politică fiind mărginită numai în dare de seamă a balurilor de la curte și a ceremoniilor din ziua Sf. Nicolae).</p>
                  <p>El, în fine, stăvilea zborul gândirii după placul său, și ades înfunda chiar pe gânditori la o mănăstire, fără nici o formă de proces alta decât prin o simplă poruncă verbală dată agăi de oraș. La picioarele tronului se înșira treptat o boierime împărțită în diferite clase.</p>
                  <p>Clasa I, poreclită grecește protipenda, fiindcă era compusă de cinci ranguri înalte: logofeți mari, vornici, hatmani, postelnici și agi, care singuri aveau dreptul de a purta bărbi. Ea forma o bogată oligarhie de câteva familii greco-române, ce-și atribuise de la sine calificarea de aristocrație, calificare nebazată nici pe fapte glorioase, nici pe moștenirea titlurilor, ca la celelalte corpuri aristocrate din Europa occidentală. Totuși în acea clasă și numai în sânul ei domnul alegea consilierii săi și funcționarii mari ai statului. Astfel miniștrii, președinții divanului domnesc, generalii miliției etc. nu puteau fi alți boieri decât numai acei din protipenda și chiar tinerele odrasle din tulpina evghenistă pășeau triumfal peste toate treptele ierarhiei, pentru ca de-a dreptul să intre în posturile de ispravnici și de vornici de aprozi.</p>
                  <p>Clasa II, formată de ranguri secundare, precum: spătari, bani, comiși, paharnici etc., era mult mai numeroasă, însă totodată și mărginită în aspirările ambiției sale. Din corpul ei în adevăr ieșeau diacii de visterie<note xml:id="ftn21" place="foot" n="21">Funcționarii Ministerului de finanțe [V. A.]</note>, cei mai iscusiți, cei mai cu bun condei; însă rareori, chiar după mulți ani de serviciu, un favorit al soartei parvenea a se furișa în mândra protipenda, și acolo sărmanul era supus la supliciul lui Tantal. Deși acum era boier cu barbă, deși tolerat în ecpaeaoa<note xml:id="ftn22" place="foot" n="22">Cuvânt turcesc ce însemnează partea [V. A.]</note> privileghiată, el făcea zâmbre, privind cu jale la jilțurile ministeriale; căci nu-i era permis să aspire decât la modestul scaun de șef de masă sau cel mult la scaunul de director de minister!</p>
                  <p>Clasa III, miluită cu cinuri (ranguri) de: slugeri, șătrari, medelniceri, ftori-vist, ftori-post etc., era mișină de cinovnici, funcționari subalterni, care umpleau cancelariile și mânjeau conțuri groase de hârtie vânătă cu docladuri, otnoșanii, anaforale etc., scrise cu slove încălecate unele deasupra altora; căci pe atunci literele latine erau tot așa de cunoscute în neamul latin al românilor ca și hieroglifele egiptene sau ca semnele alfabetului chinez. Clasa III visa la splendorile boierilor clasei II, neputând închipuirea ei să se ridice până la înălțimea olimpică a clasei I, și izbutea din când în când a se acăța de poalele anterielor boierești.</p>
                  <p>După boierime veneau breslele negustorilor și ale meseriașilor, lipsite de orice drept municipal, însă foarte exploatate de funcționarii Agiei și Eforiei. Singura prerogativă ce le mai rămăsese consista întru a prezenta domnului la Anul Nou o pâine mare și sare.</p>
                  <p>Aceste bresle au dispărut sub vălul năvălitor al jidovilor, alungați din Rusia și Austria.</p>
                  <p>În fine se pierdea în umbră, în părăsire, în ignoranță poporul!... poporul șerbit boierescului, poporul pe capul căruia toți erau stăpâni, toți: vătavi, arendași, proprietari, slujitori, cenușeri, țârcovnici, revizori, sameși, ispravnici, judecători, directori, miniștri, domn, sultan și împărat!... poporul supus la beilicuri, supus la biruri, supus la dare de flăcăi la oaste, supus la bătaie cu biciul, supus la supliciul fumului prin temnițe, expus la toate capriciile crude ale soartei, la toate mizeriile morale și fizice, plecat la toți, fie indigeni sau străini, sărăcit, înjosit, cuprins de groază din copilărie până la moarte și neapărat de lege nici măcar în contra crimelor!</p>
                  <p>Iar după acel popor român, în fundul tabloului rătăcea un neam de origine străină, căzut în robie, gol, nomad, batjocorit, disprețuit: țiganii numărați pe suflete, proprietate monstruoasă a statului, a boierilor și chiar a sfintei Biserici, îngenuncheați sub biciul plumbuit al nazârului, vânduți la mezat ca pe vite, despărțiți cu violență de părinții și de copiii lor, schingiuiți crunt de unii proprietari ce se intitulau creștini cu frica lui Dumnezeu, puși în obezi, în zgarde de fier cu coarne, purtând zurgalăi!... Țiganii asupra cărora puternicii zilei exercitau dreptul arbitrar de viață și de moarte; țiganii care reprezentau spectacolul înfiorător al sclaviei negre, precum țăranii români reprezentau șerbirea albă! Și între clasele privilegiate și acele dezmoștenite, un cler ignorant, superstițios, îngrășat cu mana averilor mănăstirești, aplecat mai mult la plăcerile lumești decât la smerenia apostolească; un cler care, în loc de a căuta să apropie turmele între ele prin cuvinte de frăție, în loc de a exercita un sacerdoțiu sacru și mângâ ietor, conform moralei lui Cristos, prefăcuse sfântul potir în cupă de plăcere, și talgerul de naforă în disc de parale.</p>
                  <p>Așadar, în vârful scării sociale un domn cu topuzul în mână și cu legea sub picioare; pe treptele acelei scări o boierime ghiftuită de privilegiuri, bucurându-se de toate drepturile, până și de ilegalități, și scutită de orice îndatorire către țară; alături cu acea boierime un cler<note xml:id="ftn23" place="foot" n="23">Vom detașa din acest trist tablou imaginea îngerească a mitropolitului Veniamin, care a fost expresia cea mai pioasă și cea mai fidelă a moralei creștine [V. A.]</note> ai cărui șefi, veniți de la Fanar și din bizuniile muntelui Athos, se desfătau într-o viață de lux trândavă și scandaloasă; iar jos, în pulbere, o gloată cu cerbicea plecată sub toate sarcinile! sus, puterea egoistă, jos, șerbirea și mizeria fără protecție, și totul mișcându-se într-o atmosferă neguroasă de ignoranță, de superstiții, de pretenții, de lăcomie și de frică.</p>
               </div>
               <div type="div3" rend="P26">
                  <head>III</head>
                  <p rend="justify">După această repede ochire asupra întregului tablou, să examină m acum unele părți în detail și să studiem țara în privirea morală, socială și intelectuală.</p>
                  <p>Moralitatea pe la 1828 - 40 consista mai mult în observarea unor practici religioase, în îndeplinirea unor datorii de creștin, precum se înțelegeau atunci acele datorii, adică: în mergerea regulată la biserică duminicile și zilele de sărbători, în dare de liturghii, în facere de paraclise prin case, în ofrande de pască și ouă roșii în sâmbăta Paștilor, în trimitere de bucate și băutură osândiților din închisori, la ajunul sărbătorii numită Moși, și mai cu seamă în împărtășanii anuale. Însă adevăratele principii ale moralei lui Cristos erau destul de negrijite.</p>
                  <p>Mituirea, departe a fi considerată ca un delict sau ca un păcat, cum se zicea atunci, intrase adânc în obiceiuri, grație corumperii de moravuri lățite în țară prin fatala domnire a fanarioților, și producea, pe lângă lefi, venituri sigure și permise funcționarilor. Ea forma rodurile cele mai mănoase din ramurile administrației și ale justiției, astfel că un slujbaș al statului care în trei ani de serviciu nu-și făcea avere cădea sub disprețul guvernului. Înșusi clerul se îndulcea de păcatul mituirii, prin fabricarea plătită de preoți și protopopi și mai cu seamă prin înlesnirea despărțeniilor pronunțate de Dicasterie.</p>
                  <p>Schingiuirea țăranilor și a țiganilor făcea parte din obiceiurile zilnice și era o prerogativă a proprietarilor atât de absolută, încât dacă s-ar trezi din morminte toate nenorocitele victime care au pierit în schingiuri aplicate lor fățiș, ne-am înspăimânta de acel nour de umbre sinistre ce au rămas nerăzbunate!</p>
                  <p>Și însă... oamenii care comiteau acele delicte și crime nu erau răi la suflet, nu erau cruzi în natura lor, ci, din contra, erau blânzi, generoși, iubitori de săraci; dar aveau dreptul de cruzime și îl exercitau fără a avea conștiință de fapta lor criminală, fără grijă de răspundere, fără teamă de pedeapsă. Astfel era timpul, astfel era starea morală a societății. Inimi bune, fapte crude!... Și cum putea fi altfel, când pe străzile orașelor se petrecea adeseori un spectacol ce era de natură a le împietri: un nenorocit, gol până la șale, legat cu o frânghie lungă și mânat din urmă de Gavril călăul, precedat de un darabancic, înconjurat de slujitori cu săbiile scoase, tremurând, șovăind, oprit la toate răspântiile străzilor, lungit la pământ, bătut de Gavril cu un harapnic, apoi iară sculat pe picioare cu sila și iară pornit pe străzi, pentru ca să fie iară bătut mai departe!</p>
                  <lg>
                     <l>Laissez passer la justice du roi!</l>
                  </lg>
                  <lg>
                     <l>Lăsați să treacă dreptatea domnească!</l>
                  </lg>
                  <p rend="justify">Deschiderea cu plată a frontierelor țării la năvălirea jidovilor, alungați din Rusia și din Austria, devenise un izvor de bogăție, nu numai pentru funcționarii subalterni de pe la hotare, dar și pentru alte persoane, de pe treptele cele mai înalte ale societății: toleranța acordată lor de a specula mizeria poporului, prin dezvoltarea fatală a patimii beției, era un al doilea izvor de înavuțire pentru autoritățile ținutale, și periodica exploatare făcută asupra lipitorilor străine, prin amenințări de izgonire, un al treilea izvor care producea sume colosale oferite pe tablale de aur...</p>
                  <p>Desproprietărirea răzeșilor ajunsese o manie încurajată și ajutată chiar de brațele puternice ale administrației și justiției (?). Mulțime de procese se iscau din senin în contra acelor nenorociți moșneni, se aduceau la împlinire prin măsuri arbitrare, caliceau mii de familii, pentru ca să îngrașe un vecin căftănit, și produceau uneori scene foarte dramatice.</p>
                  <p>Un proprietar mare și atotputernic avea alăturea cu moșia lui niște răzeși întețiți, care țineau la pământurile lor, dreaptă avere întemeiată pe hrisoave domnești. Orice propunere din parte-i pentru schimb sau vânzare rămăsese fără rezultat. Ce se întâmplă? Într-o zi, ispravnicul ținutului, însoțit de o ceată de slujitori, aduse un plug și, urmând poruncilor ce primise de la Iași, ordonă a trage brazdă prin mijlocul pământului răzeșesc. Boii pornesc, fierul plugului începe a lăsa o brazdă neagră în urmă-i, când dintr-un rediu apropiat se ivește o româncă naltă, ce purta un copilaș la sân. Ea vine sumeață în fața ispravnicului, depune copilul dinaintea boilor și zice: „De vreme ce ați venit hoțește, ca să ne luați moșia strămoșească, na! trageți brazda peste copilul meu, pentru ca să nu rămână pe lume pieritor de foame la ușile străinilor!“ Toți stătură încremeniți!... afară de ispravnic, care răcni înfuriat la slujitori să deie copilul în lături:</p>
                  <p>— Nu vă atingeți de el, că-i amar de capul vostru! strigă românca, și în adevăr deodată se văd ieșind din rediu vreo două sute de țărani înarmați cu topoare și coase. Ei veneau repede și amenințători către părintele ispravnic; dar acesta, negăsind de cuviință a-i aștepta, își luă ceata și se făcu nevăzut: „La oarba! la oarba!“ strigau românii din urmă, râzând de spaima lui, și astfel ei rămaseră stăpâni pe moșia lor... până la anul viitor.</p>
                  <p>De pe atunci s-a răspândit în țară cântecul răzeșilor, ca un semn caracteristic al timpului:</p>
                  <lg>
                     <l>Frunză verde de scumpie,</l>
                     <l>Ard-o focul răzeșie!</l>
                     <l>Eu chiteam că-i boierie,</l>
                     <l>Și-i numai o sărăcie!</l>
                  </lg>
                  <lg>
                     <l>Etc., etc.</l>
                  </lg>
                  <p rend="justify">Legăturile de familie erau în genere strânse și bazate pe simțirile de dragoste între soți și de respect din partea copiilor către părinți. (Respect manifestat zilnic prin sărutatul mâinii și prin multe mici nuanțe în obiceiuri casnice, dispărute astăzi din societate.) Căsătoria, considerată ca una din tainele cele mai sacre ale legii creștinești, se consolida sub scutul credinței, și prin urmare multe menajuri erau adevărate modele de bună înțelegere, de bună purtare și de bun trai. Din nenorocire lesnirea fructuoasă, cu care sfânta Dicasterie din Mitropolie dezlega ce era legat de sfânta Biserică, a fost principala cauză a multor despărțenii din acea epocă. Alte două cauze nu mai puțin importante au contribuit a ajuta pe Dicasterie în traficul său:</p>
                  <p>1 - căsătoriile silite, după placul părinților, fără nici o considerare pentru dorința copiilor;</p>
                  <p>2 - disproporția de educație ce exista între generația femeiască și acea bărbătească.</p>
                  <p>În adevăr, începutul civilizației îl datorim sexului frumos (termen foarte potrivit pentru damele societății de la 1828, care au fost înzestrate cu o frumusețe proverbială). Ele mai întâi au primit o educație îngrijită în pensioanele din Iași și chiar în institutele din străinătate, învățând limbile franceză și germană, studiind muzica, deprinzând manierele europene, adoptând costumele și ideile noi și simțindu-se, în fine, create pentru a fi regine, pentru a exercita o influență salutară în societate, pentru a păși triumfal pe calea unei existențe demne de calitățile lor fizice și morale. Din contra, tinerii, meniți a deveni consorții lor, erau crescuți la școalele grecești a lui Govdala, Cuculi, Kirica, școale în care varga și chiar falanga serveau de mijloc de emulație pentru învățarea verbului tipto, tiptis. Simțul de demnitate personală rămânea astfel ucis sub falangă; dar elevul devenea elin desăvârșit.</p>
                  <p>Afară de câteva excepții, acei tineri rămâneau în păturile neștiinței, precum rămâneau în anteriele orientale și nu erau în stare de a răspunde nici la visurile poetice, nici la aspirările sufletești ale gingașelor soțioare ce se vedeau aruncate în brațele lor prin o absolută autoritate părintească. Din această nepotrivire de idei și de simțiri nășteau o mie și una de scene displăcute, pe care sfânta Decasterie le exploata în beneficiul ei. Despărțeniile, ajunse astfel la un grad de necesitate socială, se înmulțeau, și au mers tot înmulțindu-se, mai cu seamă după întoarcerea în țară a tinerilor crescuți în străinătate. Sub o aparență de imoralitate, societatea își lua nivelul său moral; căci inteligențele dezvoltate prin o educație egală și inimile deopotrivă simțitoare se apropiau, și pe ruinele căsătoriilor silite formau noi, libere și trainice legături.</p>
               </div>
               <div type="div3" rend="P26">
                  <head>IV</head>
                  <p rend="justify">În privirea socială, spectacolul nu era mai puțin curios [...] Confortul consista în îmbelșugarea camarei și a gerghirului cu feluri de mezelicuri, dulcețuri, vutce etc., toate fabricate în casă, sub privegherea cucoanelor gospodine; căci pe atunci gospodăria, deși cuvânt slavon, exprima însă o calitate ce făcea gloria românilor. Luxul se manifesta prin mulțimea servitorilor, mai toți țigani, prin scumpetea blănurilor, a șalurilor turcești și a hainelor de mătase, prin frumusețea cailor ieșiți din hergheliile țării, prin eleganța echipajelor cu patru cai și prin arnăuții îmbrăcați în dulămi aurite, care din ostași domnești ajunseseră a fi potirași, și din potirași slugi de paradă, acățate dindărătul caleștilor.</p>
                  <p>Atelajul cu patru cai, <hi rend="italic">faleturi</hi>, părea însă a fi o prerogativă a clasei I, căci o cucoană din starea II, permițându-și într-o zi a ieși la primblare cu faleturi, a produs un mare scandal și a pățit o mare rușine. I s-au tăiat hamurile de la caretă în mijlocul străzii.</p>
                  <p>După acest incident comic, se poate lesne întrevedea mulțimea nuanțelor distinctive ce existau între diferitele clase ale societății, nuanțe în gesturi și întonări protectoare din partea celor mari către cei mai mici, nuanțe în alegerea locurilor și a persoanelor la baluri, acei din starea I dănțuind împreună în fundul salonului, iar ceilalți lângă ușă, în sunetul asurzitor al lăutarilor sau al muzicii militare; nuanțe în proprietatea lojilor de la teatru, boierii mari ocupând exclusiv rândul numit <hi rend="italic">bel-étage</hi>; nuanțe comice, însă caracteristice chiar în purtarea, în convorbirea și în corespondența unora către alții.</p>
                  <p>Așa, de pildă, un boierinaș de starea III săruta poala anteriului unui logofăt mare; boierul de starea II îi săruta pieptul, iar cei deopotrivă în ranguri se sărutau pe bărbi. Cel mic sta în picioare, cu giubeaua strânsă la piept și într-o postură umilită dinaintea logofătului; altul, ceva mai căftănit, se punea cu sfială pe un colț de scaun după mai multe îndemnări quasi poruncitoare; altul avea dreptul de a ședea pe jilț, și altul pe divan. Cel mic, adresându-se către puternicul zilei, îi zicea: <hi rend="italic">milostive stăpâine, măria-ta, luminarea</hi>
                     <hi rend="italic">-</hi>
                     <hi rend="italic">ta</hi>; altul întrebuința cuvintele grecești: <hi rend="italic">evghenestate, eclambrotate, file </hi>etc., la care magnatul răspundea: <hi rend="italic">arhonda, frățică</hi>, sau <hi rend="italic">mon cher</hi>, după persoane. Cel mic scria celui coborât cu hârzobul din cer: <hi rend="italic">sărutându-ți tălpile, sunt al măriei-tale preaplecat și supus rob</hi> și i se răspundea cu un <hi rend="italic">al d-tale gata</hi>; iar formula: <hi rend="italic">al d-tale ca un </hi>
                     <hi rend="italic">frate</hi> se uzita numai între egali. Chiar damele aveau un vocabular ad-hoc, cele mai mici în ranguri dând celor mai mari titlul de <hi rend="italic">cucoană</hi> și primind în loc un simplu: <hi rend="italic">kera mu</hi>.</p>
                  <p>Pe lângă aceste nuanțe, care împestrițau tabloul relațiilor sociale, mai erau și altele nu mai puțin comice și ridicole, precum forma și proporțiile calpacelor boierești, numite șlice sau ișlice, precum prerogativa de a se închina pe la icoane și a lua naforă la biserică înaintea tuturor (trufie grotescă chiar în locașul lui Dumnezeu, unde toți oamenii sunt deopotrivă), precum dreptul de a fi ras pe cap și la ceafă de bărbier-bașa, bărbierul domnesc, precum obiceiul oriental de a fi ridicat de subsuori pentru a sui scările, precum favoarea, adeseori scump plătită, de a lua dulceți, de a bea cafea turcească și de a fuma ciubuc la curte! etc. etc.</p>
                  <p>Mărimea șlicelor, care de-abia se țineau în echilibru pe creștetul boierilor, arăta înălțimea rangurilor; așa unii purtau calpace mici și rotunde de pielicică de miel, alții jumătăți de șlicuri cu fund verde de postav<note xml:id="ftn24" place="foot" n="24">Vestitul Barbu Lăutaru a purtat toată viața asemenea șilc [V. A.]</note>; iar protipendiștii se coronau cu oboroace atât de colosale, încât nu se găsea în Iași rădvan destul de încăpător ca să conțină doi logofeți mari în costumul lor de paradă. Când o pereche de postelnici se urca în aceeași caleașcă, șlicele lor erau expuse a se turti sub desele caramboluri ce făceau între ele pe străzile podite cu grinzi de lemn<note xml:id="ftn25" place="foot" n="25">Din această cauză străzile se numeau poduri [V. A.]</note>, și, pentru a le feri de o deformare inevitabilă, bieții boieri se îndemnau a rămânea numai în fesuri, așezând baloanele lor pe banca de dinainte a trăsurii. Nimic nu putea fi mai comic decât acea sintrofie de capete fără șlice și de șlice fără capete.</p>
                  <p>De pe timpul acela au rămas câteva fragmente de un cântec poporal:</p>
                  <lg>
                     <l>Ciocoiașul, boier mic,</l>
                     <l>Poartă șlic cât un mirtic.</l>
                     <l>Evghenistul oboroacă</l>
                     <l>Unde șoarecii se joacă... etc.</l>
                  </lg>
                  <p rend="justify">Precât dar damele societății prezentau aspectul unui buchet grațios, elegant, seducător, pe atât consorții lor formau un grup, asupra cărui Orientul și, mai bine zicând, fanariotismul suflase o ceață bizară. Precât ele, cu spiritul dezvoltat, cu inima plină de aspirări frumoase, străluceau de luciul civilizației, pe atât ei rămăseseră acoperiți de vechea rugină. Crescuți în idei de mândrie boierească, victime acelui sistem fanariot de corumpere, care avea drept țel și efect degenerarea românilor, nimicirea demnității personale și stingerea simțului de patriotism în sânul lor, ei nu puteau înțelege progresul omenirii, decât ca o pășire pe calea averii și a onoarelor. Trist rezultat al influenței unui șir de guverne bastarde, care de un secol se abătuseră ca niște corbi răpitori, ca niște omizi otrăvitoare asupra țărilor noastre. Orientul ne trimitea ciuma, Fanarul ne adusese cangrena morală, mai fatală decât toate epidemiile ucigătoare, și din acea cangrenă se născu ciocoismul, se născu umilirea servilă, se născu ambiția egoistă și toate celelalte stafii funeste, care și până astăzi există printre români, deși însă acum tupilate și ascunse.</p>
                  <p>Ciocoismul îndemna a fi mare cu cei mici și mic cu cei mari; el avea obraz de săftian, după vorba românului; primea zâmbind insulte cât de grave și chiar palme, fără a simți nevoie de vreo satisfacere. Acele palme se spălau cu apă din ibric; căci duelul, introdus în societate de tinerii crescuți în Germania și Franța, inspira o groază salutară ce nu-i da drept de împământenire.</p>
                  <p>Ciocoismul bine exercitat își da însuși diplomă de ischiuzarlâc (dibăcie), servind de treaptă spre acățare, și atât de puternic el rodea sămânța bună din inimă, cât devenise din înjosire o înălțare, din rușine o fală. Mulți erau care declarau în gura mare că sunt ciocoi de casa cutărui boier mare. . . și mulți îi pizmuiau!</p>
                  <p>Politica ciocoismului consista în ferventa adorare a numelui împăratului rus, în vizite dese la consulat, în ambiția de a juca vistul sau preferanțul cu dl consul, spre a câștiga nu banii, ci protecția lui. Iar mica opoziție compusă de câțiva competitori la tron, adresa în taină memorii la Petersburg sau jalbe la Poartă, cerând intervenții străine; zic în taină, căci, dacă manoperele sale parveneau la urechea domnească, întreaga opoziție era trimisă la mănăstire spre pocăință. Servilitatea, ciocoismul, sub mască de finețe diplomatică, făcuse din Camera deputaților anticamera domnului, compusă din reprezentanți devotați orbește guvernului.</p>
                  <p>Aleși prin varga magică a corumperii electorale, ieșiți din urne prin un nămol de decrete de boierii, și de rânduiri în slujbe, clociți sub o atmosferă de intrigi, de promiteri, de amenințări și de hatâruri, ei deveneau umiliții sateliți ai tronului și, bun sau rău, folositor sau păgubitor țării, ei votau cu entuziasm tot ce li se prezenta de sus. Apoi, cuprinși de recunoștință, adresau acte de mulțumire Părintelui Patriei, pentru patrioticeasca sa oblăduire, hărăzindu-i drept recompensă, pe lângă lista civilă, și economiile bugetului anual, ofrandă depusă pe altarul Patriei!</p>
                  <p>Serbarea cea mai solemnă pentru ciocoism era ziua sf. Nicolae, ilustrată cu ceremonii la curte, vizite oficiale la consulat, Te-Deum la Mitropolie, sunări de muzică militară, descărcări de tun (exista numai unul), bal mare la palat și luminație în oraș. Pe străzi se înălțau transparante cu portretul-caricatură al împăratului; iar primprejurul lui ardeau cu pălălaie balerci de păcură și sunau din cobze bande de lăutari.</p>
                  <p>Cât pentru vreo serbare națională nici nu se pomenea; căci simțul de naționalitate, pentru cei mai mulți, amorțise de tot, și pentru un mic număr de patrioți nu se întindea mai departe decât până la hotarele țării. Stranie prefacere a lucrurilor, stranie schimbare a oamenilor! Cine ar crede, privind țara de astăzi, că acum treizeci de ani, o mare parte din ideile, simțirile și principiile moderne, care au prins rădăcină adâncă în societatea noastră, erau litere moarte, ba chiar lipseau și cuvintele din limbă pentru exprimarea lor, așa:</p>
                  <p>Onestitatea nu găsea un substantiv analog în jargonul ce se vorbea, cuvântul omenie (om de omenie) fiind disprețuit ca un termen uzitat printre țărani. Un om onest se zicea pe grecește timios sau om de treabă... de care treabă?</p>
                  <p>Amorul propriu era poreclit filotimie și prin o bizarerie limbistică, mita sau rușfetul rusesc se chema filotim.</p>
                  <lg>
                     <l>Onorul... cinste!</l>
                  </lg>
                  <lg>
                     <l>Gloria... slavă!</l>
                  </lg>
                  <lg>
                     <l>Libertatea... slobozenie!</l>
                  </lg>
                  <p rend="justify">Românismul avea un înțeles insultător pentru tagma evghenistă, căci o apropia de clasa locuitorilor de la țară: „Român e țăranul, eu sunt boier moldovan“, declamau cu mândrie elevii lui Cuculi și Chiriac.</p>
                  <p>Unirea?... Un vis nevisat încă de nime. Independența? Alt vis îngropat în mormintele lui Ștefan cel Mare și Mihai Viteazul.</p>
                  <p>Egalitate, libertate? Utopii ieșite din sânul Goliei și menite a duce pe utopiști iarăși în Golia, dacă ar fi existat asemene vizionari. Și precum sacrele principii de drepturile și îndatoririle omului în societate zăceau sub pâcla ignoranței, asemene și limba, și literatura, și artele frumoase se resimțeau de influența pâclei. Barbaria turcească, corumperea grecească și desele ocupări rusești lăsară urme deplorabile în moravurile și în spiritul societății, și caracterul ei român dispăruse precum dispare pământul sub zăpada iernii. Soarele României era palid și fără căldură națională! Limba, păstrată cu sfințenie de străbunii noștri și de popor, devenise un tutti frutti, împestrițat cu vorbe grecești, turcești, rusești și franceze. Sub domnirea pașalelor ea se corcise cu ogeaguri, cu calemgii, cu taclituri, cu muchelefuri, cu chefuri, cu temenele, cu huzmeturi etc.; sub fanarioți se încuscrise cu evghenii, cu filotimii, cu takismata, cu englendisiri, cu aporii, cu filo to heri, cu istericale, cu baclavale, cu arhontologii, parigorii etc. În fine, studiul limbii franceze introdusese în biata limbă nenumărate cuvinte terminate în arisit: amorarisit, menajarisit, amuzarisit, pretindarisit, perfecționarisit, constituționalizarisit etc.</p>
                  <p>Un adevărat român rătăcit în societate pe atunci rămânea cu gura căscată și se putea crede transportat într-o lume cu totul străină sau mai bine în turnul lui Babel. Ce putea fi dar literatura unui asemenea timp?</p>
                  <p>Pe la începutul secolului s-a ivit în Moldova o pleiadă de poeți, care au lăsat urme adânci în memoria contemporanilor. Acea pleiadă compusă de: Tăutu, Conachi, Beldiman, Bălșucă, Pogor, Bucșănescu etc., toți boieri și feciori de boieri, erau înzestrați cu învățăturile clasice ale limbilor: elină, latină și franceză. Ei se îngânaseră cu imaginile poetice ale mitologiei antice și primiseră totodată reflectul depărtat al ideilor voltairiene, pe care revoluția cea mare din 1793 le răspândise în Europa; însă distanța nestrăbătută ce exista între patria lor și izvorul acelor idei, precum și mai cu seamă poziția lor socială îi opriră de a se pătrunde de principiile radicale ale Franței. Spiritul lor lua deci o altă direcție; el se îndrepta cu tot focul tinereții pe câmpul înflorit al poeziei, câmp ce îi ducea în templul amorului. În curând Moldova fu inundată de satire, cântece amoroase și elegii, în care dumnezeii mitologici și mai cu seamă Afrodita ocupau locul cel mai important, precum în poeziile franceze de la aceeași epocă. Acele stihuri descriau în cadențe lungi jalnica stare a inimilor și chiar, sub forma de acrostihuri indiscrete, publicau numele zânelor adorate.</p>
                  <p>Satirele erau foarte mult gustate, căci ele corespundeau cu natura spiritului râzător al românilor; dar, mai presus de toate, cântecele de lume erau bine primite, fiind cântate de lăutari la mese, nunți, petreceri prin grădini și vii.</p>
                  <p>Pe atunci breasla lăutarilor dobândise o mare însemnătate, căci fiecare boier ce poseda suflete de țigani avea și banda sa de muzicanți deprinși a suna din viori, din cobze și din naiuri; iar diversele bande se întreceau care de care a compune melodii mai duioase pe versurile boierești și a scoate din piepturi ahturi mai prelungite, mai pătrunzătoare în folosul dragostei stăpânilor.</p>
                  <p>Lăutarii serveau de tainici curieri ai inimilor, căci declarările de amor se făceau prin gurile lor; prin urmare un ah! sau un of! bine trăgănat plătea pungi de bani și adeseori înstărea pe fericitul țigan, care poseda piept sănătos și răsuflare lungă.</p>
                  <p>Astfel era obiceiul! Să-l respectăm, ca unul ce a contribuit la fericirea părinților noștri și a păstrat, în lipsă de tipar, producerile poetice ale generației trecute. Acele produceri au patru caractere distincte și se împart în: 1) Cântece de lume (poezii amoroase); 2) Epistole; 3) Satire și 4) Meditații filozofice; însă mai putem adăuga câteva încercări de soiul epic și câteva traduceri în versuri din autorii străini, precum:</p>
                  <lg>
                     <l>Plângerea Moldovei sau Jalnica tragedie, poem compus de</l>
                  </lg>
                  <lg>
                     <l>Beldiman asupra revoluției grecești de la 1821.</l>
                  </lg>
                  <lg>
                     <l>Orest, tragedie de Voltaire, tradusă de Beldiman.</l>
                  </lg>
                  <lg>
                     <l>Henriada lui Voltaire, poem tradus de Pogor.</l>
                  </lg>
                  <lg>
                     <l>O parte din poemul lui Pope, tradusă de Conachi.</l>
                  </lg>
                  <lg>
                     <l>Epistolele Eloisei către Abeilard, traduse din Baur Lormian, de Conachi... etc., etc.</l>
                  </lg>
                  <p rend="justify">Toate aceste scrieri au meritul lor în privirea versificării și a limbii, ades mlădiată cu mult talent; dar nu au putut exercita vreo influență salutară asupra gustului pentru literatură în epoca de care vorbim, fiind nerăspândite în public. Ele probează că printre părinții noștri existau spirite cultivate distinse, ce simțeau nevoia de a-și lua zborul în sfera ideilor înalte, însă nu erau seduse de prestigiul gloriei; căci lipseau mijloacele publicității. Poeții scriau pentru mulțumirea lor, precum diletanții fac muzică în singurătate, și nu se îngrijeau de soarta manuscriselor. Consecința inevitabilă a unei asemene nepăsări a fost pierderea multor din autografe, care după moartea autorilor au servit a acoperi gavanoasele cu dulcețuri. Cămara se îmbogățea cu paguba literaturii.</p>
                  <p>În adevăr, demnul de laudă Asachi se încercase a fonda o tipografie și un jurnal: Albina românească, însă acea tipografie zăcea în nelucrare din cauza lipsei de materie și biata Albină era condamnată a culege miere numai din florile grădinii domnești. Îi era oprit de a deștepta opinia publică, care pe la 1840 se prezenta în ochii guvernului sub forma unui monstru amenințător; dar îi era permis și chiar impus a relata numai ceremoniile de la Curte și de la consulatul rusesc.</p>
                  <p>În adevăr, Asachi publică din când în când câte o cărticică de învățătură elementară pentru școale și câte un calendar la începutul fiecărui an; dar și în acele publicații inocente el se găsea constrâ ns de asprimea unei cenzuri neinteligente. Foarfecele cenzurii țineau locul spadei lui Damocles deasupra capului fiecărui autor.</p>
                  <p>Dezvoltarea ideilor și purificarea gustului literar se resimțeau dar foarte amar de sistemul apăsător al guvernului, și avântul scriitorilor își frângea aripile, lovindu-se de indiferența publică ca de o stâncă. Bătrânii nu citeau decât viețile sfinților; iar tinerii nu citeau nimic, disprețuind cărțile românești, și printre acei tineri numai un Alexandru Hrisoverghi și un Costache Negruzzi: <hi rend="italic">rari nantes in gurgite vasto</hi> se băteau cu mâna pe frunte, zicând cu desperare ca Chénier în ora morții lui: Et pourtant je sens que j’ai quelque chose là!</p>
               </div>
               <div type="div3" rend="P26">
                  <head>V</head>
                  <p>Tabloul de mai sus va părea poate depins cu culori cam mohorâte. Societatea este prezentată sub o lumină puțin favora– bilă; timpul este arătat cu un nămol de defecte și de ridicole. E drept, prin urmare, să examinăm și părțile avantajoase ale tablo– ului, pentru ca să ne facem o idee exactă de epoca părinților noștri, epocă interesantă, de care ne ținem noi înșine prin legături intime<note xml:id="ftn26" place="foot" n="26">„Un bătrân înțelept cu care vorbeam câteodată de starea de înapoiere a timpului trecut în comparatție cu progresul timpului prezent (progres ce-l numea pripit), îmi zicea prin o zâmbire malițioasă: „Nu zic ba, pe vremea mea erau multe rele; oamenii se găseau cam turcomeriți, procopsiții nu umpleau ulițele ca în ziua de astăzi, nu se strigau în gura mare: liberta, egalita, ke ta lipa, precum strigă irozii la sărbătorile Crăciunului: dar cum se face că pe atunci, cu slabele mijloace de care dispunea țara, cu un buget de nouă milioane de lei vechi numai, toate lefile și pensiile erau plătite regulat, toate cheltuielile statului se găseau acoperite la sfârșitul anului, școalele și spitalele se țineau în bună stare, în Iași se înființau o academie și o școală de meserii, prin orașele din provincii se deschideau stabilimente de învățătură publică, străzile se paveluiau, se luminau cu fânare; pompierii se organizau pretutindenea în cea mai bună orânduială, poduri de piatră se clădeau peste râuri, de pildă cel de pe Bahlui și cel de la Docolina, soșele foarte bune se croiau de-a lungul țării cu măsuri economicoase etc. și cu toate aceste, deși noi eram ruginiți, deși sameșul visteriei ținea întreaga contabilitate a statului pe o simplă coală de hârtie, nici un deficit nu se ivea la sfârșitul anului, ba încă rămânea un prisos, pe care boierii deputați îl prefăceau în prinos pentru vodă? Astăzi lumea s-a civilizat mult, e adevărat, veniturile țării s-au mărit peste măsură, și însă nime nu-i plătit la vreme și deficitul bugetului a ajuns a fi spăimântător... Pentru ce? știi pentru ce? pentru că lumea nouă e amețită de teorii, când lumea vechea avea simțul practic, ce se dobândește la școala experienței, iară nu la acele din străinătate“ [V. A.]</note>.</p>
                  <p>Am pretins că până la 1840 și chiar mai încoace cu câțiva ani, ideile și principiile moderne înrădăcinate astăzi la noi nu pătrunseseră încă în țară, că societatea purta sigiliul oriental, că spiritul și inima se luptau și amorțeau sub suflarea otrăvitoare a fanariotismului, că precum guvernul nu avea altă ambiție decât aceea de a fi bine văzut la Petersburg, asemene boierimea nu avea altă preocupare decât a fi bine văzută și protejată de guvern.</p>
                  <p>Am spus că generația stătută era înțelenită în vechile datini și privilegii, fără nici o dorință de a ieși vreodată din cercul lor; vom adăuga că tinerimea ce reprezenta viitorul țării nu avea nici o însemnătate, nici o aspirare, nici o inițiativă și negreșit ea ar fi rămas pierdută în hăugașul trecutului dacă unii din părinții noștri nu ar fi avut ideea de a-și trimite copiii la universitățile din Francia și Germania. Această idee providențială, acest act revoluționar, putem zice, a deschis porțile României la toate reformele civilizatoare ce au năvălit la noi și s-au împământenit cu o repejune fără exemplu în oricare altă parte a lumii. Să fim drepți și să ne închină m cu respect și recunoștință dinaintea memoriei părinților. Ei prin traiul lor păreau a face parte din secolul XVI, dar au avut meritul sublim de a introduce în Patria lor un secol de progres și de regenerare, secolul XIX, adus din străinătate prin copiii lor.</p>
                  <p>Glorie și onor părinților noștri! Ei au pregătit viitorul, un viitor plin de frumoase promiteri, care s-au realizat în parte și din care se bucură generația de astăzi.</p>
                  <p>Acei oameni venerabili au undit în inima lor cea mai sublimă aspirare: căci ei păstrau cu sfințenie în fundul inimii calitățile moștenite de la străbuni și neatinse de cangrena fanariotismului. Pentru acei boieri demni, țara, numită moșie, era cel mai scump odor, cea mai sacră avere strămoșească. Demnitatea lor personală îi ținea pe picioare și amenințători în fața puternicilor intriganți de la Fanar, simțul lor de naționalitate îi făcea a plânge, privind înjosirea Patriei lor, căzută din culmea gloriei la rangul de un simplu pașalâc. Respectul lor pentru persoana împăratului Rusiei era izvorât din recunoștință, căci Rusia pusese capăt domnirii fanarioților, ea reînviase tractatele vechi ale țării cu Turcia și dotase România cu o constituție mult mai liberală decât ale imperiilor vecine. Ei au fost singurele coloane rămase al timpului naționalităț ii noastre; pe fruntea lor venerabilă aurora viitorului reflecta razele sale; însă amar de naturile alese, de inteligențele nerăbdătoare care trăiau în așteptarea acelui viitor depărtat! C. Negruzzi a fost una din acele naturi.</p>
                  <p>Crescut în țară sub privegherea părintelui său, el își dezvoltă spiritul, își înmulți cunoștințele prin citirea autorilor clasici, atât eleni, cât și francezi, și de la sine se înfrăți cu școala romantică, al cărei șef era Victor Hugo. O oprire destul de lungă în Basarabia și Rusia de sud punându-l în relație cu vestitul poet Pușkin, gustul său pentru literatura modernă se afirmă încă mai mult și, ca prin un efect magic, el se trezi deodată cu o avere bogată de idei noi, de poezii armonioase și de stil curat românesc. Avea, sărmanul, o comoară, și nu se putea bucura a o împărți cu nimeni, căci împrejurul său nimeni nu era în stare să o prețuiască la adevărata ei valoare.</p>
                  <p>Efect curios al legii de contraste! efect natural al sistemului de opresie! Pe când stilul general arlechinat cu grecisme, slavonisme, francisme mirosea a birocrație, modelându-se pe fraza stereotipă de așa precum și în urmarea celor mai sus pomenite; pe când poezia lâncezea în versuri trăgănate de 16 picioare și șchiopăta sub forma de ode lingușitoare către ministru, domn și împărat, C. Negruzzi traducea cu o măiestrie artistică baladele lui V. Hugo și minunata poezie a lui Pușkin Șalul negru. Limba lui era corectă, versificarea armonioasă și traducerea demnă de original.</p>
                  <p>Pe când clerul ținea într-o mână discul drăgălaș și în cealaltă fulgerele afuriseniei, C. Negruzzi îndrăznea a scrie pe Toderică, jucătorul de cărți<note xml:id="ftn27" place="foot" n="27">Dacia literară, în care a apărut această nuvelă, a fost suspendată după reclamarea clerului, și C. Negruzzi a fost exilat [V. A.]</note> și să traducă, în colaborare cu A. Donici, Satirele prințului Antioh Cantemir, în care se găsesc pasaje ca următorul:</p>
                  <lg>
                     <l>De vrei să fii episcop, c-o mantie vărgată,</l>
                  </lg>
                  <lg>
                     <l>Înfășură-ți trufia, îți pune lanț de aur,</l>
                  </lg>
                  <lg>
                     <l>Sub mitră strălucită ascunde-ți capul tău</l>
                  </lg>
                  <lg>
                     <l>Și sub o barbă lungă stomacul îmbuibat,</l>
                  </lg>
                  <lg>
                     <l>Diaconul să meargă cu cârja înainte.</l>
                  </lg>
                  <lg>
                     <l>Te-ntinde-ntr-o caretă și tot blagoslovește</l>
                  </lg>
                  <lg>
                     <l>În dreapta și în stânga când ești plin de venin etc.</l>
                  </lg>
                  <p rend="justify">Pe când tradițiile istorice căzuseră în uitare și faptele glorioase ale strămoșilor noștri se pierdeau în întunericul ignoranței, C. Negruzzi avu nobila dorință de a deștepta simțul național prin poemul istoric Aprodul Purice. Acest mic poem cuprinde tablouri de o rară frumusețe și se deosebește atât prin armonia versurilor, cât și prin o energie de stil necunoscută încă până la dânsul.</p>
                  <p>Începutul e pastoral și încântător:</p>
                  <lg>
                     <l>Ciocârlia cea voioasă prin văzduh se legăna</l>
                  </lg>
                  <lg>
                     <l>Și-nturnarea primăverii cu dulci ciripiri serba,</l>
                  </lg>
                  <lg>
                     <l>Plugarul cu hărnicie s-apucase de arat etc.</l>
                  </lg>
                  <p rend="justify">Iar cu cât poetul intră mai afund în sugetul său, versul devine oțelit, și când descrie lupta de pe malul Siretului, între ostașii lui Ștefan-vodă și armia ungurească a lui Hroiot, poemul ajunge la înălțimea epică. În acel pasaj poezia descriptivă produce efecte de minune în ochii și în auzul cititorilor prin nechezarea cailor, prin zângănitul armelor și mai ales prin eroismul domnului. Se cunoaște că nu fără intenție Negruzzi colora atât de viu tabloul său; lui îi plăcea să puie în fața tronului imaginea sublimă a lui Ștefan, ca un contrast amar; îi plăcea să arate boierilor degenerați din timpul său cum erau acei de pe timpurile vitejiei, care, în loc de a trăi în trândăvie, știau să moară cu sabia în mână pentru apărarea țării. Aprodul Purice a fost o palmă dată de trecutul glorios prezentului mișelit.</p>
                  <p>Pe când palatul domnesc era considerat ca un soi de templu, iară domnul ca un soi de Buda nefailibil, C. Negruzzi avea curajul a scoate la lumină imaginea cruntă a lui Alexandru Lăpușneanu și a spune boierilor un mare adevăr: „Poporul e mai puternic decât boierimea!“</p>
                  <p>„Proști, dar mulți!“ răspunde Lăpușneanu vornicului Moțoc, în scena măcelului din palat, atunci când poporul adunat la poarta curții striga: „Capul lui Moțoc vrem!“ Acel răspuns al domnului: „Proști, dar mulți!“ cuprindea în trei cuvinte o adevărată revoluție socială. Prin urmare nuvela istorică fu rău văzută la palat, rău primită de boieri; însă ea își dobândi pe loc rangul cel mai înalt în literatura română, și va rămânea totdeauna un model perfect de stil, de limbă frumoasă, de creație dramatică și de o necontestată originalitate.</p>
                  <p>Nu mai enumăr celelalte păcate ale tinereților, toate spirituale, atrăgătoare și plăcute ca păcatul; însă voi declara fără nici o părtinire de veche amicie că valoarea scrierilor lui C. Negruzzi, mare prin calitățile lor, se mărește în proporție colosală când gândirea mea se raportă la timpul de sterilitate în care ele au fost produse. În anii de secetă rodurile copacilor sunt mai cu seamă prețioase.</p>
                  <p>Bagajul literar al lui Negruzzi este mai puțin voluminos, precum a fost și acel al lui Prosper Mérimée în Francia; însă câștigă în calitate ce-i lipsește în câtime. El zicea: „Mai bine vreau un armăsar arăpesc decât o herghelie tătărească“ și „decât un câmp de măcieși, mai bine un singur trandafir“. Avea multă dreptate și zicea un mare adevăr în limbajul său original: căci mai bucuroși să fim de a poseda în bibliotecă un singur volum de păcatele lui Negruzzi decât o sută de tomuri ale unor literați păcătoși.</p>
                  <p>Am asemănat pe Negruzzi cu Mérimée în privirea câtimii operelor; acea asemănare o găsim și în natura talentului și chiar a spiritului lor. Amândoi aveau condeie de oțel mlădios, cu care știau a cizela foarte fin limba de care se serveau. Ei aveau deopotrivă simțul estetic în producerile lor și posedau același farmec de narație. Orice întâmplare zilnică, orice istorioară cât de neînsemnată, Negruzzi știa să o prezinte sub forme interesante, și atât convorbirea lui variată, cât și tactul purtării, modestia și blândețea caracterului său l-au făcut a fi mult simpatic contemporanilor săi.</p>
                  <p>Ca om politic, deși rolul lui nu a fost însemnat, e de ajuns să amintim aici că, fiind deputat sub domnia lui Sturza-vodă, el a fost exilat de două ori la moșia sa Trifești de pe malul Prutului, pentru crima neiertată că avea idei liberale și făcea opoziție guvernului. Însă și diversele posturi ce a ocupat, de la simplu diac de visterie, post în care intrau întâi feciorii de boieri pe atunci, până la postul de ministru de finanțe, și cariera politică erau contrare gustului și tendințelor sale literare. În nămolul de dele, adunate împrejurul lui de șicana proceselor, în mijlocul lucrărilor seci de cancelarie, la care a fost condamnat o mare parte din viață, el găsea timp a comite plăcute păcate, colaborând la toate foile ce se iveau pe orizontul literar. Astfel: Curierul de ambe sexele al lui Heliad, Albina lui Asachi, Alăuta românească, Dacia lui Kogălniceanu, Progresul, România literară ale lui Alecsandri, Lumina lui Hasdeu și chiar Convorbirile literare s-au ornat cu mărgăritare ieșite din șiragul său. Însuși repertoriul teatrului național se îmbogăți cu două piese originale, care au avut mare succes pe scenă: Doi țărani și cinci cârlani și Muza de la Burdujeni; această muză a rămas un tip în panorama noastră socială. Așadar, ca membru al societății, C. Negruzzi a fost o individualitate marcantă printre contemporanii săi. Ca om politic, a fost liberal într-un timp unde liberalismul era periculos, căci îl amenința exilul.</p>
                  <p>Ca om de litere, a fost, este încă și va fi mult timp în fruntea prozatorilor români.</p>
                  <p>Ca român, cu simțul de adevărată naționalitate, să-l lăsăm însuși a se exprima:</p>
                  <lg>
                     <l>„Francez, neamț, rus, ce firea te-a făcut,</l>
                  </lg>
                  <lg>
                     <l>Pământul tău e bine-a nu uita,</l>
                  </lg>
                  <lg>
                     <l>Oricui e drag locul ce l-a născut;</l>
                  </lg>
                  <lg>
                     <l>Eu, frații mei, oriunde-oi căuta,</l>
                  </lg>
                  <lg>
                     <l>Nu mai găsesc ca dulcea Românie</l>
                  </lg>
                  <lg>
                     <l>De-o și hulesc câți se hrănesc în ea,</l>
                  </lg>
                  <lg>
                     <l>Corci venetici! ... Dar oricum va fi, fie,</l>
                  </lg>
                  <lg>
                     <l>Eu sunt român și-mi place țara mea.“</l>
                  </lg>
                  <p rend="justify">Mircești, ianuarie 1872</p>
               </div>
            </div>
            <div type="div2" rend="P22">
               <head>Prosper Mérimée</head>
               <div type="div3" rend="P26">
                  <head>I</head>
                  <p rend="justify">Pentru cine apreciază frumusețile literaturii franceze, pentru cine înțelege calitățile stilului și finețea spiritului, moartea celebrului autor Prosper Mérimée e considerată ca un foarte trist eveniment, ca o pierdere importantă pentru domeniul literelor. Iară cine a cunoscut personal pe acest bărbat eminent prin științele filologice va regreta nu numai pe literatorul distins, pe filozoful amabil, dar și pe unul din cei mai adevărați reprezentanți ai spiritului de conversaț ie franceză.</p>
                  <p>Bagajul său literar nu este voluminos; însă are mare preț în ochii amatorilor estetici de scrieri ce pot servi de model, precum: Colomba, la Venus d’Ille, l’enlèvement de la redoute, le vase ètrusque, les chroniques de Charles IX etc. și mai multe studii asupra literaturilor slave și spaniole. El a fost cel întâi care a făcut cunoscut în Francia pe celebrul Pușkin, traducând diverse opere de ale acestui poet rus și a scris un șir de epistole foarte interesante asupra Spaniei, unde îi plăcea ades să călătorească.</p>
                  <p>Tot ce a ieșit de sub pana lui este cizelat cu măiestrie, ca obiectele artistice ale lui Benvenuto Cellini; însă cine poate spune talentul său de narator? cine poate descrie finețea observărilor spirituoase, care străluceau cu atâta profuzie și atâta farmec în conversația lui! Eu am avut norocirea de a-l cunoaște în călătoria din Spania, la anul 1853, și a-l întâlni în mai multe rânduri, atât în Paris, cât și la Cannes, unde-și petrecea lunile de iarnă; și dar găsesc de o plăcută datorie a spune compatrioților mei că Prosper Mérimée a fost unul din acele personaje eminente din Francia care s-a interesat mult la soarta României.</p>
                  <p>— România — zicea el - este acum ca o fetiță de 12 ani, neformată încă; frumusețea ei nu s-a dezvoltat, și nimeni nu o bagă în seamă. Lasă ca să mai crească, să ajungă la epoca tinereții, unde formele copilei se desemnă grațios, unde calitățile ei fizice și intelectuale se afirmă, unde frumusețea ia un caracter de splendoare regală, și ochii lumii se vor îndrepta cu admirare spre dânsa. Tot ce doresc pentru România este ca să aibă nu 12, dar 20 de ani!</p>
               </div>
               <div type="div3" rend="P26">
                  <head>II</head>
                  <p rend="justify">După întoarcerea mea de la Maroc, intrând în Spania pe la Cadix și vizitând Sevilia, Cordova și Grenada, m-am dus de am petrecut o lună de zile la Madrid în compania amicului meu, marchizul de Bedmar. Începutul iernii mă prinsese în acest oraș și mă îngrijeam în privința dificultăților ducerii mele la Paris; căci pe la 1853 călătoriile în Spania se făceau cu diligențe trase de câte 10 și 12 catâri, prin locuri lipsite de orice confort. Mergând deci ca să mă sui în deligență, am fost prezentat lui Mérimée, chiar în momentul când conductorul ne chema pe nume, pentru ca să luăm locurile în cupeu. Norocul făcuse ca să am de tovarăș pe autorul Colombei, care se întorcea în Francia.</p>
                  <p>În noaptea aceea n-am preschimbat mai nici o vorbă împreună, căci eram despărțiți prin o matahală groasă ce purta favoriți englezi, favoriți stacoșii, care se ridicau între noi ca doi tufari ruginiți de brumă. A doua zi dimineață, plecându-ne pe după acei tufari, am cercat a ne vedea la față și am legat cunoștință.</p>
                  <p>— Cum ai petrecut noaptea ? întrebă Mérimée.</p>
                  <p>— Rău și cald din cauza vecinătății, am răspuns arătând pe englez, care dormea horăind.</p>
                  <p>— Noroc că avem o asemenea sobă în cupeu, căci afară frigul e aspru.</p>
                  <p>— Așa este, însă găsesc că soba ține prea mult loc în apartamentul nostru.</p>
                  <p>— Ce vrei? Englitera a fost totdeauna o putere năvălitoare; dar acest trist adevăr nu ne poate opri de a dejuna. Luat-ai ceva provizii de drum?</p>
                  <p>— Bedmar mi-a purtat de grijă; am cu mine un paté rece și vin de Xeres.</p>
                  <p>— Bedmar îsi cunoaste țara și nevoile călătorului în țara lui.</p>
                  <p>— Cum? Spania?...</p>
                  <p>— Spania sună din ghitară, Spania dănțuiește bolero și caciucia, Spania face pronunciamenturi, dar nu știe a se hrăni. În tot voiajul nostru, până la frontiera Franciei, nu o să găsim decât ouă clocite și pui ofticoși prăjiți cu untdelemn de lampă.</p>
                  <p>— Untdelemn de lampă! Pentru ce nu untdelemn proaspăt ?</p>
                  <p>— Pentru că așa e gustul spaniol. Închipuiește-ți că un amic al meu, consulul de la Alicante, neputând a se deprinde cu gustul național, a scris la Marsilia de i-au trimis două balerci de untdelemn de Provence, foarte limpede și bun; fiind însă că avea o prea mare câtime, el a încunoștiințat amicilor săi spanioli din oraș că voia să se desfacă de una din balerci. Amatorii alergară îndată din toate părțile, dar se întoarseră și mai iute îndărăt fără a cumpăra untdelemnul, pentru că-l gustaseră și-l găsiră fără arom... adică fără iz de lampă... Amicul meu se consultă cu colegul său, consulul englez, și după sfătuirea acestuia el desfundă una din balerci și o expuse la soare în timp de două săptămâni; apoi invită din nou pe amatorii indigeni ca să guste marfa. Perfect! strigară ei cu entuziasm, și umflară balerca pe sus... Adevărul este că untdelemnul nu mai era bun nici chiar pentru lămpi, dar căpătase izul local... Astfel este patria lui Cid Campeador în privirea gastronomică! Însă ca o mulțumitoare compensare o să auzim tot drumul nostru sunetul castanietelor... Îți plac castanietele?</p>
                  <p>— Îmi plac, când ele sunt mișcate de o frumoasă fiică a Grenadei.</p>
                  <p>— Mie-mi produc o impresie curioasă...</p>
                  <p>— Care impresie?</p>
                  <p>— Mi se pare că aud măselele spaniolilor clănțănind de foame. Începui a râde cu hohot și trezii pe englezul de alăturea.</p>
                  <p>Matahala privi în dreapta și în stânga cu buimăceala unui om amețit de somn și, văzându-ne ocupați cu dejunul, dete semnele cele mai îngrozitoare de foame. Îndată el scoase de sub picioare o torbă plină de cărnuri fripte și se puse a le introduce în gura lui, cu o metodă mașinală, înlesnind această operație gastronomică prin ajutorul unei mari butelci de Madera.</p>
                  <p>Mérimée îl admiră câteva minute; apoi mă întrebă dacă am fost la Grenada și dacă am văzut familiile de gitanos (țigani) pe dealul din față cu Alhambra?</p>
                  <p>— I-am vizitat în vizuniile lor săpate în stânci și am observat o mare asemănare între dânșii și țiganii din România.</p>
                  <p>— Și cu acei din Rusia, adăugă Mérimée. Poetul rus Pușkin i-a descris prea bine într-un mic poem foarte original, pe care l-am tradus în limba franceză. Am admirat mai cu deosebire în el un cântec țigănesc plin de o energie sălbatică.</p>
                  <p>— Vi-l aduceți aminte?</p>
                  <p>— Dar; eroina poemului zice: arde-mă pe cărbuni; eu voi muri fără a spune numele iubitului meu! etc.</p>
                  <p>— Cum? observai întrerumpându-l; aceste versuri au fost compuse de Pușkin?</p>
                  <p>— Negreșit!</p>
                  <p>— Vă înșelați, domnule Mérimée; acesta e un cântec poporal de la noi. lată versurile:</p>
                  <lg>
                     <l>Arde-mă, frige-mă,</l>
                  </lg>
                  <lg>
                     <l>Pe-un cărbune pune-mă!</l>
                  </lg>
                  <lg>
                     <l>De mă-i pune pe-un cărbune</l>
                  </lg>
                  <lg>
                     <l>Ibovnicul nu ți-oi spune,</l>
                  </lg>
                  <lg>
                     <l>De mă-i bate cu o vărguță</l>
                  </lg>
                  <lg>
                     <l>Peste ochi și peste țâță,</l>
                  </lg>
                  <lg>
                     <l>Tot m-oi duce la portiță</l>
                  </lg>
                  <lg>
                     <l>Să dau altuia guriță.</l>
                  </lg>
                  <lg>
                     <l>De mă-i bate cu gardul</l>
                  </lg>
                  <lg>
                     <l>Tot m-oi iubi cu altul.</l>
                  </lg>
                  <lg>
                     <l>Via-n vară înflorește,</l>
                  </lg>
                  <lg>
                     <l>Iar în toamnă cum rodește</l>
                  </lg>
                  <lg>
                     <l>Vine-un graur de-o ciupește.</l>
                  </lg>
                  <lg>
                     <l>Eu de ieri am înflorit,</l>
                  </lg>
                  <lg>
                     <l>Sânu-mi încă n-a rodit</l>
                  </lg>
                  <lg>
                     <l>Și el arde-n foc cumplit!</l>
                  </lg>
                  <p rend="justify">Mérimée ascultă traducerea franceză acestei hore, apoi zise zâmbind:</p>
                  <p>— Diable de Pouchkine! L-am admirat 15 ani cu un giuvaier străin la gât.</p>
                  <p>Astfel conversația noastră se prelungi până la Paris sub nasul englezului cu favoriții morcovii. Poezia poporală a românilor îl interesa foarte mult, căci el însuși în tinerețe compusese o colecție de cântece croate și montenegriene pe care le publicase sub titlul de Guzla, și găsea că în adevăr poezia noastră cuprinde frumuseți de un ordin superior.</p>
                  <p>— Grație românilor, observa el ades râzând, nu mai cred în simplicitatea proverbială a țăranilor de la Dunăre.</p>
               </div>
               <div type="div3" rend="P26">
                  <head>III</head>
                  <p rend="justify">În iarna trecută, pe la februarie, găsindu-mă la Cannes, m-am dus într-o zi frumoasă cu soare să vizitez grădina numită Jardin des Hespérides. Acea grădină, plantată cu portocali pe malul Mediteranei, merita deplin numele ei; căci prezenta un aspect feeric prin sutele sale de copaci acoperiți cu poame aurite. Lumina soarelui poleia verdeața frunzelor și răspândea pe frunte o culoare veselă care-ți fura ochii. Parfumul ce umplea aerul cald era îmbătător, și vuietul lin al mării avea un ce armonios, care încânta auzul și îndemna sufletul la o dulce reverie. În depărtare se întindea albastrul valurilor până sub insula Santa Margarita și se zăreau câteva bărci, lunecând cu o mișcare nesimțită. Eram în cele mai bune condiții de trai plăcut: soare luminos, natură înflorită, cer senin, mare admirabilă, și mă preumblam cu o vie mulțumire prin aleile parfumate ale grădinii. Deodată zării pe o bancă un om palid, trist, suferitor, care se răsufla greu și privea cu jale splendorile naturii; era Prosper Mérimée!</p>
                  <p>Mă apropiai de dânsul; el mă cunoscu și-mi zise cu o zâmbire amară:</p>
                  <p>— Ce zici de mine, amicul meu? Nu ți se pare că reprezint dragonul spăimântător care în vechime păzea grădina Hesperidelor? Privește în ce stare m-a adus boala de inimă ce mă ucide de când nu ne-am văzut! Am să mor în curând în floarea... bătrâneții!</p>
                  <p>— Nu crede aceasta, domnule Mérimée, căci clima de la Cannes face minuni cu bolnavii.</p>
                  <p>— Așa spun doctorii, însă aștept minunea de mai mulți ani și nu o văd venind.</p>
                  <p>Mérimée petrecea toate iernile la Cannes, întovărășit de două surori engleze, care se devotaseră lui cu o abnegare admirabilă și se îngrijeau de el ca de un copil. Ele știau să aline suferințele lui și să-i susție moralul când boala îl obosea de tot. Adeseori am făcut partide de vhist cu acele misses și cu iubitul lor bolnav în serile lunii lui februarie, și m-am încredințat că suferințele nu stinseseră cât de puțin briliantul spiritului său.</p>
                  <p>Într-o zi Mérimée îmi arătă o sabie de Damas cu litere arabe incrustate pe lamă.</p>
                  <p>— Știi să citești arăpește? mă întrebă el.</p>
                  <p>— Ba nu.</p>
                  <p>— Pune-ți în gând că nu am găsit încă pe nimeni care să-mi explice această inscripție, și însă am mulți amici care se bucură de renumele de orientaliști și țin cursuri de limbi orientale la Sorbona. Pățesc și eu cu sabia mea cum a pățit-o sora regelui Ludovic-Filip cu o materie de rochie ce avea de jur împrejurul poalelor un șir de cuvinte turcești cusute cu aur. Acea prințesă se adresă la dl C., profesor de limba sanscrită, ca să aibă traducerea exactă a broderiei, și el îi răspunse că broderia conținea un verset din Coran: „La Allah illa Allah, u Mhamed rasul Allah!“ adică: „Dumnezeu este mare și Mohamed e profetul său!“ Doi ani în urmă un alt profesor orientalist prezentându-se la Tuileries, prințesa dorind a se convinge de științele sale, îi arătă rochia sa favorită, și noul sapient, examinând poalele, traduse pe loc cusuturile lor în modul următor: „Nimeni nu-i mare ca Ali, ginerele lui Mohamed, nimic nu-i tare ca sabia lui Ali!“ Îți închipuiești mirarea prințesei! În fine, la un bal de la curte, ambasadorul turcesc apropiindu-se de sora regelui ca să o salute, prințesa îi zise:</p>
                  <p>— Domnule ambasador! n-ați fost niciodată profesor la Sorbona?</p>
                  <p>— Niciodată, alteță.</p>
                  <p>— Minunat! Binevoiți dar a-mi traduce inscripția rochiei mele. Ambasadorul citi hieroglifele aurite și răspunse: „Aceste litere însemnează: Abdalah, fabricant de materii de mătase la Brusa, alăturea cu geamia lui Osman“. Prosper Mérimée ocupă în patria lui o poziție înaltă: el era inspector monumentelor din Francia, era senator, era membru Academiei Franceze, era în legătură amicală cu toate ilustrațiile artistice, literare și politice, era iubit și apreciat la palatul Tuileries pentru spiritul său, și, cu toate dignitățile sale, era ferit de defectul fuduliei, era simplu și afectuos în manierele lui, era serviabil și încurajator pentru tinerii literatori. El regreta mult de a nu putea întreprinde un voiaj în țările noastre, se ocupa din când în când cu studiul filologic al limbii române și avea de gând să scrie o disertare asupra poeziilor noastre poporale; însă moartea l-a secerat ca pe mulți alți contemporani de ai lui, precum Lamartine, Alexandre Dumas etc.; și el a închis ochii ca să nu mai vadă cumplitele nenorociri care bântuie de șase luni iubita lui patrie!...</p>
               </div>
            </div>
         </div>
         <div type="div1" rend="P20">
            <head>Călătorii și studii</head>
            <div type="div2" rend="P22">
               <head>Istoria unui galben și a unei parale</head>
               <p>În noaptea trecută, pe la un ceas după douăsprezece, am fost trezit din somnul dulce ce gustam, prin un zinghet metalic care m-a mirat foarte mult, nefiind obișnuit a auzi asemene armonie la ceasuri atât de târzii. Acel sunet mi se părea că venea din fundul odăii și că ieșea dintr-o cutioară de fildeș săpată, ce se zărea pe masă în razele lunii care răzbătea prin fereastră. M-am sculat iute din pat pentru ca să cunosc pricina zuruitului pomenit, am luat în mână acea cutie unde pusesem dimineața un galben olandez și o para mare turcească, am deschis-o cu luare-aminte, și adâncă a fost mirarea care m-a cuprins, auzind deodată două glasuri străine ieșind din cutie, două glasuri de altă lume, care zbârnâiau, țiuiau și se sfădeau de moarte.</p>
               <p>Să mărturisesc că m-au apucat fiori reci în fața acelei minuni, nu socot că a fi vreo rușine din parte-mi, pentru că nu sunt deprins a trăi printre spirite. Spun drept că atunci m-am crezut înconjurat de vedenii, fantasme, stahii, strigoi, moroi și de toate ființele fantastice câte joacă parola și hora cu miezul nopții, în lumina lunii. Peste puțin însă liniștindu-mă ceva, nu știu cum s-a făcut că am gândit la A. Donici, fabulistul, și aducându-mi aminte de fabula lui <hi rend="italic">Fierul și argintul</hi>, în care aceste două metaluri țin un dialog atât de înțelept, deodată zic, o lumină cerească îmi trecu prin minte, și am înțeles următorul adevăr: că și metalurile au suflet, mai ales aurul și argintul, de vreme ce ele însuflețează și mai de multe ori desuflețează oamenii; în urmare trebuie să aibă și grai.</p>
               <p>Sprijinit de această frumoasă descoperire, m-am simțit îndată cuprins de o femeiască curiozitate și, fără dar a pierde vreme, m-am lungit într-un jilț elastic, am așezat cutioara lângă mine pe masă și, cu țigareta aprinsă, m-am pus pe ascultat. Razele lunii, precum am zis, se jucau pe covorul din odaie, zugrăvind felurimi de figuri, și unele, lunecând pe cristalul călimărilor, tremurau chiar deasupra galbenului și a paralei, la care mă uitam cu ochii țintiți. Aceste două monede se aflau atunci în focul cel mai înflăcărat al convorbirii, amândouă săltând din vreme în vreme cu mânie și bătându-se, zuruind, de marginile cutioarei. Iată ce ziceau:</p>
               <p>GALBENUL: Dar, mă mir de stăpânul meu cum de a uitat cine sunt eu și m-a pus la un loc cu o biată para ca tine, ce nu faci acum nici trei bani, atât ești de ștearsă și de ticăloasă!</p>
               <p>PARAUA <hi rend="italic">(plesnind de ciudă)</hi>: Râde dracul de porumbrele negre!... Dar nu vezi, ciuntitule, cât ești de ros de chila zarafilor?... nu te vezi că ai ajuns în trei colțuri, că ai scăzut și ai slăbit cât un irmilic de cei noi?... Ți-ai pierdut toți dinții, sărmane, și vrei să mai muști pe alții?</p>
               <p>GALBENUL <hi rend="italic">(cu fudulie, ridicându-se în picioare)</hi>: Leul deși îmbătrânește tot leu rămâne, asemene și galbenul tot galben!</p>
               <p>PARAUA <hi rend="italic">(săltând des și iute de râs)</hi>: Galben, tu?... Cu adevărat, sărmane, ești galben, dar de gălbenarea morții.</p>
               <p>GALBENUL: Ian ascultă, cadână bătrână, nu te juca cu cuvintele, că, deși sunt acum în trei colțuri, pe loc înfig unul în tine.</p>
               <p>PARAUA <hi rend="italic">(cu dispreț și cu un aer de mărire)</hi>: Eu am trecut prin degetele ienicerilor și nu mi-a fost frică! Tocmai tu vrei să mă sperii?</p>
               <p>Ambele mele monede stătură puțin într-o poziție teatrală, ca doi dușmani viteji care se măsoară cu ochii pân-a nu se încleșta la luptă. Eu mă uitam la ele fără nici a mă răsufla, atât eram de curios a vedea un duel bănesc; dar așteptarea mea fu și acum înșelată, precum a mai fost de multe ori în acest soi de întâmplări.</p>
               <p>Provocatorul, adică galbenul, văzând maiestatea și curajul protivnicei lui, se domoli, se trase înapoi, și prin această mișcare aduse o nouă dovadă observării ce am făcut demult, că: fala mare ispravă n-are.</p>
               <p>GALBENUL <hi rend="italic">(după o scurtă tăcere)</hi>: Nu te bucura, proasto, că eu mă voi înjosi a te onora cu loviturile mele, și dacă te-am și amenințat dinioarea, nu spera că-mi voi uita rangul într-atâta încât să mă ating de tine. Știu, slavă Domnului! câtă depărtare este între noi. Familia mea-i de aur și neamul tău de-abia de argint.</p>
               <p>Cum îndrăznești dar a socoti că eu, care am fost slăvit de cei mari și legănat în sânul lor, eu, care sunt fruntea banilor, eu să mă măsor cu tine? Sărmană! gândește cât ai rămas de neînsemnată-n lume și vezi mai înainte de toate că ești de o mie patru sute douăzeci de ori mai puțin decât mine.</p>
               <p>PARAUA: Fricosule aristocrat! se vede că ai locuit multă vreme în sânul domnului M. și că de la dânsul ai câștigat simțirile dobitocești sub care îți ascunzi lipsa curajului. Tu, olandez, tu să rostești cuvinte de familie și de noblețe! Rușine, rușine să-ți fie!</p>
               <p>Am cunoscut mulți compatrioți de-ai tăi în deosebite rânduri și în deosebite pungi, și mărturisesc că i-am aflat curați de fire și de caracter; dar tu, negreșit ești minciunos, calp, bastard, c[...]ți arăți arama fără cât de puțină sfială. (<hi rend="italic">Suspinând</hi>): Unde-i, unde-i frumosul și nobilul olandez cu care m-am iubit atât de fierbinte la anul 1820 în buzunarul căpitanului Costiță, pe când acest vestit corăbier călătorea pe Marea Neagră!... Unde-i acum să te facă una cu cutia în care ne găsim și să mă răzbune de obrăzniciile tale.</p>
               <p>GALBENUL <hi rend="italic">(uimit de tulburare)</hi>: La anul 1820?... Căpitanul Costiță?... Marea Neagră?... Ce spui?... Tu erai atunci cu mine?</p>
               <p>PARAUA <hi rend="italic">(într-o nespusă mirare)</hi>: Cu tine! Ce fel?</p>
               <p>GALBENUL <hi rend="italic">(repede, adunându-și suvenirele)</hi>: Dar... îmi aduc aminte... într-o noapte întunecoasă, marea era întărâtată de furtună... corabia era să se înece la Sulina... Toți se rugau lui Dumnezeu ca să-i scape....</p>
               <p>PARAUA: Așa este, bine zici. Eu tremuram de frică și, deodată, zuruind cu disperare, m-am aruncat și m-am lipit...</p>
               <p>GALBENUL: <hi rend="italic">(dându-se de-a dura către para)</hi>: Și te-ai lipit de pieptul meu, care de mult ardea pentru tine în focul unei dragoste nemărginite.</p>
               <p>PARAUA <hi rend="italic">(lunecând către galben)</hi>: Ah!</p>
               <p>GALBENUL și PARAUA <hi rend="italic">(lipindu-se într-o amoroasă îmbrățișare)</hi>:</p>
               <p>Soarele meu! Luna mea!</p>
               <p>Zinghetul pricinuit prin înfocata atingere a monedelor se schimbă încet-încet într-o zuruire slabă sau, mai bine zicând, într-o suspinare metalică care se pierdu în deșerturile lumii și al cutiei.</p>
               <p>O tăcere drăgălașă urmă după aceasta, tăcere ce dovedea o mare câtime de simțire în sânul monedelor; tăcere scumpă și mult mai glăsuitoare decât însăși vorba; tăcere care mi-a atins până și mie, un străin, coardele inimii și mi-a adus două lacrimi de compătimire pe marginea genelor.</p>
               <p>Peste câteva secunde ambii amorezi se traseră puțin înapoi, se uitară lung unul la altul, făcându-și amândoi o dureroasă revizie, și ziseră următoarele, cu glas pătruns:</p>
               <p>GALBENUL <hi rend="italic">(oftând din greu)</hi>: Cât ești de schimbată, iubita mea!</p>
               <p>PARAUA <hi rend="italic">(suspinând cu durere)</hi>: Cât ne-am schimbat, dragul meu!</p>
               <p>GALBENUL <hi rend="italic">(cu amărăciune)</hi>: Ce crudă și nemilostivă-i vremea! Coasa ei nu se ostenește niciodată!... Plăcere, frumusețe, tinerețe, toate sunt secerate de dânsa!... Astăzi ele strălucesc cu tot farmecul lor și mâine se pierd. Tristă soartă! Lume deșartă!</p>
               <p>Viață ticăloasă! Ah! Ah!</p>
               <p>PARAUA <hi rend="italic">(cu blândețe îngerească)</hi>: Nu te mâhni, luceafărul meu, că nu suntem numai noi supuși acelor crude pravili ale soartei. Fierul că-i fier și încă ruginește, dar noi care suntem meniți prin însăși firea noastră a fi jertfa lăcomiei oamenilor!</p>
               <p>GALBENUL: Îți aduci aminte, scumpa mea, de-acea epocă fericită când ne-am întâlnit în buzunarul căpitanului Costiță?...</p>
               <p>Sufletele noastre erau făcute unul pentru altul, ca îndată ce ne-am zărit ne-am și simțit cuprinși de dragoste. Cât de frumoasă erai tu atunci cu fața ta rotundă și albă ce sticlea și strălucea ca o tabla de dulceți. Cu câtă grație se îndoia talia ta gingașă și subțire!</p>
               <p>Ce glas dulce și armonios aveai tu atunci!</p>
               <p>PARAUA: Atunci?... Dar atunci și tu erai tânăr, frumos, voinic; atunci erai luciu și plin de farmec; atunci aveai pe-mprejur o coroană cu zimți din care ieșeau scântei amoroase ce-mi pătrundeau inima. Atunci eram amândoi în vrâsta dragostei, ne iubeam și ne dezmierdam toată ziua și toată noaptea, încât mi s-a ros jumătate de față atunci... dar acum...</p>
               <p>GALBENUL <hi rend="italic">(într-o deplină desperare)</hi>: Dar acum?</p>
               <p>PARAUA <hi rend="italic">(râzând)</hi>: Acum suntem ca doi tăciuni care fac numai fum făr-a da pară.</p>
               <p>GALBENUL: Eu, tăciune, eu care...</p>
               <p>PARAUA: Lasă monologul pe altă dată și-mi spune ce te-ai mai făcut din ceasul acel crud când am fost despărțiți? Prin care valuri, prin care pungi, prin câte soiuri de degete ai mai trecut?</p>
               <p>GALBENUL: Ah! iubita mea, câte întâmplări am avut de la 1820 încoace!... De câte ori am trecut de la treptele cele mai nalte ale societății la cele mai de jos, din mâinile cele mai curate în labele cele mai mârșave, de la sânurile cele mai nobile la piepturile cele mai deșarte de oricare simțire! Nu este soartă în lume mai curioasă și mai vagabondă decât a ființei nenorocite ce se numește <hi rend="italic">monedă</hi>. În veci și peste tot locul slăviți și doriți, noi suntem pricina celor mai multe fericiri și nenorociri pe pământ și, cu toate aceste, rareori întâlnim suflete de acele închinate nouă și vrednice de toată lauda, care, cunoscând prețul nostru, ne păstrează ca moaște sfinte în fundul unei lăzi de fier, ne păstrează, zic, ani întregi și ne scapă de acea frecătură necontenită a degetelor omenești, care roade podoabele noastre.</p>
               <p>PARAUA <hi rend="italic">(cu ceva nerăbdare)</hi>: Le știu aceste toate; spune-mi mai bine istoria ta.</p>
               <p>Nu am trebuință să mai adaug cât de mult se ațâțase curiozitatea mea. Istoria unui galben, povestită în întunericul și în tăcerea nopții, era pentru mine o petrecere nesperată. Mi-am aprins iute o a doua țigaretă, și galbenul începu așa:</p>
               <p>GALBENUL: Istoria mea este legată cu deosebite anecdote ce s-au întâmplat sub ochii mei persoanelor la care m-am aflat, anecdote triste sau vesele, unde eu am jucat totdeauna rolul cel mai de căpetenie și în care mi s-a înfățișat prilej a face multe însemnări și descoperiri asupra oamenilor. M-am folosit mult de privilegiul ce avem noi, banii de aur, a fi strânși cu scumpătate la pieptul lor, pentru ca să le cercetez și să le cunosc inimile de aproape; și tu, iubita mea, știi ca și mine câtă mârșăvie plină de dezgust este ascunsă înlăuntrul unor bipede care se zic creștini cu frica lui Dumnezeu. Ascultă dar, și nu te supăra dacă fără voie ideile mele ți-or părea câteodată cam posomorâte.</p>
               <p>După ce ne-a despărțit căpitanul Costiță la Galați, dându-mă pe mine unui boierinaș ce-i vânduse grâu, am suspinat multă vreme gândind la tine, la fericirile pierdute ale dragostei noastre și crede-mă că dacă mi-ar fi fost cu putință mi-aș fi răpit viața de desperare; dar firea nedreaptă n-a vroit să ne dea și nouă, galbenilor, dritul scump de a ne sinucide; în urmare am fost silit să-mi mistuiesc durerea-n suflet și să urmez pe noul meu stăpân la moșia lui. Dar poți tu să ghicești în ce chip l-am urmat?...</p>
               <p>Ascuns, soro dragă, în ciubota lui și călcat în picioare ca un ban de nimică, pentru că boierul se temea de tâlhari. Știu că această rușine se întâmplă ades banilor care au nenorocire a pica în pungile boierinașilor de la țară, dar eu încă nu pățisem o asemene înjosire și mă înădușeam de ciudă. Ah! ziceam atunci, de ce nu am putere să-i fac o provocare, precum se cuvine între persoane bine crescute, și să-l străpung cu spaga rigăi de Olanda!... Ce folos însă! Eu ziceam, eu auzeam. În sfârșit, acel drum plin de chinuri se săvârși după cum dori stăpânul meu: el ajunse acasă cu toți banii în ciubotă fără să fi întâlnit nici măcar un potlogar pe drumul mare.</p>
               <lg>
                  <l>... Vai mie! nu putea ști</l>
               </lg>
               <lg>
                  <l>Că <hi rend="italic">procesu-n</hi> a lui stare sta gata a năvăli.</l>
               </lg>
               <p rend="justify">PARAUA: Nu-mi spui că te-ai făcut literat?</p>
               <p>GALBENUL: M-am găsit odată din întâmplare jumătate de ceas în buzunarul unui poet.</p>
               <p>PARAUA: Urmează-ți povestirea.</p>
               <p>GALBENUL: O împresurare de moșie îl sili pe bietul boier a alerga la Iași spre a se lupta cu tagma judecătorească, însă din nenorocire în capitala asta el nu putu să întrebuințeze mijlocul ciubotelor spre scăparea galbenilor lui, precum o făcuse în drumul cel mare, căci aici oarecare director de tribunal i-a luat până și ciubotele din picioare. E de prisos să mai adaug că eu împreună cu toți ceilalți ai mei tovarăși trecurăm în punga acestuia și că sărmanul boierinaș se întoarse acasă cu părul alb, cu giubeaua ruptă și cu buzunarele sparte. Nenorocirea lui m-a cuprins de puțină jale, dar pe de altă parte mi-a adus o mulțumire ascunsă, căci răzbunarea este una din cele mai vii mulțumiri ale oamenilor și ale galbenilor olandezi.</p>
               <p>PARAUA <hi rend="italic">(oțărându-se)</hi>: Mă îngrozești cu vorbele aceste.</p>
               <p>GALBENUL <hi rend="italic">(cu fanfaronadă)</hi>: Da cum socoți?</p>
               <p>PARAUA: Nu mi-ar părea curios dacă ai fi un ducat venețian, pentru că aceștia cred numai în <hi rend="italic">vendetta</hi> lor, dar tu, olandez...</p>
               <p>GALBENUL: Nu te atinge de naționalitate, soro dragă, că mă supăr.</p>
               <p>PARAUA: <hi rend="italic">Pardon</hi>, scumpul meu; n-am vroit să te mâhnesc.</p>
               <p>GALBENUL: Te cred, iubita mea. Unde mă găseam?... La directorul de tribunal. Nu ți-oi descri figura lui, pentru că era foarte neînsemnată, dar ți-oi vorbi de buzunarul său. Știi că noi, banii, judecăm mai totdeauna oamenii după pungile și după buzunarele lor, și eu mărturisesc că acest fel de judecată mi se pare cel mai nimerit într-o epocă unde domnește interesul. Dl Buffon, naturalistul francez, a zis că: <hi rend="italic">stilul arată omul</hi>; eu zic că: <hi rend="italic">buzunarul arată omul</hi>. El este cea mai sigură caracteristică a firii, a patimilor și a moralului său. De pildă, buzunarul unui cheltuitor este spart; punga unui zgârcit e făcută de materie groasă și trainică și e legată cu nouăzeci și nouă de noduri ș.c.l.; iar buzunarul directorului putea foarte bine să dea o lămurită idee de haos, căci nu avea nici margini, nici fund.</p>
               <p>Închipuiește-ți dar, scumpa mea, ce groază m-a cuprins când m-am rătăcit în acel sac lung și adânc! Mă credeam pierdut întocmai ca un călător în pustiurile Africii, dar mă înșelam, pentru că buzunarul suspomenitului director de tribunal nu semăna nicidecum cu un pustiu; acesta dimpotrivă era locuit de feluri de neamuri străine și pribegite acolo din alte pungi.</p>
               <p>Când am ajuns la marginile acelui sac, am găsit o poporație foarte amestecată de galbeni olandezi și nemțești, de irmilici vechi și noi, de carboave, până și de sfanțigi, până și de firfirici, care cu toții trăiau într-o armonie ce m-a adus în mare mirare, cunoscând dihoniile care despart astăzi națiile.</p>
               <p>PARAUA: Cum, frate, carboavele și irmilicii erau prieteni?</p>
               <p>GALBENUL: Nu numai prieteni, dar aș putea zice frați de cruce, dacă n-aș ști că irmilicii sunt dușmanii sfintei cruci. Și această unire eterogenă știi tu de unde se trăgea?... Din crudul obicei care silise pe fieștecare monedă a-și lepăda naționalitatea, când a intrat în acel buzunar directoresc. Acole, galbenii, irmilicii ș.c.l. nu se mai numeau nici galbeni, nici irmilici, nici carboave.</p>
               <p>PARAUA: Dar cum, cum?</p>
               <p>GALBENUL: <hi rend="italic">Martori</hi>!... Înțelegi acum? De pildă, galbenii se chemau martori de treizeci și cinci de ani; irmilicii martori de patrusprezece sau de șasesprezece ani, după vârstă; carboavele martori de doisprezece ani; și toți la un loc alcătuiau un popor nou, cunoscut sub nume de: <hi rend="italic">nația dovezilor sunătoare</hi>... Mă pricepi acum?</p>
               <p>PARAUA <hi rend="italic">(oftând)</hi>: Te pricep. <hi rend="italic">(După o mică tăcere.)</hi> Și mult ai șezut tu acolo?</p>
               <p>GALBENUL: Așteaptă. Voi, turcilor, aveți un proverb pe care nu mi-l aduc aminte, dar care se începe cu haram...</p>
               <p>PARAUA: <hi rend="italic">Haram gheldi, haram ghiti</hi>.</p>
               <p>GALBENUL: Tocmai; acest proverb, pe cât înțeleg, vrea să zică că de banii luați nedrept nu s-alege nimică.</p>
               <p>PARAUA: Bre! Nu te știam poliglot.</p>
               <p>GALBENUL: Cum să nu fiu poliglot, soro dragă, dacă am slujit oarecând drept plata unei subscrieri la un Tetragloson, care era să iasă... dar să venim la proverbul pomenit, pentru ca să vezi cum se adeveri înțelesul lui.</p>
               <p>A doua seară, după intrarea mea în colonia <hi rend="italic">dovezilor sunătoare</hi>, stam la vorbă cu câțiva <hi rend="italic">martori</hi> de deosebite vârste și povesteam pe rând chipurile înșelătoare ce întrebuințase stăpânul nostru pentru ca să ne tragă în sânul lui, de la răzeși, de la văduvele sărace și de la toți nenorociții împricinați, la care ne aflasem mai înainte, când deodată o mână lacomă ne cuprinse grămadă în palmă și ne trânti ca vai de noi! pe o masă de cărți unde se juca stos. Câteva perechi de ochi se țintiră cu dragoste asupra noastră, și după câteva talii, o altă mână străină se întinse spre noi și ne trase într-un alt colț al mesei. Directorul nu mai era stăpânul nostru... El ne pierduse pentru totdeauna. Pare că-l aud și acum cât de tare se blestema, cum se ocăra pe sine cu cuvintele cele mai proaste pentru că jucase, în vreme ce noul meu stăpân îi zicea din vreme în vreme cu sânge rece: <hi rend="italic">haram gheldi, haram ghiti</hi>!</p>
               <p>De-atunci m-am pătruns de adevărul acestui proverb și am luat o mare opinie de înțelepciunea musulmană.</p>
               <p>PARAUA <hi rend="italic">(se închină)</hi>: Îmi pare foarte bine.</p>
               <p>GALBENUL <hi rend="italic">(urmând cu foc)</hi>: Înțelepciunea și paralele turcești sunt două lucruri care mi-au câștigat inima.</p>
               <p>PARAUA <hi rend="italic">(cu ceva cochetărie)</hi>: Berbantule...</p>
               <p>GALBENUL <hi rend="italic">(după un zâmbet)</hi>: Tânărul ce mă câștigase în cărți era una din acele ființe a cărora nume se sfârșește în <hi rend="italic">escu</hi>, când se află la Moldova, și în <hi rend="italic">eanu,</hi> când merg la Valahia; ființe problematice, care trăiesc făr-a avea nici un chip de viețuire, care pică năpaste în casele și la mesele oamenilor și care astăzi se primblă în droște de Brandmaier, îmbrăcați în straie nouă, încălțați cu botine de glanț, și mâine îi vezi plămădind glodul ulițelor cu ciubote rupte, cu surtucul descusut și cu pălărie roasă pe cap; trântori paraziți ce s-au introdus de o bucată de vreme în societatea românilor, speculând nevinovăția și încrederea lor, și care au fost crescuți la școala vestitului Robert-Macarie, de coțcărească pomenire.</p>
               <p>Acel interesant copil al civilizației, acel nobil cavaler... de industrie, petrecea o mare parte a zilei închis în odaia lui cu o pereche de cărți în mâini, pe care le amesteca necontenit, le așeza în deosebite chipuri, le sucea, le tăia, deprinzând și iscodind fel de fel de <hi rend="italic">teșmecherii</hi> ce întrebuința seara spre a pungi pe pontatori.</p>
               <p>Și trebuie să mărturisesc că el ajunsese la o dibăcie atât de măiastră în măsluirea cărților, încât ar fi meritat cu toată dreptatea o odă <hi rend="italic">escamotofilă</hi> în soiul acelei adresate dlui Rodolfo de dl Eliad, marele <hi rend="italic">ammiratore della prestidigitazione.</hi>
               </p>
               <p>PARAUA <hi rend="italic">(boldind ochii)</hi>: Ce cuvinte sunt aceste?</p>
               <p>GALBENUL: Aceste sunt câteva cuvinte dintr-o nouă limbă românească ce se descoperă acum la București.</p>
               <p>PARAUA: Dar <hi rend="italic">escamotofil</hi> ce bazaconie este?</p>
               <p>GALBENUL: <hi rend="italic">Escamotofil</hi> e văr primar cu <hi rend="italic">brațalba</hi>, cu <hi rend="italic">lungumbra</hi> și frate de cruce cu <hi rend="italic">Broascăoaietaurie</hi> și cu <hi rend="italic">impercaicoifagi</hi> ale dlui Aristia.</p>
               <p>PARAUA: Nu le înțeleg.</p>
               <p>GALBENUL: Te cred; dar ian întreabă pe croitorii lor dacă înțeleg cuvintele <hi rend="italic">teșmecherii</hi> și <hi rend="italic">haram</hi>, și să vezi că ți-or răspunde: <hi rend="italic">nu te capisc</hi> sau: <hi rend="italic">nu te cumprind</hi>.</p>
               <p>PARAUA <hi rend="italic">(clătinând capul)</hi>: Mari sunt minunile tale, Doamne!</p>
               <p>GALBENUL: Zi mai bine: mari sunt minciunile oamenilor!...</p>
               <p>Tânărul meu avea, precum ți-am spus, degetele foarte sprintene la cărți și se folosea binișor de meșteșugul său, căci acesta era pentru dânsul un soi de fondos sigur din care trăgea dobândă pe fieștecare seară; dar el nu se mulțumea cu acel venit și, în urmare, se împrumuta ades pe la zarafii jidovi. Trebuie să-ți spun că stăpânul meu se trudea demult ca să deslușească o problemă foarte grea, adică: <hi rend="italic">chipul de a face datorii fără a le plăti</hi>. În adevăr el descoperise demult partea cea dintâi a problemei, și acum era aproape să o găsească și pe cea din urmă, căci hotărâse să fugă a doua zi pe ascuns la București, când deodată și fără veste unul din creditorii lui, un jidov bătrân, i se arătă grozav și înarmat cu patru slujitori de la Agie. Pricina acelei înfățișări polițienești era un vecsel iscălit de stăpânul meu, dar neplătit, după obiceiul său cel economic. Noul Macarie fu silit să numere banii îndată și, numărându-i, mă lepădă și pe mine în palma nebotezatului zaraf.</p>
               <p>PARAUA <hi rend="italic">(cu tânguire)</hi>: Nenorocite prieten!</p>
               <p>GALBENUL: Dar, dar, plânge-mă, scumpa mea, tânguiește-mă, luna mea, căci aici încep pentru mine durerile, ticăloșiile, chinurile unei inchiziții mai crude decât acea spaniolă; bocește-mă și te îngrozește, pentru că ai să mă vezi muncit în mâini de călău, precum erau munciți creștinii în vremea păgânismului; ai să cunoști, în sfârșit, misterul acel înfricoșat al deformării mele și chipul nelegiuit prin care eu, mândrul și slăvitul tău odinioară amorez, am fost despărțit pentru totdeauna de podoabele mele.</p>
               <p>Neronul israelit ce mă luase în robie mă închise deocamdată într-o temniță neagră și unsă, pe care el îndrăznea a o numi pungă, și ajungând acasă la dânsul, după ce mă arătă cu bucurie la vro șase copii zdrențăroși și nespălați, el mă ascunse sub o podea din odaia lui, într-o oală îngropată în nisip. Auzi tu?... într-o oală de făcut borș, eu ce locuisem în pungi de mătase! eu care ținusem adeseori loc de onor printre oameni, să mă văd ținând locul fasolelor și pătrunjelului! Această idee mi-ar fi dat gălbenarea negreșit, dacă n-aș fi fost precum sunt galben de firea mea. Dar toate aceste nu sunt încă nimică pe lângă chinurile ce mi se pregăteau.</p>
               <p>Pe la miezul nopții, călăul acela nemilostiv mă scoase la lumina unei lumânări de seu și, apropiindu-mă de ea, îmi atinse zimții cu un instrument de moarte ce-i zic chilă. Durerea ce mă cuprinse dintr-o margine la alta mă făcu să sar în sus de trei palme și, scăpând dintre degetele lui, alergai iute de-a dura sub pat, unde mă ascunsei tremurând. Ce folos însă! Iuda mă găsi peste puțin și îmi roase toți zimții cei frumoși, care, după cum zici, iubita mea, îți aruncau odinioară în inimă atâte scântei de dragoste. Într-o clipală m-am văzut ras, pilug, de jur împrejur întocmai ca capul bărbierului meu; glasul mi se dogise de durere și, neputându-l blestema atunci cum se cădea, m-am răzbunat asupra lui azvârlindu-i un zimț în ochi. De atunci el a rămas chior, și socot c-a rămânea tot așa păn' la judecata cea de pe urmă.</p>
               <p>PARAUA <hi rend="italic">(plesnind de mânie)</hi>: Amândoi ochii să-i fi scos. Auzi!... să-ți chilească zimții! Eu mă mir cum de sufăr românii atâte mii de tâlhari.</p>
               <p>GALBENUL: Ce să le facă dacă sunt sudiți!</p>
               <p>PARAUA: Și cum ai scăpat din mâinile călăului tău?</p>
               <p>GALBENUL: În codrul Herței!... Știi că acest codru e moartea jidovilor: numai de le-i pomeni de dânsul îi vezi că-și schimbă fețele și-i apucă <hi rend="italic">ducă-se pe pustii</hi>. Tâlharul meu de zaraf avea nevoie să meargă la hotarul Mamorniței pentru oarecare speculații cu folos sigur și, știind că avea să treacă prin acel codru atât de dușman perciunilor, el își cumpără două pistoale și un iatagan ruginit, se sui singur într-o brișcă și se porni cu frica-n spate și cu galbenii în sân. După multă trudă ajunseră în sfârșit în codrul Herței. Târtanul meu tremura ca de friguri; măselele-i clănțăneau și el se bătea necontenit cu pumnul în piept. Era înspre seară, la ceasul acel sfânt al zilei unde toată natura se liniștește în tăcere și pare că se pregătește pentru serbarea unei taine înfricoșate. Caii mergeau încet la deal, când deodată ieșiră de după copaci doi oameni înarmați.</p>
               <p>Iuda răsări ca și când l-ar fi mușcat un șarpe, dar nu-și pierdu mințile, căci, scoțându-și iute cușma și chitia de pe cap, le puse lângă dânsul, una-n dreapta și una-n stânga, și începu a striga de departe: „Nu veniți, nu; noi suntem trei, voi sunteți doi”. Cu toate aceste tâlharii opriră caii și se apropiară de brișcă.</p>
               <p>— Măi târtane, zise unul din ei, pentru cine ai luat armele aceste?</p>
               <p>— Pentru tâlhari, răspunse zaraful.</p>
               <p>— Noi suntem tâlhari.</p>
               <p>— Poftim, mă rog, — și jidovul dete îndată armele.</p>
               <p>— Da bani ai cu tine?</p>
               <p>— Ba nu, n-am nici o para, pe legea mea.</p>
               <p>— Pe dânsul, măi, răcniră atunci hoții, și pe Leiba mi-l trântiră din brișcă jos la pământ. Iuda se zbuciuma cu desperare și răcnea <hi rend="italic">vai mir, ghevalt</hi> cât îl ținea gura, dar unul din tâlhari îi puse un genunchi pe piept și o mână-n gât, și glasul i se curmă pe loc.</p>
               <p>Această scenă nu ținu mult, căci peste puțin cei doi voinici intrară iar în codru, lăsând trupul zarafului lungit în mijlocul drumului, fără suflare și cu ochii holbați. Socot de prisos să mai adaug că ei nu uitaseră să-i ia punga din sân. Tâlharii de drumuri mari, precum și cei de târguri mari, au într-acest soi de întâmplări o deosebită luare-aminte.</p>
               <p>PARAUA: Cum? dragul meu, ai încăput în mâini de tâlhari și nu ți-a fost frică?</p>
               <p>GALBENUL: Adă-ți aminte, scumpa mea, că trecusem mai înainte prin mâinile unui director de tribunal, ale unui stosar și ale unui zaraf. Deprinderea se face fire, după cum știi.</p>
               <p>PARAUA: Adevărat; oamenii și banii se deprind cu societățile cele mai rele.</p>
               <p>GALBENUL: Stăpânii ce căpătasem eu acum, și care mă căpătaseră totodată, ne duseră în fundul codrului, la gura izvorului care se numește <hi rend="italic">fântâna hoților</hi>. Acolo erau adunați toți tovarășii lor, împreună cu căpitanul, ce sta mai deoparte, lungit pe iarbă, cu pistoalele lângă dânsul.</p>
               <lg>
                  <l>Opt voinici cu spete late</l>
               </lg>
               <lg>
                  <l>Cu mânece suflecate</l>
               </lg>
               <lg>
                  <l>Și cu puștile-ncărcate.</l>
               </lg>
               <p rend="justify">— Ei! copii, prins-ați iepurele? zise căpitanul, om nalt de stat, vânos în brațe și cu mustățile de-un cot.</p>
               <p>— L-am prins, căpitane, răspunse tâlharul ce mă ținea în palmă.</p>
               <p>— Gras îi?</p>
               <p>— Cam gras, că nu putea fugi bine.</p>
               <p>— Poate-a fi fost cușer.</p>
               <p>— Cușer, dar; avea niște perciuni de-o palmă.</p>
               <p>— Și unde-i pielea?</p>
               <p>— Iat-o, căpitane.</p>
               <p>Căpitanul deschise punga, se uită la noi și, clătinând din cap cu mânie: Ian vezi, zise, cum i-au ciocârtit! Litfa blestemată ne-a furat pe jumătate dintr-înșii. Pe urmă, vărsându-ne în palmă, chemă toți tovarășii lui împrejur și ne împărți în sume drepte pe la fiecare. Eu însă rămăsei partea căpitanului. Acest român era cu adevărat voinic, și dacă se făcuse tâlhar de drumul mare, nu că doar îi era sete de bani, dar pentru că simțea ceva în inima lui care îl îndemna să caute prilejuri de vitejie; primejdiile aveau pentru dânsul un farmec magnetic care îl trăgea fără voie, și sunt încredințat că dacă ar fi avut norocire să se nască cu trei sute de ani mai înainte, pe când românii erau în lupte, el și-ar fi dobândit un nume de viteaz mare. Singura slăbiciune ce avea era că iubea prea mult nevestele măritate, și fiindcă aceste au avut de când lumea o fierbinte aplecare pentru voinici, s-a întâmplat că mulți bărbați însurați erau mânioși foc asupra căpitanului și juraseră să-și răzbune asupra lui.</p>
               <p>Mai ales unul, un grec care fusese arnăut în vremea domnului Ioniță Sturza, îi păstra o dușmănie de cele ascuțite, pentru că simțea pe frunte, de o bucată de vreme, oarecare mâncărimi ce-i înfierbântau creierii și-l făceau să viseze noaptea tot soiul de vite cornorate. El se așezase de vro doi ani în târgul Herței, și de vro opt luni se însurase cu o fată tânără, care era vestită de frumoasă pe toată linia hotarului.</p>
               <p>Cum și ce fel se cunoscuseră și se daseră în dragoste căpitanul cu femeia arnăutului, nu ți-oi putea spune... dar știu că în toate serile, pe la asfințitul soarelui, stăpânul meu își încăleca murgul și se ducea de se întâlnea cu dânsa la o cumătră a ei ce ședea în marginea târgului. Arnăutul se vede că înțelesese în sfârșit pricina vizitelor dese ce făcea nevasta lui în casa cumetrei sale, căci se pregăti de vânat, luându-și hăitași, arme și c.l.t. Hăitașii însă îi alesese printre câțiva bărbați, care ca și dânsul aveau ceva pică asupra căpitanului.</p>
               <p>Într-o seară, cum răsări cea întâi stea pe cer, stăpânul meu, după ce își împărți tovarășii pe la deosebite potice, încălecă murgul și se porni pe o cărare îngustă ce ducea la marginea codrului. Era o lună cum o doresc amorezii, o lună plină de o tainică lumină, care învăluia tot codrul și răzbătea printre frunzele copacilor. O tăcere adâncă, o liniște sfântă domnea în lume. Nu se auzea altă decât pasurile calului pe cărare. Căpitanul scoase de sub mintean o tambură mică cu strune de sârmă și, împreunându-și glasul cu ea, începu a cânta un vers jalnic, ce-mi pătrundea inima, măcar că-i de metal.</p>
               <p>Tot mergând și cântând, iată că ieșirăm din codru și sosirăm pe o culme nu departe de târgul Herței. Acolo stăpânul meu se opri, c[...]mprejur și, punând două degete în gură, dură o șuierătură de cele haiducești, care clocoti grozav în codru și care îmi țiui multă vreme în urechi. Îndată pe urmă, o ferestruică se lumină la o casă din târg; iar căpitanul, sărind vesel de pe cal, se îndreptă repede în partea ei. După câteva minute el era în brațele frumoasei sale iubite și se dezmierdau și se drăgosteau amândoi, precum odinioară ne dezmierdam noi, scumpa mea lună... Îți mai aduci aminte?</p>
               <p>PARAUA <hi rend="italic">(oftând)</hi>: Ah!</p>
               <p>GALBENUL <hi rend="italic">(asemene)</hi>: Și iar ah!... (<hi rend="italic">După o scurtă și dure- roasă tăcere</hi>.) Nimic nu-i statornic în lume: tinerețile trec, norocul piere tocmai când gândești că guști mai bine plăcerile lui. Cât de fericite minute petrecea stăpânul meu cu iubita lui și ce triste minute erau să urmeze după ele!</p>
               <lg>
                  <l>Așa-i legea crudei soarte,</l>
               </lg>
               <lg>
                  <l>Azi plăcere,</l>
               </lg>
               <lg>
                  <l>Mâini durere,</l>
               </lg>
               <lg>
                  <l>Azi viață și mâini moarte!</l>
               </lg>
               <p rend="justify">PARAUA <hi rend="italic">(din fundul inimii)</hi>: Of... of!</p>
               <p>GALBENUL <hi rend="italic">(asemene)</hi>: Și iar of!... Ce să-ți mai spun?</p>
               <p>Voinicul meu căpitan se văzu deodată înconjurat de vro zece oameni înarmați și comenduiți de însuși bărbatul iubitei sale. Într-o clipală el fu aruncat la pământ și, în locul albelor brațe ce-l strângeau cu un minut înainte lângă un piept înfocat, sărmanul! simți niște lanțuri reci ce-i cuprinseseră tot trupul ca un șarpe. Poziția lui era cu atât mai neplăcută că avea multă asemănare cu poziția zeului Mars, când acest viteaz Don Juan ceresc fu prins cu Afrodita în mrejele lui Vulcan. Afrodita din târgul Herței a fost trimisă la o mănăstire, după stăruințele arnăutului, și nenorocitul meu stăpân dus la una din cele 13 isprăvnicii ale Moldovei. Acolo ispravnicul îi făcu o de <hi rend="italic">aproape cercetare</hi> și-l expedui la Iași, unde, fiind judecat, i se încheie o hotărâre destul de sărată, adică: i se încuviință un cvartir de câțiva ani la ocnă pentru ca să-și <hi rend="italic">prefacă</hi>, să-și <hi rend="italic">îmblânzească</hi> și să-și <hi rend="italic">îndulcească simțirile morale</hi>!... Cât pentru tovarășii săi de hoție, am aflat mai târziu că unii au trecut peste hotar, pentru ca să facă voiajuri de plăcere, iar câțiva au izbutit a se înălța între oameni... prin ajutorul ștreangurilor spânzurătorii.</p>
               <p>PARAUA: N-ai făcut, dragul meu, o observare? Că toți tâlharii de drumuri și de codri sunt spânzurați în târguri... Oare pentru ce?</p>
               <p>GALBENUL <hi rend="italic">(declamând)</hi>: <hi rend="italic">Oů peut-on ętre mieux qu'au sein de sa famille</hi>!</p>
               <p>PARAUA <hi rend="italic">(râzând)</hi>: Ha, ha, ha... bată-te norocul, că poznaș mai ești!</p>
               <p>GALBENUL: Ispravnicul ce mă luase odată cu <hi rend="italic">doprosul</hi> era, cum se zice, <hi rend="italic">un om al trebii</hi>. Cunoscând toate chipurile legiuite de <hi rend="italic">obiceiul pământului</hi> întru a se <hi rend="italic">folosi de prilejuri</hi>, el izbutise a-și preface slujba în <hi rend="italic">chiverniseală</hi> și, slavă Domnului! după câțiva ani, își făcuse o stare ca <hi rend="italic">oamenii</hi>. Avea, sărmanul, două moșioare luate de la răzeși, avea câteva <hi rend="italic">suflete de țigani</hi>, și era cunoscut în tot ținutul de <hi rend="italic">gospodar cumsecade</hi>. Mai era încă cunoscut și de creștin cu frica lui Dumnezeu, pentru că știa <hi rend="italic">Crezul</hi> grecește pe de rost, măcar deși nu înțelegea nicidecum astă limbă; pentru că se împărtășea de două ori pe an și pentru că făcea ades paraclisuri în casă. Cu toate aceste, bunul nostru creștin nu se sfia a porunci să bată la tălpi pe vreun român ce nu-și putea plăti birul, tocmai când el rostea <hi rend="italic">Tatăl nostru</hi>, tocmai când zicea cu mare <hi rend="italic">evlavie</hi>:</p>
               <p>„Și ne iartă nouă, Doamne, greșelile noastre, precum și noi iertăm greșiților noștri...” Altmintere era bun la suflet, atât de bun, încât cucoana d-sale îl trimitea fără voie în comisii când avea gust să rămâie singură acasă.</p>
               <p>Boierul ispravnic, precum am spus, avea o cucoană; cucoana avea un verișor al doilea. Boierul ispravnic era bătrân și urât; cucoana era între două vârste, adică: nici prea crudă, nici prea coaptă, nici urâtă, nici frumoasă, dar mai mult <hi rend="italic">hazlie</hi>. Verișorul era numai de vro nouăsprezece ani, destul de <hi rend="italic">nostim</hi>, dar cam prostuț din fire și cam obraznic din creștere. Boierul ispravnic iubea numai două lucruri în lume : 1-i banii și 2-lea nevasta.</p>
               <p>Cucoana, asemene, slăvea numai două lucruri pe pământ: 1-i banii și 2-lea verișorul. Verișorul iarăși adora numai două lucruri în viața lui: 1-i banii și 2-lea vânatul.</p>
               <p>Aceste trei deosebite patimi, al cărora <hi rend="italic">fondos</hi> eram noi, banii, se speculau între ele cu fel de fel de chipuri, unele mai curioase decât altele, și prilejeau niște scene de tot comice. Spre pildă: când simțea cucoana că iubitul său bărbat se folosise de vrun <hi rend="italic">chilipir</hi>, își pregătea un arsenal întreg de căutături înfocate, de suspinuri fermecătoare și de note în <hi rend="italic">b</hi> mol, care cu toate erau menite spre a-i întoarce capul și spre a-i stoarce banii. Așa, înarmată de acea grozavă și primejdioasă artilerie, isprăvniceasa intra în odaia boierului și începea dintâi a-l împroșca cu mii de săgeți din ochi, unele mai dulci decât zahărul, altele mai pătrunzătoare decât fierul; și când vedea că nenorocitul începea a se uimi, atunci da drumul oftărilor arzătoare și notelor în <hi rend="italic">b</hi> mol, care, ca un batalion de cavalerie, se aruncau asupra lui, îl amețeau, îl tulburau și-l aduceau în starea unui <hi rend="italic">automat</hi>. Pe urm[...]ncolăcire de brațe împrejurul gâtului și o dulce sărutare între sprâncene desăvârșeau biruința, și îndată toți galbenii din buzunarul boierului se strecurau zuruind în palma cucoanei. Nu am trebuință să mai adaug că el, când se deștepta din acea amoroasă magnetire, se trezea totodată și pornit într-o <hi rend="italic">comandirovcă</hi> poruncită de însăși drăgăstoasa lui nevastă.</p>
               <p>PARAUA: Și ce făcea ea cu atâte parale?</p>
               <p>GALBENUL: Ce parale!... Zi galbeni.</p>
               <p>PARAUA: Așa vine vorba.</p>
               <p>GALBENUL: Cucoana isprăvniceasă lua lecții de limba franceză, pentru că ast[...]n Moldova e cam rușine să vorbească cineva românește, și alesese drept profesor pe verișorul ei, care fusese crescut într-un pension din Iași și care învățase acolo a <hi rend="italic">moncheri</hi> pe fieșcare. Acele lecții se dau și se primeau seara, după purcederea bărbatului, într-o odaie plină de divanuri și luminată numai de o singură lampă. Profesorul și cu școlărița lui se puneau pe o sofa și lecția se făcea în următorul chip:</p>
               <p>ȘCOLĂRIȚA: Spune-mi, verișorule, cum se zice franțuzește: <hi rend="italic">te iubesc</hi>?</p>
               <p>PROFESORUL: <hi rend="italic">Je vous aime!</hi>
               </p>
               <p>ȘCOLĂRIȚA <hi rend="italic">(cu o drăgălașă căutătură): Je vous aime!</hi>
               </p>
               <p>PROFESORUL: Sau: <hi rend="italic">je vous adore.</hi>
               </p>
               <p>ȘCOLĂRIȚA <hi rend="italic">(adăugând pomenitei căutături un glas dulce și tremurător)</hi>: <hi rend="italic">Je vous aime</hi>, verișorule, <hi rend="italic">je vous adore.</hi>
               </p>
               <p>PROFESORUL <hi rend="italic">(rușinându-se)</hi>: <hi rend="italic">Et moi aussi.</hi>
               </p>
               <p>ȘCOLĂRIȚA <hi rend="italic">(luându-l de mână)</hi>: Dar... <hi rend="italic">aș vrea să te sărut</hi>, cum se zice?</p>
               <p>PROFESORUL <hi rend="italic">(coborând ochii)</hi>: <hi rend="italic">Je voudrais vous embrasser.</hi>
               </p>
               <p>ȘCOLĂRIȚA <hi rend="italic">(cu glasul înfocat)</hi>: <hi rend="italic">Je voudrais vous embrasser</hi>, verișorule.</p>
               <p>PROFESORUL <hi rend="italic">(tulburându-se)</hi>: Et moi aussi.</p>
               <p>ȘCOLĂRIȚA: Dar... <hi rend="italic">cine te oprește</hi>, cum se zice?</p>
               <p>PROFESORUL: <hi rend="italic">Qui vous en empeche</hi>?</p>
               <p>ȘCOLĂRIȚA: Hai să spunem de la început.</p>
               <p>PROFESORUL <hi rend="italic">(tremurând)</hi>: <hi rend="italic">Je vous aime</hi>.</p>
               <p>ȘCOLĂRIȚA <hi rend="italic">(cu patimă)</hi>: <hi rend="italic">Je vous adore</hi>.</p>
               <p>PROFESORUL: <hi rend="italic">Je voudrais vous embrasser</hi>.</p>
               <p>ȘCOLĂRIȚA <hi rend="italic">(iute)</hi>: <hi rend="italic">Qui vous en empeche</hi>, verișorule?</p>
               <p>Dă-mi voie, scumpa mea, să nu urmez pân' la sfârșitul lecției: ți-oi spune numai că din ''je vous aime <hi rend="italic">în</hi> je vous adore'', toți galbenii luați din sânul ispravnicului treceau în mâinile verișorului, drept plată sârguinței sale.</p>
               <p>Prin asemene chipuri și eu, draga mea, am călătorit din pungă în pungă și am ajuns în sfârșit a fi proprietatea tânărului profesor de: <hi rend="italic">je voudrais vous embrasser</hi>.</p>
               <p>Ți-am spus că el iubea vânatul. Această patimă se dezvelise în inima lui cu atât mai strașnic că era foarte rău chitaș și, în urmare, mai toate păsările îi treceau pe la nas. În zadar el le alunga cu haliciurile prin văzduh; nici una din ele nu vroia să împlinească mulțumirea de a pica. Într-o zi, nenorocitul meu vânător se trezi cu hotărârea să facă minuni și să nu se întoarcă acasă decât cu cel puțin două care mocănești pline de jigănii ucise; dar, precum știi, hotărârea și împlinirea sunt două lucruri care n-au obicei a se întâlni cam ades. Cu toate aceste, stăpânul meu se îmbrace în tot costumul de vânător și se porni cu pălăria de paie pe urechi, șuierând o bucată din opera <hi rend="italic">Zampa</hi> : <hi rend="italic">Il faut céder ŕ mes lois</hi>... ca un om sigur de biruință. Și nici nu putea fi altmintere de vreme ce avea cu el treizeci de încărcături gata, o torbă nouă și o pușcă de Lepage cu două țevi. Bine încredințat deci în dibăcia lui, el ieși la câmp, aruncând împrejurul său căutături pline de lăcomie și de cruzime.</p>
               <p>Trebuie să știi, iubita mea, că nu este tigru, nu este hienă, nu este, în sfârșit, lighioaie pe pământ mai crudă decât un vânător prost în cele dintâi ale lui cercări. Țelul său este numai ca să ucidă pentru ca să se încreadă că-i pușcaș; de aceea trage în toate părțile, în toate jigăniile, fără deosebire: găini, prepelițe, curcani, vrăbii, ba încă, de nu s-ar sfii, ar slobozi pușca și peste oameni. Se înțelege de la sine că cele mai multe ori el împrăștie în vânt oci întregi de praf și că se ostenește zile mari degeaba. Iar dacă i se întâmplă să oboare vreo păsăruică oarbă... să-l vezi atunci cum aleargă cu ochii boldiți la locul unde a zărit-o picând: gard, șanț, spini, el răzbate tot, fără sfială; ar trece și prin foc fără a lua seama, căci atunci el nici nu vede, nici n-aude. Își pierde ceasornicul, pălăria, pușca... dar nu-i pasă; el a lovit!... și de vreme ce-a lovit, e pușcaș bun.</p>
               <p>Această idee măgulitoare ațâță focul ce-l înflacără și dă aripi picioarelor sale, care aleargă, saltă, zboară făr-a atinge pământul.</p>
               <p>Și când zărește în iarbă pasărea rănită, să-l vezi cu ce turbare se aruncă asupra ei, și pe urmă cu ce fudulie o ridică până la ochi ca să o privească mai de aproape. Atunci i se pare că ține o lume în mână! Bucuria lui este nebună; ar voi să lege pasărea la piept, ca o decorație, dar, aducându-și aminte că are o torbă, o pune într-însa, și apoi o scoate de zece ori pe minut pentru ca să o mai vadă. Deșertăciunea lui găsește pricină de fală în moartea unei ființe nevinovate!</p>
               <p>Cea întâi pasăre care a fost jertfa cruzimii stăpânului meu era un botgros. Pare că-l văd și acum pe creanga unui păr sălbatic, cu gușa umflată de cântare! Vânătorul meu se apropie de el pe furiș, ca un motan, îl chiti multă vreme, trase chedica puștii, și bietul botgros pică pe iarbă, slobozind un țipăt dureros!... Îl lovise tocmai în gușă. Acea scenă m-a înfiorat așa de tare și totodată a trezit în mine o ură atât de cumplită asupra tuturor oamenilor, încât m-am hotărât pe loc a mă depărta de verișorul isprăvnicesei și, dar, profitând de uimirea ce-l cuprinsese în vremea când alerga să puie mâna pe victima lui, am sărit iute din buzunar și m-am ascuns în iarbă. De atunci, iubita mea, am rămas încredințat că în oameni sunt semințe de cruzime care, dacă ar avea prilejuri favoritoare pentru dezvelirea lor, ar acoperi fața pământului cu mii de Neroni.</p>
               <p>PARAUA: De nerozi?</p>
               <p>GALBENUL: Neroni. Cât pentru nerozi, după cum le zic în Valahia, slavă Domnului! seminția lor s-a dezvelit și a înflorit destul de bine în lume.</p>
               <p>PARAUA: Mai ales de când s-a lățit mania de a avea spirit.</p>
               <p>GALBENUL: Acum eram liber!... liber!... înțelegi tu, iubita mea, toată dulceața și toată puterea acestui cuvânt? Neatârnat de nimeni, scăpat de închisorile pungilor!... volnic de-a face tot ce-mi plăcea!... În ceasul acela am gustat cea mai mare fericire în sufletul meu, căci nimic pe lume nu e mai scump și mai slăvit decât libertatea; ea este darul cel mai neprețuit ce l-a dat Dumnezeu oamenilor. Și să știi de la mine că atunci o nație se apropie de moarte când începe a fi surdă la glasul libertății!</p>
               <p>PARAUA: Acest adevăr e vechi de când lumea și îl știu de mult.</p>
               <p>GALBENUL: Cum se poate?... Eu credeam că l-am descoperit singur.</p>
               <p>PARAUA <hi rend="italic">(zâmbind)</hi>: Spiritele înalte se potrivesc ades la gânduri.</p>
               <p>GALBENUL <hi rend="italic">(se închină)</hi>: Eram liber, precum ți-am spus, într-o câmpie înflorită, ce răsuna de cântecele păsărilor.</p>
               <p>Ciocârliile voioase în văzduh se legănauȘi-nturnarea primăverii prin dulci ciripiri serbau.</p>
               <p>Florile dezmierdate de un vântușor lin răspândeau în aer feluri de miroase, ce mă îmbătau de mulțumire. Stam culcat între doi toporași și mă uitam la soare cu dragostea unui frate, căci, după zisa poeților, soarele nu este altă decât un glob de aur. Razele sale lunecau pe fața mea, dându-mi o sărutare fierbinte, ce mă făcea să strălucesc de bucurie. Vai mie! puteam oare gândi că tocmai el va fi pricina nenorocirii mele și a de iznoavei robiri în care am ajuns!...</p>
               <p>Acum sunt încredințat de adevărul proverbului românesc ce zice că: fratele-ți scoate ochii!... și păstrez o deosebită admirare pentru fabula lui Alexandrescu, <hi rend="italic">Toporul și pădurea</hi>, care zice:</p>
               <lg>
                  <l>Că în fieșce țară</l>
               </lg>
               <lg>
                  <l>Cele mai multe rele nu vin de pe afară,</l>
               </lg>
               <lg>
                  <l>Nu le aduc străinii; ci ni le face toate</l>
               </lg>
               <lg>
                  <l>Un pământean de-ai noștri, o rudă sau un frate.</l>
               </lg>
               <p rend="justify">PARAUA <hi rend="italic">(cu entuziasm)</hi>: <hi rend="italic">Aferim, aferim</hi>!</p>
               <p>GALBENUL <hi rend="italic">(după o scurtă tăcere)</hi>: Ți-am spus, draga mea, că câmpia unde mă desfătam cu atâta mulțumire vuia de cântecele păsărilor, dar mai cu seamă de vro câteva minute ea răsuna de glasul îngeresc al unei tinere copile, ce culegea flori aproape de mine. Zic <hi rend="italic">îngeresc</hi>, pentru că așa-i obiceiul, cu toate că nime nu cred că a auzit glasul îngerilor; și socot că aș nimeri mai bine zicând <hi rend="italic">argintiu</hi>, mai ales că acest cuvânt îmi aduce aminte de glasul tău, ce m-a încântat așa de mult în buzunarul căpitanului Costiță.</p>
               <p>PARAUA <hi rend="italic">(varsă o lacrimă de înduioșare)</hi>.</p>
               <p>GALBENUL: Ai însemnat ca și mine, scumpa mea, cât e de frumos neamul țiganilor care trăiesc în partea munților și ce figuri regulate și vioaie se găsesc printre femeile lor; dar crede-mă că niciodată, de când mă aflu în Principatele românești, n-am întâlnit trăsături atât de gingașe, atât de bine împreunate și într-un cuvânt atât de plăcute ca a Zamfirei (așa se numea copila ce culegea flori lângă mine). Lasă că era tânără numai de vro șaisprezece ani și că avea încă acea frăgezime copilărească atât de neprețuită în podoaba unei femei, dar apoi toate mișcările ei, căutătura sa, glasul său aveau un ce mai deosebit, un aer de sălbătăcime încântătoare, ce o asemănau cu o căprioară sprintenă în momentul când simte vânătorul în codri. Părul său negru ca pana corbului era împletit în cosițe împodobite cu bănuți de argint și cu floricele; la gât purta o salbă de mărgele roșii și albe și de rubele, care sălta pe sânu-i la tot pasul, pricinuind un zinghet delicat și strălucind felurit sub razele soarelui. Toată haina ei era o cămașă albă cusută cu altițe de fir și de mătase pe la umeri și pe la gât și o fotă albastră cu dungi vișinii, ce înconjura trupul său mlădios ca o trestie și tras prin inel, după cum zic românii.</p>
               <p>Ce să-ți mai spun?... Pentru ca să-ți dau o slabă idee de toată persoana Zamfirei ar trebui să fac o fiziologie întreagă de fieștecare parte îndeosebi, sau să urmez unor autori care, vroind a descrie un portret, întrebuințează chipul obișnuit în pașapoarte. Aș zice dar ca dânșii că avea:</p>
               <lg>
                  <l>
                     <hi rend="italic">Ochii</hi>, ca seninul după ploaie sau ca floarea de cicoare.</l>
               </lg>
               <lg>
                  <l>
                     <hi rend="italic">Genele</hi>, lungi ca un văl de mătase.</l>
               </lg>
               <lg>
                  <l>
                     <hi rend="italic">Sprâncenele</hi>, bine arcate ca arcul amorului.</l>
               </lg>
               <lg>
                  <l>
                     <hi rend="italic">Obrajii</hi>, rotundo-lungăreți și vopsiți ușurel de purpura aurorei, care de câte ori se <hi rend="italic">ivește</hi> totodată și <hi rend="italic">zâmbește</hi>, pentru înlesnirea rimei și plăcerea poeților.</l>
               </lg>
               <lg>
                  <l>
                     <hi rend="italic">Gura</hi>, boboc de trandafir, jumătate desfoiat.</l>
               </lg>
               <lg>
                  <l>
                     <hi rend="italic">Dinții</hi>, sâmburi de măr fără coajă, sau mărgăritar.</l>
               </lg>
               <lg>
                  <l>
                     <hi rend="italic">Părul</hi>, vezi mai sus.</l>
               </lg>
               <lg>
                  <l>
                     <hi rend="italic">Gâtul</hi>, de lebădă, după obiceiul vechi.</l>
               </lg>
               <lg>
                  <l>
                     <hi rend="italic">Sânul</hi>...</l>
               </lg>
               <p rend="justify">PARAUA (<hi rend="italic">cu puțină gelozie</hi>): Cred că nu l-ai cercetat de aproape.</p>
               <p>GALBENUL: Ba încă m-am și legănat pe el!... Și pot zice fără rușine că m-am simțit oarecum mângâiat de pierderea libertății mele când a dat Zamfira cu ochii de mine (căci sticleam din pricina soarelui)! și mai ales când, zâmbind cu mulțumire, m-a aninat de salbă și m-a culcat pe sânul ei atât de minunat, atât de rotund, atât de frumos! Ce leagăn, scumpa mea, ce leagăn!</p>
               <p>Să trăiești și să mori pe dânsul făr-a dori altă fericire pe pământ și alt rai pe ceea lume.</p>
               <p>PARAUA: <hi rend="italic">Bre, bre</hi>! ce entuziasm!... Dacă nu te-aș cunoaște, aș crede că ești un tânăr poet ce ai scăpat de-abia de pe laițele școalelor.</p>
               <p>GALBENUL: Și n-ai greși, pentru că înfățișarea Zamfirei m-a cuprins de o mirare așa de înfocată, încât deodată m-a trăsnit un fulger poetic și am improvizat pe loc următoarele versuri:</p>
               <lg>
                  <l>Frumoasă copiliță!</l>
               </lg>
               <lg>
                  <l>Spune-mi de unde vii</l>
               </lg>
               <lg>
                  <l>Cu zâmbet pe guriță,</l>
               </lg>
               <lg>
                  <l>Cu mândri ochi și vii?</l>
               </lg>
               <lg>
                  <l>Ce înger mult ferice</l>
               </lg>
               <lg>
                  <l>Din ceruri te-a adus</l>
               </lg>
               <lg>
                  <l>Și pe pământ, aice,</l>
               </lg>
               <lg>
                  <l>Gingașă te-a depus?</l>
               </lg>
               <lg>
                  <l>Tu ești o nălucire,</l>
               </lg>
               <lg>
                  <l>
                     <hi rend="italic">Un farmec</hi> 
                     <hi rend="italic">aurit</hi>,</l>
               </lg>
               <lg>
                  <l>Un vis de fericire,</l>
               </lg>
               <lg>
                  <l>Un înger de slăvit!</l>
               </lg>
               <lg>
                  <l>Din cer ești o minune,</l>
               </lg>
               <lg>
                  <l>Și dulce-i glasul tău</l>
               </lg>
               <lg>
                  <l>Ca sfânta rugăciune</l>
               </lg>
               <lg>
                  <l>Când bate ceasul rău!</l>
               </lg>
               <p rend="justify">PARAUA: Bravo, bravo!... Îmi pare bine că, pe lângă cele multe calități, mai ai și talentul improvizației în privirea țigancelor.</p>
               <p>Toată bucata e plină de o armonie muzicală ce sună a drâmbă, dar mai cu seamă <hi rend="italic">farmecul aurit</hi> îmi place și-mi aduce aminte de minunatul compliment ce a făcut odată un scriitor de la oarecare instanță unei duduci din oarecare mahala, zicându-i că-i frumoasă ca o <hi rend="italic">otnoșenie</hi> scrisă pe hârtie <hi rend="italic">galanțki</hi>.</p>
               <p>GALBENUL: Ah! parale, parale! Ființe neînțelese ce sunteți!</p>
               <p>Vroiți totdeauna să ne țineți în mrejele voastre și să nu avem nici ochi, nici gură, nici suflet decât numai pentru voi. Iar dacă ni se întâmplă să ne întoarcem căutăturile aiure, atunci vai și amar pentru noi, sărmanii galbeni olandezi!... Acele versuri pe care numai eu știu cât am asudat până ce le-am improvizat!... acele versuri în care mi-am vărsat toată inima!... tu le iei în râs pentru că au fost adresate alteia, iar dacă le-aș fi făcut pentru tine sunt sigur că le-ai fi găsit minunate. Dar ce stau eu de te învinovățesc...</p>
               <p>Astfel este sexul, nu e vina ta.</p>
               <p>PARAUA: Așa, frumos vă șade! Voi ne înșelați, ș-apoi voi săriți cu gura înainte; altă vorbă n-aveți decât că astfel este sexul, făr-a mai lua în privire toate jertfele câte le facem noi pentru voi.</p>
               <p>GALBENUL: Dacă-i vorba de jertfe, apoi mă închin cu plecăciune (<hi rend="italic">se închină</hi>) și mă întorc iarăși la sânul fermecător al Zamfirei. Ea mă duse spre niște corturi ce se zăreau departe, la poalele unui codru, și când fuserăm aproape de ele, ne ieși înainte un flăcău țigan, nalt, sprinten, voinic, cu ochii mari și negri, cu părul lung și negru, cu fața arsă de soare, dar frumoasă și vioaie.</p>
               <p>El era Nedelcu, lăutar vestit, ce îți rupea inima când trăgea din arcuș un cântec de jale și care te făcea să joci fără voie când suna o horă. El se iubea cu Zamfira din copilărie și după multe necazuri și chinuri ce suferiseră amândoi de ceea parte de Milcov, izbutiseră a scăpa din ghearele unor stăpâni nemilostivi și a trece în Moldova, unde trăiau în pace împreună de vro șase luni.</p>
               <p>— Cules-ai multe flori, dragă Zamfiră? îi zise Nedelcu sărutând-o.</p>
               <p>— Am cules cele mai frumoase din câmp, pentru ca să le pun la pălăria ta, dar cea mai scumpă mi-am pus-o eu la gât. Și zicând aceste, Zamfira mă arătă pe mine în salbă.</p>
               <p>— Un galben! strigă Nedelcu cu mirare. Unde și cum l-ai găsit?</p>
               <p>— În câmp, căutând flori cu gândul la tine... căci de câte ori gândesc la tine, totdeauna dau de noroc.</p>
               <p>Nedelcu s[...]n sus, chiuind de bucurie și pe urmă, ridicând pe Zamfira în brațe, o duse până sub cortul lui, jucând ca un copil și sărutând-o cu dragoste.</p>
               <p>Nu știu dacă ai însemnat vreodată șatrele țigănești și dacă ai vreo idee lămurită asupra viețuirii curioase acestui neam nomad, ce se poartă necontenit cu toată averea lui din câmp în câmp, din sat în sat, din codru-n codru?... Fieștecare țigan are șatra lui, făcută din mai multe bucăți de țoluri afumate, și o căruță cu roți nalte ce-i slujește de culcuș sub cort, când se oprește, și în care își poartă toată familia și toate măistriile când călătorește. Pușkin, vestitul poet rusesc, zice în poemul său <hi rend="italic">Țiganii</hi>, tradus românește de A. Donici:</p>
               <lg>
                  <l>Măgarii în spinare duc</l>
               </lg>
               <lg>
                  <l>Copii mici; iar ceilalți,</l>
               </lg>
               <lg>
                  <l>Femei și fete, și bărbați,</l>
               </lg>
               <lg>
                  <l>După căruți pe jos se duc,</l>
               </lg>
               <lg>
                  <l>Toți peticiți și dezbrăcați.</l>
               </lg>
               <lg>
                  <l>Ce veselie, ce cântare!</l>
               </lg>
               <lg>
                  <l>Ce vorbe și ce vuiet mare!</l>
               </lg>
               <lg>
                  <l>Răcnește ursul, câinii latră</l>
               </lg>
               <lg>
                  <l>Și scârțâie neunsa roată.</l>
               </lg>
               <p rend="justify">În adevăr, nu e priveliște mai deșănțată și mai originală decât a unei cete de țigani la drum! Judele cu barba albă și cu fața neagră merge pe un cal pag înainte, îmbrăcat cu giubea roșie și înconjurat de vro trei sau patru bătrâni ca dânsul, serioși și purtând giubele albastre și lungi. Ei sunt cârmacii caravanei și totodată <hi rend="italic">sfatul</hi> ce judecă și hotărăște pricinile și gâlcevile între ceilalți țigani.</p>
               <p>După dânșii vin în rând o mulțime de căruțe nalte și pline de copii, de capre, de foi, de zdrențe ș.c.l., căci țiganul nu poate trăi fără zdrențe. El și ele au o tainică potrivire. Cu cât giubeaua e mai ferfelită, cu atât țiganul e mai fudul, și când îi trece părul prin căciulă, atunci îi pare că poartă coroană. Așa-i firea lui; îi place să-l bată vântul și să-l ardă soarele; și cele mai de multe ori, pentru ca să-și împlinească această plăcere, el se dezbracă gol până la brâu. Atunci să-l vezi cât e de vesel! să-l auzi cum cântă de voios! pare că-i toată lumea a lui.</p>
               <p>PARAUA: Mi s-a întâmplat și mie odată de am văzut o claie de lăieși în treacăt, și cu adevărat acel spectacol mi-a făcut așa de mare impresie, că nu-l pot uita. Bătrânii gârbovi de vârstă stau culcați în căruțe și se pârleau la soare, iar pe lângă ei urma pe jos toată familia: femei cu copii la sân, fete cu cofe albe pe cap, flăcăi trăgând urși după dânșii, cai, mânji, vaci, câini, toți buluc la un loc, toți grăind, răcnind, râzând, nechezând, urlând și umplând câmpii de un zgomot sălbatic ce da fiori. Cât pentru zdrențe nici nu pomenesc, pentru că în adevăr ele sunt una din părțile cele mai caracteristice ale țiganilor nomazi; am însemnat însă că ei au și o dragoste mai deosebită pentru caii pagi și bălțați.</p>
               <p>GALBENUL: Aceasta e încă o taină a gustului țigănesc, pe care nu mi-am putut-o tălmăci decât prin proverbul latinesc: <hi rend="italic">de gustibus non disputandum</hi>... Câți oameni care în privirea coloritului sunt și mai neînțeleși, c[...]și schimbă floarea în toate zilele, atât trupește cât și sufletește! Dar să lăsăm aceste însemnări fiziologice și să ne întoarcem iar la țigani. Pre cât ei sunt vrednici de privit în călătoriile lor, cu atât și popasurile lor sunt curioase.</p>
               <p>Pușkin face o descriere foarte vie de un lagăr țigănesc la începutul poemului său:</p>
               <lg>
                  <l>Ei astăzi iată au rămas</l>
               </lg>
               <lg>
                  <l>La mal de apă pentru mas.</l>
               </lg>
               <lg>
                  <l>Cu țoluri rupte, afumate,</l>
               </lg>
               <lg>
                  <l>Căruțele le învelesc</l>
               </lg>
               <lg>
                  <l>Pe deasupra pân' la roate;</l>
               </lg>
               <lg>
                  <l>Apoi femeile gătesc</l>
               </lg>
               <lg>
                  <l>Mâncare proastă și se pun</l>
               </lg>
               <lg>
                  <l>Buluci lângă ceaun.</l>
               </lg>
               <lg>
                  <l>În depărtare se prevede</l>
               </lg>
               <lg>
                  <l>Cum caii pasc la iarbă verde,</l>
               </lg>
               <lg>
                  <l>Iar după șatre, dezlegați,</l>
               </lg>
               <lg>
                  <l>Șed urșii bine învățați.</l>
               </lg>
               <lg>
                  <l>Gâlcevi și vorbe, și strigare,</l>
               </lg>
               <lg>
                  <l>Amestecate cu cântare,</l>
               </lg>
               <lg>
                  <l>Și sunetul de fierării</l>
               </lg>
               <lg>
                  <l>Asurdă locul în câmpii.</l>
               </lg>
               <p rend="justify">Cum și-au așezat corturile în apropierea unui târg sau a unui sat, bărbații, dintre care cei mai mulți sunt fierari și lingurari, purced să vândă drâmbe, coveți, lacăte, fuse ș.c.l.; babele se duc de trag cu sorții fetelor românce pe la case; flăcăii merg de joacă ursul prin ogrăzile boierilor; și numai nevestele rămân la șatre pentru ca să gătească de mâncat, în vreme ce copiii lor aleargă goi pe câmp jucând <hi rend="italic">tananaua</hi>. Iar când se întorc cu toții seara la corturi, atunci să auzi răcnete de copii ce cer de mâncare, lătraturi de câini goniți de la ceaunul cu mămăligă, nechezuri de cai ce vin de la păscut, cântece de flăcăi și de fete mari ce se întorc din luncă de la culesul fragilor, sfezi, dezmierdări, vaiete, hohote, chiote, sunete de cobze, de scripci, de drâmbe; toate aceste la un loc, ridicându-se în văzduh odată cu fumul ce iese de sub fiecare șatră. Și puțin mai în urmă, cum s-a culcat soarele, cum s-au stins focurile, pare că nici n-au fost, nici nu mai sunt... O tăcere adâncă domnește peste tot; oameni și dobitoace, toți odihnesc; numai câinii se aud lătrând la lună și numai vro babă-cloanță se zărește culegând buruieni pentru descântece.</p>
               <p>Astfel de viață petrecea și Zamfira cu Nedelcu, cu astă deosebire, însă, că pe dânșii nu-i fura somnul îndată ce răsăreau stelele, pentru că ei se iubeau cu tot focul tinereții și le plăcea lor mult a se primbla împreună pe lună.</p>
               <p>PARAUA: Curios lucru! ce plecare au poeții, amorezii și privighetorile pentru lună!</p>
               <p>GALBENUL: Eu socot că aceasta vine din tainica legătură ce este între ei. Razele lunii sunt dulci ca glasul privi(ghe)torii, cerești ca poezia sufletului și tainice ca amorul sfânt.</p>
               <p>PARAUA: Foarte frumos; dar pentru buhne și lilieci ce poți zice?</p>
               <p>GALBENUL: Aceste iubesc luna pentru că... nu le place soarele și trăiesc la întuneric pentru ca să facă cum au făcut <hi rend="italic">părinții</hi> și <hi rend="italic">strămoșii</hi> lor. Dar încă o dată, să ne întoarcem la Zamfira. Istoria ei este foarte interesantă și trebuie să ți-o povestesc.</p>
               <p>PARAUA: Caută însă, te rog, să fii mai scump la vorbe, pentru că vorba multă-i sărăcia omului.</p>
               <p>GALBENUL: N-ai frică; mi-oi face gura pungă.</p>
               <p>Zamfira s-a născut sub șatră, pe malul Oltului, unde își întinseseră lingurarii corturile pentru ca să petreacă vara. Tatăl său era jude și maică-sa trăgea cu boghii sau c[...]n oglindă și în talgere cu apă prin curțile boierești, pentru că era vestită de măiastră și le spunea la toți norocul ca și când ar fi citit pe carte. Știi, scumpa mea, că țigancele sunt foarte dibace în tot soiul de vrăjitorii și de descântece de deochi, de șarpe, de dragoste ș.c.l. Aceste taine au fost introduse în țările aceste odată cu venirea țiganilor și, după părerea mea, ele nu sunt altă decât niște slabe și proaste rămășițe ale acelei științe oculte, care era atât de dezvoltată la vechii egipteni.</p>
               <p>Toată copilăria sa Zamfira o petrecuse în călătorii dintr-un ținut într-altul, oprindu-se cu șatrele vara în apropierea târgurilor și iarna în fundul codrilor, sub bordeie de pământ. Acea vreme fu pentru dânsa o vreme fericită, că îndată cum răsărea soarele, ea alerga pe câmpi cu ceilalți copii, alungând fluturi din floare în floare, se rătăcea prin lunci după cules mure, după cuiburi de păsări, sau culegea lemne verzi de făcut fuse și linguri la strung.</p>
               <p>Duminicile se ducea la horele din sat, se da în scrânciob, privea cum juca ursul după sunetul daerelei, și seara, când se întorcea la șatră, se aduna grămadă cu ceilalți copii pe lângă foc, asculta povești de la moșnegi și adormea voioasă în cântecele fluierelor.</p>
               <p>Nu avea nici o grijă!... puțin îi păsa că de-abia o acoperea o cămeșuică ruptă, căci dacă-i era cald, ea se scălda în Olt, și de-i era frig, ea juca tananaua, cântând din gură:</p>
               <lg>
                  <l>O para, dă-mi o para,</l>
               </lg>
               <lg>
                  <l>Ca să-ți joc o tanana.</l>
               </lg>
               <p rend="justify">Nici nu știa ce sunt papucii; ea călca cu picioarele goale pe iarbă verde, și când era ostenită, tatăl său o punea într-o desagă aninată de spinarea unui cal. Fericit trai a fost acela pentru Zamfira, dar n-a ținut mult, din păcate.</p>
               <p>Într-o zi (abia era atunci Zamfira de șapte ani), un dorobanț veni la tatăl ei și îi porunci să-l urmeze cu țiganii la ocârmuire. Îi duse pe toți la Craiova, unde cu adevărat îi aștepta o mare nenorocire. Stăpânul lor sărăcise și, fiindcă era silit să plătească niște datorii ce avea, el se hotărâse a-și vinde robii <hi rend="italic">prin mezat</hi>.</p>
               <p>Când sosi ziua mezatului, piața ocârmuirii înfățișa un tablou vrednic de cele mai crunte vremi ale barbariei. Ea era ticsită de țigani lungiți la pământ cu țigancele și cu copiii lor, plângând împreună și căinându-se ca niște adevărați osândiți la moarte. O mulțime de boieri și de negustori umblau printre dânșii, călcându-i în picioare și arătându-i cu degetul ca pe niște vite. Unul zicea:</p>
               <p>— Aista face zece galbeni. Altul răspundea: — Eu n-aș da nici un căuș de făină pe el. Altul iar striga: — Vere, vere, nu te încurca în negustorii de țigani, că-s mai bune cele de boi. Din toate părțile auzeai vaiete amestecate cu râsuri, lovituri de bici, țipete, ocări și blestemuri.</p>
               <p>Telalul, în sfârșit, ieși din cancelarie în mijlocul ogrăzii și răcni în gura mare:</p>
               <p>— Cinci galbeni sălașul!... Cine dă mai mult?</p>
               <p>— Șase, răspunse un boier.</p>
               <p>— Șase și trei parale, zise râzând un casap bogat.</p>
               <p>— Șase și opt parale, adăugă altul.</p>
               <p>— Șapte galbeni, răcni iar cel dintâi.</p>
               <p>În vremea asta, un boier cu șlic și cu ciubote roșii se apropiase de Zamfira, o apucase de mână și o întorcea când în dreapta, când în stânga, măsurând-o cu ochii din cap pân-în picioare. După aceasta îi porunci să umble puțin, pentru ca să vadă de nu-i oloagă; îi cercetă dinții și se duse degrabă spre telal zicându-i:</p>
               <p>— Dau zece galbeni pe fata judelui. Telalul strigă îndată:</p>
               <p>— Zece galbeni fata judelui!... Cine dă mai mult? Una, două, trei, hareci! Să-ți fie de bine, cucoane.</p>
               <p>Boierul plăti banii și se întoarse la Zamfira ca să o ia. Tatăl ei însă și maică-sa, care auziseră târguirea, se oțărâră ca și când le-ar fi trecut un șarpe rece prin sân și se aruncară la picioarele boierului, sărutându-i poalele anteriului și rugându-l cu desperare ca să nu-i despartă de copila lor. — Nu te îndura de noi, măria ta — ziceau sărmanii — că n-avem alt copil și suntem bătrâni; nu ne lua pe Zamfira, pentru numele lui Dumnezeu Sfântul! că ne rupi inima. Vai de noi și de noi!... Fie-ți milă, cucoane, că d-ta ești boier mare și ți-a da Maica Precista toate bunătățile lumii. Să-ți trăiască cucoana și copilașii, ca să-i vezi mari ca niște împărați... Cumpără-ne și pe noi, ca să fim la un loc cu Zamfira, și ți-om fi robi la ce ne-i porunci... Zamfiro, draga tatei și a mamei, sărută și tu poalele măriei sale, ca să se îndure de tatăl tău și de mă-ta, că măria sa-i boier mare și-i va da Sfântul Hristos orice-a dori. Vai de noi! păcătoșii de noi!... Of! lasă-ne pe Zamfira! Și plângeau nenorociții de ar fi înduplecat o inimă de tătar, și se încolăceau de picioarele boierului, și se trăgeau cu mâinile de păr, și strângeau pe copila lor în brațe, ca și când ar fi vroit să o facă una cu trupul lor. Boierul însă îi împinse cu piciorul ca pe niște câini, lovindu-i cu călcâiul peste cap, și strigă mânios:</p>
               <p>— Duceți-vă la dracu, cioare bălțate, că vă pun acuși să vă măsoare cu biciul. Și zicând aceste el smuci pe Zamfira dintre dânșii ca pe o buruiană din pământ.</p>
               <p>Țiganul se sculă de jos plin de sânge și se puse pieptiș dinaintea boierului nemilostiv: — Dă-mi copila — striga el cu glas desperat — dă-mi copila, că mă simt într-un ceas rău; dă-mi pe Zamfira, păgânule, că-s turbat, îmi pierd mințile, dă-mi... Nu apucă însă să sfârșească și boierul îl izbi cu palma peste ochi. Atunci nenorocitul jude nebuni de tot... Într-o clipală el se aruncă asupra boierului de-l amestecă cu țărâna și, luând în brațe pe Zamfira, o sărută de trei ori și o ridică în sus cu gând ca să-i sfărâme capul de o piatră: — Mai bine te-or lua moartă decât vie!... răcnea sărmanul părinte în durerea sa.</p>
               <p>Câțiva dorobanți ce se găseau aproape îi smuciră copila din mâini, iar pe dânsul îl legară cu picioarele la falangă și începură a-l zdrobi cu bicele. În vremea asta stăpânul Zamfirei se sculă din colb șchiopătând și, apucând-o de păr, o trase cu de-a sila de pe piața ocârmuirii, care răsuna de vaietele tatălui său și de bocetele maicăi sale. Așa biata fetiță fu despărțită pentru totdeauna de dragostea și dezmierdările părinților săi!...</p>
               <p>Oi trece cu tăcerea asupra vremilor celor dintâi ale petrecerii sale în casa noului stăpân. Toată acea epocă e plină de dureri sufletești, de lacrimi, de zadarnice jeliri și mai ales de necazuri mici, de pedepse fără vină mai crude și mai înfricoșate decât o mare nenorocire. Opt ani de zile ținu acea chinuire necurmată!... opt ani biata copilă fu supusă la lucrurile cele mai ostenitoare. Zi și noapte ea trebuia să fie pe picioare gata a urma tot soiul de porunci. Iarna, vara, pe ploaie, pe ninsoare, era osândită la spălat în casă, la ceruit scândurile, la văruit pereții ș.c.l. și pentru cea mai mică greșeală, pentru un pahar stricat, pentru o împunsătură greșită la gherghef, ocări, blestemuri, bătăi, toate năpădeau asupra ei din partea jupânesei Saftei.</p>
               <p>Această rea femeie era tipul acelor slujnice obraznice, cărora slăbiciunea și bunătatea stăpânilor le încredințează oarecare putere pentru privegherea casei; ea părea să fi fost destul de frumoasă în vremea ei și se înțelege prea lesne cum a ajuns treptat din fată-n casă a fi jupâneasă în casă și în sfârșit stăpâna casei și a boierului, căci acesta era holtei. Jupâneasa Safta avea acum vreo patruzeci de ani, era naltă, uscată, galbenă de venin și sluțită mai mult de răutatea ce fierbea într-însa, căci nimic nu preface atât obrazul unei femei ca răutatea inimii. Ea simțea foarte bine că și-au trăit traiul și și-a mâncat malaiul, după cum zice vorba, și de ciudă își răzbuna asupra Zamfirei, pentru că Zamfira acum era de cincisprezece ani, era tânără, era frumoasă, vestită de frumoasă, încât toți din târg se minunau de ea. Iar mai cu seamă boierul, de o bucată de vreme, o găsea foarte pe plac și, fără nici o rușine, îi zicea vorbe și îi făcea propuneri mârșave, pe care Zamfira nu le putea înțelege. De câte ori se întâlnea cu dânsa, el o săruta, o dezmierda și dacă ea vroia să fugă, o amenința cu bătaia. De acolo prepusuri din partea jupânesei Saftei, gelozii și în urmare iar pedepse pentru biata fată. Aceste scene triste se reînnoiau pe toată ziua; dar, în sfârșit, Dumnezeu se milostivi de dânsa.</p>
               <p>Într-o seară, după ce adormiră toți în casă, Zamfira se coborî în grădină. Era o lună plină și voioasă, ce-i aduse aminte de copilăria sa. Ea se puse pe gânduri și începu a plânge, când deodată auzi după zăplaz un glas străin ce o chema pe nume și zări dincolo de grădină un țigan tânăr ca de vro douăzeci de ani.</p>
               <p>— Zamfiro, Zamfiro — zicea țiganul — nu mă cunoști? Uită-te la mine: eu sunt Nedelcu. Adă-ți aminte când ne jucam împreună pe malul Oltului, lângă șatre, și când alergam prin codru după cuiburi de păsări.</p>
               <p>— Nedelcu! Tu ești, Nedelcu?... Nu putu rosti mai mult biata fată, căci o apucă un plâns de jale și de bucurie ce o înădușea.</p>
               <p>— Eu însumi, Zamfiro dragă, m-am pornit înadins de la șatre ca să te găsesc și de-abia după trei luni am putut afla că ești aici.</p>
               <p>— Sai degrabă zăplazul, Nedelcule, și vină lângă mine.</p>
               <p>Într-un minut amândoi fură în brațele unul altuia.</p>
               <p>— Ce face tatăl meu și maică-mea? întrebă ea.</p>
               <p>— Trăiesc, sărmanii, și te jelesc!</p>
               <p>— Unde se află acum?</p>
               <p>Nedelcu c[...]mprejur și, coborând glasul, răspunse:</p>
               <p>— Ei sunt fugiți la Moldova și te așteaptă la hotar dincolo; dacă vrei să-i mai vezi până ce mai sunt cu zile, hai cu mine, Zamfiro.</p>
               <p>La aceste cuvinte neașteptate Zamfira era să nebunească de multă bucurie; ea se lipi de pieptul lui Nedelcu și zise: — Dumnezeu să-ți dea înzecit tot binele ce mi-l faci tu acum, Nedelcu!...</p>
               <p>Haideți, să scăp odată de această casă, unde mi-am ros inima în dureri și în deznădăjduire. Haide, Nedelcu; eu de astăzi mă dau ție; tu să-mi fii frate, rudă, ce-i vrea; îmi pun viața în mâinile tale.</p>
               <p>Iar tu, casă afurisită, ce mi-ai slujit de temniță... să pice trăsnetele pe tine și să nu se cunoască nici locul unde ești zidită!</p>
               <p>Zicând aceste, Zamfira sări cu Nedelcu peste zăplaz și se depărtară amândoi de casa boierească.</p>
               <p>PARAUA: Știu că acum ai să-mi povestești greutățile ce au întâmpinat amândoi până ce au trecut hotarul și bucuria ce a simțit Zamfira când și-a văzut părinții, însă fiindcă toate aceste mi le pot închipui eu însămi, te poftesc să treci cu tăcerea asupra lor și să-mi spui în scurt cum te-ai despărțit de Zamfira.</p>
               <p>GALBENUL: Această observare este foarte puțin măgulitoare pentru ambiția mea de narator; cu toate aceste iată că-mi înfrânez limba... Zamfira și Nedelcu trăiau acum de vro șese luni de zile în toată fericirea unei dragoste liniștite; toate le mergeau pe plac și dulce le era viața.</p>
               <p>Într-o noapte, cerul se acoperise de nori întunecați printre care șerpuiau mii de fulgere, și bătea un vânt puternic care clătina țolurile șatrelor ca pe niște pânze de corabie. Trei călăreți se opriră lângă cortul lui Nedelcu, pentru că acum începuse a ploua, și intrară înlăuntru. Zamfira se îngălbeni ca o moartă când îi zări, căci unul din trei era tocmai stăpânul ei.</p>
               <p>— Ha, ha! răcni boierul; aici mi-ai fost, jupâneasă Zamfiră?...</p>
               <p>De șase luni de când ai fugit de la mine, te lăfăiești cu cioroii prin șatre?... Las' că te-oi învăța eu să părăsești casa stăpânului.</p>
               <p>— Și cum îi învăța-o? strigă deodată Nedelcu, sărind drept pe picioare dinaintea lui.</p>
               <p>— Cum?... Așa! răspunse boierul, izbindu-l cu palma peste gură. Să știi, cioară, altă dată să nu te vâri în sufletul boierilor.</p>
               <p>Nedelcu se făcu vânăt de mânie, iar stăpânul Zamfirei, întorcându-se către ceilalți doi călăreți, le dete poruncă ca să o lege cot la cot și să o puie pe unul din caii lor. Slugile se aruncară asupra ei, dar nu avură vreme nici să se apropie de dânsa, căci Nedelcu, apucând iute un topor, îl repezi orbiș într-înșii, și boierul pică mort la pământ, cu capul crăpat în două. Tovarășii lui se făcură pe loc nevăzuți. Așa biata Zamfiră a scăpat de a doua oară din lanțul robiei, dar ce folos! Nedelcu peste câteva zile fu prins, ferecat, judecat și spânzurat.</p>
               <p>PARAUA: Dar Zamfira?</p>
               <p>GALBENUL: În ceasul când iubitul ei se zbătea în ștreang, dând o lecție de moral poporului adunat, sărmana leșină lângă spânzurătoare și își pierdu mințile pentru totdeauna.</p>
               <p>PARAUA <hi rend="italic">(cu spaimă)</hi>: Cum! nebună?</p>
               <p>GALBENUL: Nebună! Din ceasul acela sărmana simți o ură grozavă asupra oamenilor și părăsi tot, șatre, rude, părinți, pentru ca să se ascundă în mijlocul codrilor. Toată ziua ea alerga cu ochii țintiți înaintea ei ca și când ar fi alungat o umbră și, dacă întâlnea vreun om, țipa cu înfiorare și fugea până ce pica obosită la pământ.</p>
               <p>Iar noaptea, când toată natura era cufundată în tăcere, Zamfira începea a cânta cu glas jalnic doinele ce învățase de la Nedelcu, și îndată pe urmă fața ei se lumina de o bucurie necunoscută; ea se apuca la joc atunci, până ce iarăși cădea ca o moartă jos.</p>
               <p>Sărmana Zamfiră! ea care era atât de frumoasă, să o fi văzut peste câteva săptămâni, te-ai fi speriat!... Ochii i se înfundaseră în cap, obrajii i se uscaseră, părul ei curgea pe umeri despletit și încâlcit.</p>
               <p>Din tot trupul ei atât de bine făcut nu-i rămăseseră decât pielea și oasele. Sărmana Zamfiră! În ce stare ticăloasă o adusese desperarea!</p>
               <p>PARAUA și GALBENUL <hi rend="italic">(oftează împreună)</hi>.</p>
               <p>GALBENUL <hi rend="italic">(după o scurtă tăcere)</hi>: Într-o zi câțiva oameni beți, întâlnind-o pe câmp, o luară de goană ca pe o fiară sălbatică, cu gând de a glumi. Nenorocita fugea speriată, țipând cu groază, când deodată un tânăr ce se găsea pe acolo la vânat se puse înaintea gonașilor și întinse pușca spre ei. Aceștia se făcură pe loc nevăzuți prin tufe, iar Zamfira, apropiindu-se de apărătorul ei, se uită la el cu ochii plini de lacrimi și-i zise: — M-ai scăpat de la moarte!... ține galbenul ista că ți-a fi cu noroc. După aceasta ea mă dezlegă pe mine din salbă, mă dete în mâna tânărului care sta înlemnit de mirare și se depărtă de dânsul în fuga mare.</p>
               <p>PARAUA: Și n-ai aflat ce s-a mai făcut?</p>
               <p>GALBENUL: Peste câteva luni ea a murit la mănăstirea Văraticului, după multe dureri grele!</p>
               <p>PARAUA: Nenorocirile Zamfirei și ale lui Nedelcu m-au pătruns peste măsură. Dar cu toate aceste, te rog, iubite, să mai scurtezi povestirea întâmplărilor tale, pentru că de-abia ne mai rămâne un ceas pân-în ziuă, și, după cum știi, cântecul cocoșului este pentru noi, ființe neglăsuitoare, un semn de spaimă. Numai oamenilor le este dată dreptatea de a rosti minciuni și parascovenii în ziua mare; iar noi nu putem avea glas decât de la miezul nopții și pân-în zori.</p>
               <p>GALBENUL: Nu te îngriji, scumpa mea; voi căuta să sfârșesc cât mai degrabă, pentru că de când vorbesc mi s-a cam dogit glasul, și mai ales că sunt curios să cunosc și întâmplările tale.</p>
               <p>Afară de tânărul la care mă găsesc acum nu am mai avut alți stăpâni decât pe necunoscutul căruia mă dase Zamfira și pe un poet. Cel dintâi avea o figură blândă și frumoasă, un port elegant, un glas pătrunzător, care mă făcură într-o clipală prietenul său.</p>
               <p>Toată persoana lui avea un <hi rend="italic">ce</hi> magnetic care mă trăgea la el, și mărturisesc că din ceasul cum am intrat în mâinile lui, m-am simțit gata de a-mi jertfi și viața pentru dânsul!... Însemnat-ai, draga mea, ce înrâurire are fizionomia unor persoane asupra inimilor și putut-ai vreodată să-ți tălmăcești misterul simpatiei? De unde vine că deodată te simți robit la privirea unei figuri, făr' a-ți putea da seama de ceea ce simțești? De unde vine...</p>
               <p>PARAUA: Acuși cântă cocoșul.</p>
               <p>GALBENUL <hi rend="italic">(zâmbind)</hi>: Am înțeles!... Dar dacă mă întind cu vorba așa de mult asupra simpatiei, aceasta o fac pentru ca să poți înțelege cum de am fost în stare să-mi pun eu zilele în pericol pentru ca să scap pe stăpânul meu de la moarte. Nu râde și nu socoti că mă laud, căci nu am slăbăciunile oamenilor. Eu, precum mă vezi, ființă mică și neînsemnată, m-am împotrivit dușmanului ce-l amenința, m-am luptat cu el, l-am biruit și am scos din ghearele morții pe singurul om din lume ce mi-a insuflat dragoste.</p>
               <p>Să fi fost oricare altul în locul lui îl lăsam să piară, căci, deși oamenii ne slăvesc pe noi, monedele, știi că din împotrivă noi nu-i avem la ochi buni.</p>
               <p>PARAUA <hi rend="italic">(cu nerăbdare)</hi>: Nu-ți lăsa iar sugetul, frate.</p>
               <p>GALBENUL: Tânărul meu iubea o damă cu multe grații, cu mult spirit și cu mult urât bărbat.</p>
               <p>PARAUA: Iar o istorie de amor și de bărbat urât?</p>
               <p>GALBENUL: Toate istoriile din lume sunt drese cu amor, acesta este cel mai vechi și cel mai cu gust <hi rend="italic">mezelic</hi> al unei întâmplări; cât pentru <hi rend="italic">bărbatul</hi> urât, se tălmăcește lesne prin nătângia oamenilor care repetează, de când mitologia, istoria Afroditei cu Vulcan. Eu, dacă aș fi domn într-o țară, aș face o pravilă după care numai oamenii cei frumoși ar avea drept să se căsătorească cu femei frumoase, iar cei urâți ar fi siliți să ia pe cele urâte, și prin chipul acesta sunt sigur că aș curma răul nestatorniciei și al necredinței. Ah! Doamne! De ce nu-s domn!</p>
               <p>PARAUA: Pentru că ești numai un biet <hi rend="italic">ban</hi>.</p>
               <p>GALBENUL: Mihai Viteazul încă a fost ban, dar s-a făcut erou stăpânitor, încât a tremurat Țarigradul la numele lui. Eu sunt ban de Olanda și, deși nu-mi este dat a fi niciodată domn, gândesc că pot să fac domni!</p>
               <p>PARAUA: Pare că cântă cocoșul.</p>
               <p>GALBENUL: Cu vorba de cocoș mă faci un pui de găină.</p>
               <p>Iată dar că mă întorc la tânărul meu.</p>
               <p>La unul din balurile strălucite ce s-au dat în iarna trecută, el sta deoparte și vorbea cu o damă de cele pe care politețea veacului nostru le numește <hi rend="italic">mobili</hi>, când deodată un cavaler strâns în frac, ce ținea două dame de mână, se opri dinaintea lui și îi făcu întrebare dacă preferează un înger sau un drac? Aceasta era o figură de la mazurcă. Tânărul meu se sculă pe picioare și răspunse zâmbind că: „fiind sigur să meargă în iad după moartea lui, vroiește să câștige mai dinainte favorul dracilor și că, în urmare, îi preferează mai mult decât pe îngeri”. Atunci cavalerul îi prezentă mâna unei din ambele dame și se depărtă jucând cu ceealaltă.</p>
               <p>Acea mână era atât de mică și albă!... brațul ei era atât de alb și rotund, încât ochii tânărului meu, lunecând de pe mână pe braț, de pe braț pe umeri, și de pe umeri pe figură, au făcut în câteva secunde cel mai frumos voiaj din lume, dar totodată și inima lui, urmând drumul ochilor, se găsi departe de starea liniștită în care se afla c-un minut mai înainte. El sta cufundat într-o mirare sau, mai bine zicând, într-o admirare adâncă, ce îl înlemnise pe loc, și când dulcele glas al damei îl scoase din acel vis dumnezeiesc, el se trezi înamorat ca șaptezeci de amorezi.</p>
               <p>— La ce gândești, domnul meu, cu atâta țintire?... îl întrebă dama.</p>
               <p>— Gândesc, doamna mea, — răspunse el — că dacă iadul e locuit de draci ca d-ta, el trebuie să fie raiul acel făgăduit sufletelor plăcute lui Dumnezeu.</p>
               <p>Dama începu a râde, arătând niște dinți de mărgăritar, și zise:</p>
               <p>— Se vede, domnule, că ai mare plecare pentru iad, de vreme ce cauți să te faci păcătos spunând neadevăruri.</p>
               <p>— Ce poate fi mai plăcut decât un păcat care să-mi meriteze drept osândă compania d-tale?</p>
               <p>Aceste puține cuvinte fură zise în vreme ce amândoi făceau figura mazurcii. Stăpânul meu duse dama la locul ei și, până a nu se depărta, primi din parte-i făgăduința de a juca un contradans împreună.</p>
               <p>Peste puțin orchestra începu acel mult dorit contradans. Tinerii mei aleseră locul lor și făcură cea întâi figură făr-a se vorbi nici un cuvânt. Amândoi stau pe gânduri ca nealtădată, dar mai ales stăpânul meu era tulburat de tot și nu putea găsi nici două cuvinte ca să înceapă convorbirea. Amorul e cel mai mare dușman al limbii și al minții; pe una o leagă și pe alta o amețește într-atâta, încât omul cel mai cu spirit poate atunci să fie socotit de prost. Această tăcere s-ar fi prelungit încă mult, dacă nu ar fi curmat-o prin o întrebare ce-i făcu asupra unei persoane ce le făcea vis-ŕ-vis la contradans.</p>
               <p>— Cum o găsești pe doamna G?... așa-i că-i frumoasă de tot în astă seară?</p>
               <p>— Cu adevărat — răspunse stăpânul meu — frumoasă pe cât poate fi o statuie fără viață și fără suflet. Ea domnește asupra ochilor, iar nicidecum asupra inimilor.</p>
               <p>— Cu atât mai mult dar ea meritează slăvirea d-voastră, pentru că puteți gusta <hi rend="italic">în pace</hi> plăcerea de a o privi.</p>
               <p>— Aveți toată dreptatea, dar natura noastră e atât de ciudată, că omul cel mai pașnic iubește a se război cu sineși în preajma unei figuri frumoase. Acea luptă sufletească are un farmec ascuns ce se revarsă asupra lucrurilor care-l împrejură, le împodobește, le înviază și îl face pe om a se crede într-o altă lume.</p>
               <p>— Ce fel e acea lume? întrebă dama zâmbind.</p>
               <p>— Aceea e o lume de năluciri plăcute, de sperări măgulitoare, de podoabe dumnezeiești, un rai de îngeri sau, mai bine zicând, un iad ca acela al cărui locaș seamănă d-tale.</p>
               <p>— La care număr crezi, domnule, că se pot sui complimentele ce s-au zis în astă seară prin bal?</p>
               <p>Contradansul era acum pe la sfârșit; cele de pe urmă acorduri răsunau vesel în salonul acela plin de lumină, și focul veseliei lucea în ochii tuturor damelor și ai cavalerilor. Stăpânul meu se plecă spre dama sa și-i zise cu glasul tremurător:</p>
               <p>— Sunt lucruri, doamna mea, care nu ar trebui să aibă sfârșit.</p>
               <p>— De pildă? întrebă ea.</p>
               <p>— Contradansul acesta.</p>
               <p>Dama se făcu că nu înțelege și răspunse râzând: „Ideea unui dans veșnic nu mi-a trecut încă prin minte, și aș fi curioasă să văd figura ce ar face niște persoane care ar fi osândite a dănțui toată viața lor”.</p>
               <p>Tânărul se mâhni mult la aceste cuvinte și s-ar fi depărtat de dânsa cu desperarea în suflet, dacă ea nu l-ar fi mângâiat prin o dulce căutătură. Din minutul acela însă el fu nebun ca un amorez și înamorat ca un nebun. E de prisos să mai adaug că în tot cursul balului el nu mai avu ochi decât pentru iubita lui.</p>
               <p>PARAUA: Dar ea?</p>
               <p>GALBENUL: Ea, ca o femeie bine crescută, își stăpânea ochii cât putea, dar oricât făcea, tot îi scăpa destul de ades în partea lui.</p>
               <p>Ajungând acasă, tânărul, îmbătat de delirul dragostei, se puse pe scris răvașe de amor atât de înfocate, că putea să frigă degetele, și alese dintre toate pe următorul, pe care îl și trimise damei.</p>
               <p>„Doamna mea,<hi rend="italic">Viață sau moarte! Cu un cuvânt puteți să-mi dați una din două. Nu aș îndrăzni să vi le </hi>
                  <hi rend="italic">scriu aceste, dacă nu aș ști că aveți un spirit prea mare pentru ca să vă mâniați și o inimă prea nobilă pentru ca să râdeți de nebunia în care m-a aruncat balul de ieri”</hi> .</p>
               <p>Iată răspunsul ce primi peste două ceasuri: „Domnul meu,<hi rend="italic">Mâine, când s-a face ziuă, te aștept la rediu cu doi prieteni ai mei, un martor și un secundant; te cred prea bine crescut pentru ca să lipsești de a veni să iei răspunsul ce meritezi.</hi>
               </p>
               <p rend="italic">BĂRBATUL”</p>
               <p>Îmi este peste putință ca să-ți descriu mirarea ce cuprinse pe stăpânul meu la citirea acestor rânduri, iar ceea ce îl despera mai mult era de a gândi la poziția critică în care adusese pe iubita lui.</p>
               <p>A doua zi el se găsi la rediu, la ceasul hotărât, cu o cutie de pistoale și cu doi prieteni ai lui, dintre care unul, fiind poet, îi făgădui ca mângâiere o frumoasă elegie asupra morții lui. Ambele părți protivnice se închinară una la alta în tăcere; locul duelului se hotărî de secundanți, și stăpânul meu, și dușmanul său se puseră față-n față la depărtare de cincisprezece pași.</p>
               <p>Semnul se dete de către un martor și deodată bărbatul slobozi pistolul. Eu însă care pândeam din buzunarul jiletcii, unde mă aflam, toate mișcările dușmanului nostru, simțind că plumbul lui venea spre noi, prin o repede mișcare mă pusei drept în contra lui și îi amorții astfel lovitura. Plumbul pică jos rușinat, și stăpânul meu scăpă cu viața teafără. Iată, scumpa mea, cum l-am scos eu de la moarte. Ei bine! știi cum mi-a răsplătit pentru fapta mea?... dându-mă unui sărac bătrân care, întâlnindu-l în uliță, când se întorcea de la rediu, îi ceru pomană cu o mână, în vreme ce cu cealaltă îi dete un răvaș de la iubita lui.</p>
               <p>PARAUA: Ce nerecunoștință! Și cum ai scăpat de la acel calic?</p>
               <p>GALBENUL: Poetul ce slujise de martor duelului, văzând o astfel de nelegiuire din partea prietenului său, mă scoase din mâinile săracului, dându-i trei galbeni pentru mine, și mă păstră la dânsul ca o monedă rară, care, după cum zicea el, avea meritul de a fi poetică.</p>
               <p>PARAUA: Ș-apoi pas de mai zi că poeților le lipsește o doagă.</p>
               <p>GALBENUL: Aceasta o zic numai acei cărora le lipsesc două doage.</p>
               <p>PARAUA: Spune-mi, te rog, ce fel de lighioaie era acel poet?...</p>
               <p>Căci trebuie să știi că doresc de mult a mă lămuri asupra acestui soi de oameni ce se zic cântăreți.</p>
               <p>GALBENUL: În adevăr ei își dau acest titlu cu mare siguranță, dar crede că puțini am cunoscut care să fi știut a cânta două note. Glasul lor stă în condei. Deosebitele scârțâituri ce face acest instrument pe hârtie produc câteodată niște armonii poetice, care încântă sufletul și închipuirea. De pildă aici în țările românești...</p>
               <p>PARAUA: Lasă pildele, scumpul meu, pentru ca să nu se supere acei ce merită de a fi trecuți sub tăcere.</p>
               <p>GALBENUL: Ai dreptate; nu este ființă mai țâfnoasă ca poetul fără talent.</p>
               <p>PARAUA: În care număr îl pui pe acela la care te-ai aflat?</p>
               <p>GALBENUL: Îl socot între poeții cu viitor. El avea numai un defect, o uitare curioasă, care-i pricinuia o mulțime de desplăceri și care a fost și pricina despărțirii noastre. Un lucru iar m-a mirat mult la el: niciodată versurile ce scria nu erau în analogie cu starea sufletului său; vreau să zic că, în contra altor poeți, el făcea elegii duioase când avea vro bucurie mare și, dimpotrivă, cântece vesele când era mâhnit... Dar pentru ca să înțelegi mai bine această nepotrivire, trebuie să-ți descriu ziua în care el a compus una din cele mai triste poezii ale lui, intitulată <hi rend="italic">Desperarea</hi>.</p>
               <p>Într-o dimineață de primăvară el se trezi voios, pe cât poate fi un om ce a petrecut o noapte plăcută la bal și care, când deschide ochii, vede un cer frumos dinaintea lui. Păsările îi cântau pe la ferestre și razele soarelui se jucau vesel pe patul lui. Toate lucrurile părea că se împodobiseră înadins pentru ca s[...]ndemne a gusta bunătățile lumii, și cu adevărat el însuși simțea în inimă acea mulțumire liniștită pe care nici o grijă nu o amenință. Cu toate aceste poetul meu luă degrabă condeiul și scrise într-un album următoarele versuri:</p>
               <lg>
                  <l>Ce soartă nemiloasă</l>
               </lg>
               <lg>
                  <l>E soarta ce m-apasă!</l>
               </lg>
               <lg>
                  <l>Ades în desperare eu stau și mă gândesc,</l>
               </lg>
               <lg>
                  <l>După-orice mulțumire,</l>
               </lg>
               <lg>
                  <l>Necazuri și mâhnire</l>
               </lg>
               <lg>
                  <l>Ca o răsplată crudă asupră-mi năvălesc.</l>
               </lg>
               <p rend="justify">Peste puțin el se îmbrăcă în haine noi; își puse un frac care-i desena o talie cu adevărat elegantă; feciorul îi încreți părul după modă, și el, după ce își găti toaleta, se duse în fața psișelei, unde, zâmbindu-și cu dragostea unei tinere cochete, adăugă această a doua strofă la cea dintâi:</p>
               <lg>
                  <l>La orice pas în viață</l>
               </lg>
               <lg>
                  <l>Simțirea-mi se îngheață</l>
               </lg>
               <lg>
                  <l>Și de dezgustul lumii amar mă simt cuprins;</l>
               </lg>
               <lg>
                  <l>Plăcerea tinereții</l>
               </lg>
               <lg>
                  <l>Și farmecul frumseții</l>
               </lg>
               <lg>
                  <l>Îmi par nimic, căci focul din inimă-mi s-a stins!</l>
               </lg>
               <p rend="justify">Feciorul intră în odaie aducând gazetele românești. Tânărul meu le luă iute și își ținti ochii cu bucurie asupra unuia în care se găsea un articol plin de laude pentru talentul lui în poezie. Nu pot să-ți descriu mulțumirea ce se zugrăvea pe fața sa, în vreme ce citea pentru a treia oară pasajele măgulitoare din acea gazetă; și măcar că sufletul lui era plin de mândrie, iată ce versuri mincuinoase el compuse îndată:</p>
               <lg>
                  <l>Gloria-mi zâmbi odată</l>
               </lg>
               <lg>
                  <l>Și-n calea-i luminată</l>
               </lg>
               <lg>
                  <l>O tainică sperare de suflet mă trăgea.</l>
               </lg>
               <lg>
                  <l>Voiam atunci în lume</l>
               </lg>
               <lg>
                  <l>Să dobândesc un nume...</l>
               </lg>
               <lg>
                  <l>Eram copil!... și lumea atunci încă-mi zâmbea.</l>
               </lg>
               <p rend="justify">PARAUA: Da' bine că-i de necrezut!</p>
               <p>GALBENUL: Așteaptă că încă nu-i tot. După ce prescrise acele versuri, el se sui într-o trăsură elegantă și se duse la o damă frumoasă ca raiul lui Mohamed, pe care o iubea cu tot focul unui suflet de tânăr poet. Acea vizită fu pentru dânsul epoca cea mai fericită din viața lui, căci se încredință de amorul îngerului adorat.</p>
               <p>Ei bine, soro, când se întoarse acasă, el sfârși bucata de poezie începută dimineața prin următoarele strofe:</p>
               <lg>
                  <l>Ca șoimul tânăr încă</l>
               </lg>
               <lg>
                  <l>Ce saltă de pe stâncă,</l>
               </lg>
               <lg>
                  <l>Și, vrând la cer să zboare, jos pică fărâmat,</l>
               </lg>
               <lg>
                  <l>Așa trista-mi junie</l>
               </lg>
               <lg>
                  <l>Ș-a mea sperare vie</l>
               </lg>
               <lg>
                  <l>Din visul lor de aur în pulbere-au picat.</l>
               </lg>
               <lg>
                  <l>Acum s-au trecut toate!</l>
               </lg>
               <lg>
                  <l>Acum nimic nu poate</l>
               </lg>
               <lg>
                  <l>Răsunet să mai nască în pieptu-mi obosit.</l>
               </lg>
               <lg>
                  <l>Acum glorie, iubire,</l>
               </lg>
               <lg>
                  <l>Le văd ca nălucire,</l>
               </lg>
               <lg>
                  <l>Ca umbre ce-n pustiuri de mult m-au părăsit!</l>
               </lg>
               <p rend="justify">PARAUA: Poetul tău n-avea nici cât de puțină simțire.</p>
               <p>GALBENUL: Ba, dinpotrivă, te pot încredința că avea prea multă.</p>
               <p>PARAUA: Apoi dar vroia numaidecât să adevereze proverbul ce zice: „minciunos ca un poet”.</p>
               <p>GALBENUL: Zi mai bine: uitit ca un poet; căci din pricina acelei uitări m-a depărtat pe mine de la sânul lui.</p>
               <p>PARAUA: Ce fel?</p>
               <p>GALBENUL: M-a dat, făr-a băga de seamă, în plata subscrierii la un jurnal ce iese acum în Iași: <hi rend="italic">Propășirea</hi>.</p>
               <p>PARAUA : Cui te-a dat?</p>
               <p>GALBENUL: Tânărului la care ne găsim acum împreună și care este unul din redactorii foaiei.</p>
               <p>PARAUA: Allah! de-a fi auzit toate cele ce-am spus în astă noapte, el îi în stare să ne puie în gazeta lui.</p>
               <p>GALBENUL: Măcar de ne-ar pune, ca să ne facă nemuritori.</p>
               <p>PARAUA (<hi rend="italic">coborând glasul</hi>): Ce opinie ai de stăpânul nostru?</p>
               <p>GALBENUL: Îm pare un tânăr...</p>
               <p>Deodată cântecul unui cocoș răsună în odaie, și glasul monedelor mele se curmă pe loc. Ciuda ce mă cuprinse asupra acelei păsări blestemate nu se poate tălm[...]n cuvinte, dar mărturisesc că în minutul acela aș fi avut multă plăcere a privi într-o frigare pe acel cocoș, fiindcă glasul lui mă oprise de a cunoaște opinia galbenului asupra mea; opinie dreaptă și nepărtinitoare, căci, după socotința mea, banul este cea mai sigură piatră de cercare a firii omenești.</p>
               <p>N.B. A doua zi, când m-am trezit, am avut curiozitate să văd de aproape galbenul și paraua care îmi prilejuiseră o noapte atât de interesantă prin convorbirea lor, dar din nenorocire am scăpat paraua dintre degete și am văzut-o, cu mare mâhnire, picând între scândurile camerei mele. Rog dar pe iubiții mei cititori ca să binevoiasc[...]ngădui până ce voi scoate-o din locul unde s-a ascuns, pentru ca să le pot împărtăși istoria ei.</p>
               <p>(1844)</p>
            </div>
            <div type="div2" rend="P22">
               <head>Suvenire din Italia. Buchetiera de la Florența</head>
               <div type="div3" rend="P26">
                  <head>I</head>
                  <p rend="justify">De o săptămână mă aflam la Florența, alergând în toate zilele, de dimineață pân-în seară, prin deosebitele părți ale orașului, spre a vedea nenumăratele minuni cuprinse în sânul său; la tot pasul un nou lucru vrednic de laudă se arăta ochilor mei și îmi insufla un sfânt respect pentru maeștrii nemuritori care au înzestrat patria lor cu atâtea podoabe ce fac mirarea călătorilor. Când a da Dumnezeu (ziceam în mine, în fața unui monument sau a unui tablou) să avem și noi în Moldova un Raphael, un Michel Ange, ale căror produceri minunate să poată atrage ochii și laudele națiilor asupra noastră!” Dar aceste visuri mândre făceau loc îndată altor idei trezite în minte-mi prin priveliștea vreunei alte capodopere de zugrăvie sau de arhitectură ce se înfățișa ochilor mei, căci obiectele de artă sunt atât de multe în Italia și mai ales cu așa talent lucrate, încât călătorul nu mai are vreme nici să gândească, ci își simte ființa cufundată într-o mirare îndelungată și plină de plăceri. El în trecerea sa prin Italia gustă o viață nouă, necunoscută; și când iese de pe țărmurile acelui pământ poetic, atunci i se pare că s-a visat zburând printr-o câmpie îmbogățită cu toate podoabele raiului.</p>
                  <p>Într-o duminică, trecând pe piața de Domo, văzui o mulțime de echipajuri așezate în linie, în fața catedralei Santa Maria del Fiore<note xml:id="ftn28" place="foot" n="28">Această catedrală ce se numește Domo, din pricina frumoasei și îndrăzneței arhitecturi a bolții cu care vestitul Brunellesco a încoronat-o, este cea mai mare din Florența... Zidurile ei sunt pe dinafară acoperite cu trei soiuri de marmură: roșie, albă și neagră. [V. A.]</note>, ce se găsește în mijlocul pieței; și îndemnat de curiozitatea de a vedea damele aristocrate din Florența, intrai în ea. Priveliștea ce mi se înfățișă mă umplu de un sentiment atât de puternic și de sfânt, că rămăsei împietrit ca statuia sfântului Ioan lângă care mă aflam. Biserica era luminată de vro câteva candele ascunse pe după coloane, încât razele lor aruncau o lumină slabă, ca glasul cel de pe urmă al unui om ce moare, și misterioasă ca sfintele taine ce se serbau înaintea veșnicului părinte. Un popor întreg sta îngenuncheat în fața altarului și cufundat în dulcea mângâiere a rugăciunii; glasul răsunător și plin de melodie al organelor zbura prin nourii de tămâie ce se ridicau în văzduh și vuia ca o harpă cerească ce părea că cheamă sufletele la pocăință. Un aer de sfințenie ce-ți răcorea inima de toată durerea domnea asupra tuturor acelor capete plecate...</p>
                  <p>După vro câteva minute petrecute în cea mai dulce extazie, mă apropiai de mormintele lui Brunellesco și al lui Giotto, arhitecții acelei biserici; vizitai cu de-amănuntul toate frumusețile acelor două monumente de glorie și, lăsându-le în urmă, mă îndreptai către o capelă lăturală spre a examina icoana sfintei Ceciliei, ce zărisem de departe luminată de razele unei candele de argint.</p>
                  <p>Îngereasca expresie a figurii, culorile melancolice ale obrajilor și mai ales duioșia tipărită în ochii acelei icoane îmi părură atât de măiestroasă, că mă apropiai de ea ca să văd de nu era vrun tablou al lui Andrea del Sarto, c[...]n toate figurile lucrate de acest vestit artist însemnasem umbrele acele dulci întinse ca un văl transparent asupra ochilor. Însă care fu mirarea mea, când citii în josul icoanei un nume al unui prieten al meu ce-l cunoscusem la Paris, V***. „El oare să fie? (gândeam în mine) tânărul italian cu care am petrecut atâta vreme în capitala Franței?” Un suspin greu și înădușit ce auzii în colțul capelei unde mă aflam mă făcu să-mi întorc iute capul și văzui un om îngenuncheat lângă mine, care părea a fi într-o meditație dureroasă. Curiozitatea mă împinse să fac vro două pasuri spre el; atunci tânărul își ridică capul și se uită la mine. Fața sa lungăreață și albă, ochii săi negri, mari și înfocați, părul său lung, ce-i pica în plete netede pe umeri, și în sfârșit fizionomia, aerul său de artist, toate îmi erau cunoscute; socoteam că văd umbra prietenului meu. Necrezându-mi ochii și socotind că visez, mă dusei lângă el și îi zisei: Tu ești, V***?</p>
                  <p>Străinul sări pe picioare, mă strânse în brațe și, luându-mă de mână, mă scoase afară din catedrală.</p>
                  <p>— Vină la lumină să te văd bine, îmi zise el oprindu-se pe piață.</p>
                  <p>Nu pot crede încă că ești tu. Și se uită la mine cu niște ochi a căror expresie era de tot curioasă.</p>
                  <p>— Te miri, prietene, de starea în care mă vezi, urmă V***; mă socoți poate nebun?... însă când ai ști în ce furtuni plutește sufletul meu! Când ai cunoaște feluritele simțiri și cugetări care mă muncesc, te-ai mira cum n-am nebunit de tot!... După aceasta el se puse pe gânduri și ținti ochii pe crucea catedralei Santa Maria del Fiore.</p>
                  <p>— Drept să-ți spun, iubite, — îi răspunsei— de când te cunosc, niciodată nu te-am văzut așa de tulburat, și-mi pare rău că tocmai acum, când după multă vreme te întâlnesc fără veste în patria ta, te văd într-o amărăciune așa de crudă. V*** îmi strânse mâna și ne îndreptarăm spre cafeneaua numită <hi rend="italic">Donne</hi>.</p>
                  <p>Pe drum începui a-i vorbi de frumoasele monumente ale Florenței și a-i aduce aminte de norocita vreme când ne găseam la Paris, fără a lua seama că el nu mă asculta și că mintea lui era cufundată în gânduri cu totul deosebite de ale mele. Deodată, el se opri căutând la o fereastră a unui palat pe lângă care treceam și, aruncând un țipăt și întinzând mâinile spre ea, îmi zise:</p>
                  <p>— Ai văzut-o?</p>
                  <p>Speriat de dramatica sa poziție, ridicai ochii, dar nu văzui nimică la fereastră. — Ce vrei să v[...]l întrebai; perdeaua este trasă. — Nimic, îmi răspunse el, făcându-se roș pe obraz; nimic... o nălucire numai, căci Cecilia s-a dus de mult de pe pământ!</p>
                  <p>La aceste cuvinte două lacrimi părură în ochii lui... Atunci un fulger de adevăr îmi lumină mintea și înțelesei că prietenul meu era înamorat!... Intrarăm în cafenea.</p>
                  <p>În Italia cafenelele sunt toată ziua pline de consumatori (mușterii), din pricina căldurilor nesuferite care aduc pe om într-un fel de moleță foarte plăcută; pătruns de fluidul magnetic în care creierii înoată, te simți furat de o somnărie ușoară, și toată ființa ți se cufundă în sânul unei lene poetice, cunoscută în Italia sub numire de <hi rend="italic">dolce far niente.</hi> Pare că, întins pe un leagăn de flori, te cobori din nouri încet, fără a vedea măsura care te desparte de pământ.</p>
                  <p>Ne puserăm la o masă de marmură albă. Îndată un <hi rend="italic">botega</hi> (fecior de dugheană) îmbrăcat curat alergă înaintea noastră, întrebându-ne de vroiam <hi rend="italic">granite</hi> sau <hi rend="italic">gelate</hi> și, fără a aștepta răspuns, începu a număra vro douăzeci de soiuri de înghețate cu atâta iuțime, încât, neînțelegându-l ce spune, îl poftii să ne aducă ce-a vroi. V*** nu ieșise încă din melancolia în care căzuse; în zadar căutam să-i pricinuiesc oarecare distracție prin citirea gazetelor franceze. Mintea sa părea muncită de o idee crudă, care înădușea toate sufleteștile sale însușiri. Nu știam cum să mai fac pentru ca să-l trag din meditarea lui și, plin de tristețe pentru starea prietenului meu, mă hotărâi a-i da pace și deschisei gazeta <hi rend="italic">Curierul francez</hi>. Deodată un murmur de mirare se ridică împrejurul nostru; un glas unanim de laudă umplu toată sala. Unii ziceau:</p>
                  <p>Ah! ce frumoasă buchetieră! ce aer nobil și elegant! — Cine oare să fie? ziceau alții. Pare că am văzut figura aceasta; ...ce semănare cu primadona de la <hi rend="italic">Pergola</hi>! Ridicai capul, dorind a ști cine pricinuise acea tulburare în sală și zării în fața noastră o femeie de o frumusețe îngerească, care, zâmbind cu o grație deosebită, ne prezenta buchete de flori. Un nour de melancolie flutura pe fața sa palidă și arăta că inima ei era zdrobită de vro durere secretă; părul său negru și luciu ieșea în bucle unduioase de sub o capelă de paie subțire și se împrăștia împrejurul gâtului său alb ca crinul; ochii săi mari și negri aveau mândria ochilor de vultur, dar totodată luminile lor înotau într-un foc limpede și misterios, prin care se zărea o înduioșire nemărginită. În sfârșit, toate în ea erau făcute pentru plăcere; gura ei care legăna un zâmbet melancolic, talia sa zveltă și delicată, mâinile sale mai fragede decât florile ce ținea... toate aveau o atragere ascunsă, care îți aprindea închipuirea.</p>
                  <p>Când aruncai ochii asupră-i mi se păru că văd icoana din Santa Maria, lângă care întâlnisem pe prietenul meu; două lacrimi sticleau ca două briliante pe genele sale... Mă întorsei iute către V*** cu gândul de a-i comunica ideea mea, dar el era leșinat.</p>
                  <p>Înfățișarea acelei necunoscute îi făcuse o impresie atât de mare că își pierdu simțirile, strângând la sân buchetul ce luase de la dânsa. Străinii din cafenea alergaseră lângă V*** și cercau deosebite chipuri de a-l aduce în cunoștință... În sfârșit V*** deschise ochii; figura lui era galbenă și tulburată; căutăturile lui erau sălbatice. El se uită peste tot locul cu înfiorare, și pe urmă apucându-mă de mână: „Haideți degrabă, îmi zise, haideți să o găsim... Cecilia mea trăiește!”</p>
                  <p>Ieșirăm din cafenea fără a ști unde mă va duce; trecurăm iute vro câteva ulițe unde toți ne luau de nebuni și ne îndreptarăm spre o primblare pitorească, ce este afară din Florența și care se numește Boschetto.</p>
                  <p>La începutul acestui parc este o piață mare unde se ridică Palazzo delle Cascine, adică palatul lăptăriilor al ducăi de Toscana.</p>
                  <p>În toate serile, după ce se culcă soarele, aristocrația Florenței își oprește echipajele strălucite dinaintea acelui palat, și damele se desfătează prin convorbirea tinerilor cavaleri, care saltă călare împrejurul lor, și prin dulceața laptelui proaspăt ce le împuternicește sănătatea și le învioșează culorile obrajilor. Acea piață este locul de întâlnire a multor intrigi de amor!... De câte ori treceam pe lângă un oblon și vedeam vro damă așezată pe perne de mătase în fundul trăsurii, nu mă puteam stăpâni de oarecare palpitare de inimă. Fieștecare caretă pentru mine era un izvor de impresii noi, însă V*** părea că nici nu le vedea. Cu cât ochii mei erau înfocați, cu atâta ai lui erau reci în fața unei priveliști atât de vesele și de încântătoare.</p>
                  <p>— N-ai de gând să te oprești aici? îl întrebai.</p>
                  <p>— Nu, îmi răspunse.</p>
                  <p>— Dar unde vrei să mergi?... spune-mi, să știu și eu.</p>
                  <p>— Nu-ți pasă; vină.</p>
                  <p>Și apucă printr-un câmp împrejurat de copaci nalți și vechi, care, oprind razele soarelui, își întindeau umbra asupra gingașelor dame ce se primblau pe iarbă. Pe urmă intrarăm într-o luncă deasă, și după vro jumătate de ceas ajunserăm pe un mal ridicat și plin de flori, care se înaintează ca un promontoriu între curgerile line a lui Arno și a lui Miunione. Acolo era sfârșitul boschetului.</p>
                  <p>Când ne oprirăm, figura lui V*** se prefăcuse de tot: fața lui era roșie ca cerul ce se întindea deasupra noastră; părul său, ridicat de vântul de seară, fâlfâia în aer și lăsa liberă fruntea sa largă și genială. — „Privește, el zise deodată cu un glas puternic; privește, iubite, cu ce mărime soarele se ascunde după munții care se înalță în fața noastră. Nu-ți pare că asistezi la dărâmarea împărăției romane?... Privește norii acești vopsiți de purpura razelor lui, cum se ridică către ceruri ca o jertfă a pământului făcută în gloria preaputernicului ziditor. Uită-te și te miră de frumusețile patriei mele: în fața noastră poeticul Arno șerpuiește prin câmpii vesele și prin lunci misterioase, și malurile sale vuiesc de cântecele melodioase ale păsărilor; în dreapta, verzile colnice acoperite cu grădini și palaturi de marmură se par că zâmbesc una alteia ca niște copile ce s-ar uita în oglindă; în stânga se întinde o câmpie plină de livezi, prin care se rătăcesc vro câteva grupe de amorezi; în urmă-ne se clatină un zid de copaci tufoși, care oprește vuietul orașului de a veni până la noi, numai murmura tristă a lui Arno tulbură tăcerea adâncă ce ne împrejură. Din vreme în vreme, țipătul unei păsăruici care adoarme sau notele rătăcite prin văzduh ale unei ghitare se aud în depărtare. Acum e ceasul când mintea se cufundă în meditări plăcute, când inima înoată în extazii dumnezeiești, când sufletul aprins de sperare își întinde aripile și se leagănă pe plaiurile unei lumi necunoscute. Acum e ceasul sfânt când toată ființa omenească se adapă la izvoarele cerești și binecuvintează mâna ce a zidit-o. Spune-mi: nu simți tu în tine acum o mulțumire ascunsă, ca și când ai fi dobândit tot ce ai dorit?... Nu-ți pare că ești un alt om?... Pieptul tău nu se smucește în izbiturile inimii tale? Nu simți ceva ce îți răcorește fruntea și îți dezmiardă lumina ochilor?... Spune: nu socoți tu că pare că ai să zbori într-o lume străină, unde norocul te așteaptă?... Ah! acum, acum viața-i dulce și neprețuită; acum închipuirea mea s-aprinde; acum o! Cecilio, te văd strălucind ca o stea în seninul limpeziu al cerului; îmi zâmbești ca un înger de blândețe, îmi faci semn cu mâna să te urmez... Ah! de ce nu am aripile acestui vultur ce trece pe deasupra noastră ca să spintec văzduhul și să mă arunc în brațele tale!”</p>
                  <p>V*** era de un caracter iute, simțitor și supus impresiilor celor mari; când sufletul său era mișcat de vreun lucru, atunci toată ființa-i se pătrundea de el, imaginația-i se înflăcăra și baterea inimii sale îi zdrobea pieptul... Natura lui îl făcea să simtă lucrurile cu mai mult foc decât alți oameni, dar totodată fieștecare simțire era pentru dânsul un fulger care îl străbătea, îi aprindea sângele și îi surpa puterile.</p>
                  <p>După ce se liniști, V*** se întinse pe iarbă; fruntea lui, unde tremurau razele luceafărului la care se uita, era aburită de sudoare, și tot trupul său era obosit de osteneală. Nevroind să-i tulbur plăcerea ce părea că gusta în răsuflarea vântului de seară, care îi răcorea mintea și îi alina fierbințeala inimii, mă întinsei deoparte lângă dânsul și îmi aprinsei o țigaretă.</p>
                  <p>Liniștea care domnea împrejurul meu, întunecarea progresivă a cerului, ceața care se întindea pe Arno și, în sfârșit, mulțumirea ascunsă ce gustam înlăuntru-mi mă aduseră fără știre într-o reverie dulce și armonioasă, în care mintea-mi plutea ușor. Fumul albăstriu al țigării, ce se ridica în spirale unduioase, îmi îngâna ochii și îmi pricinuia o distracție plină de plăcere, din care mă trase glasul lui V***.</p>
                  <p>— Mă iartă, prietene, îmi zise el, că ți-am pricinuit întristare, dar nenorocirea care s-a legat de capul meu...</p>
                  <p>— Ce nenorocire poți tu avea, îl întrebai, la vârsta unde ești?</p>
                  <p>— Ah, se vede că ești încă un copil care de-abia ai intrat în lume și că nu ai călcat încă pe ghimpii care presară calea vieții!</p>
                  <p>Știi tu că tocmai vârsta mea este cea mai primejdioasă și mai supusă patimilor sufletești? Tinerețea este ca un copac mic și fraged; cele mai slabe vânturi sunt furtuni pentru el... Dar ascultă mai bine istoria vieții mele, ș-apoi vei putea judeca tu care este nenorocirea ce mă prigonește.</p>
                  <p>V*** își aruncă părul înapoi pe umeri și, ștergându-și fruntea, începu așa:</p>
               </div>
               <div type="div3" rend="P26">
                  <head>II</head>
                  <p rend="justify">„Din cea mai fragedă a mea copilărie eu am rămas orfan și lipsit de povățuirile și de dezmierdările părintești, care sunt reazemul ei; de-abia ajunsesem în vârsta de 9 ani, și nenorocirea își înfipse căngile în mine; la cel întâi pas al vieții mele, în loc de a mă găsi pe o cale înflorită ca ceilalți copii, mă trezii într-un pustiu fără margini și fără umbră!...</p>
                  <p>Un moș al meu, fiindu-i milă de ticăloasa mea stare sau, mai bine poate, vroind a se folosi de micul venit ce-mi rămăsese de la părinți, mă luă sub epitropia lui, și pentru ca să nu-mi tot audă bocetele și să nu vadă lacrimile care neîncetat îmi udau ochii, mă lep[...]ntr-un pension unde petrecui zece ani bătându-mi capul cu limbile străine, cu literatura și mai ales cu zugrăvia. Înaintările ce făceam din zi în zi în această artă, și mai ales plăcerea ce găseam în studia ei, singură mă făcea să uit bătăile care mâncam necontenit de la padre Bertholomo, profesorul meu de limba elină, căci cruda mea soartă mă silea să caut în însumi mângâierea de care inima-mi era însetată, iar nu în brațele unei mume drăgălașe.</p>
                  <p>Cu ce nerăbdare așteptam ceasurile lecției de zugrăvie și cu ce bucurie vedeam intrând în sală pe profesorul meu, care niciodată nu lipsea să-mi spuie câte o vorbă de mulțumire și de îmbărbățire când îi arătam noile mele produceri.</p>
                  <p>Sinor Alsari (acesta era numele lui) avea pentru mine o dragoste cu totul părintească și mă recomanda la toți ca cel mai bun și mai sârguitor elev al lui. Sfătuirile pline de bunătate care îmi da și laudele ce îmi prodiga pentru propășirile ce făceam sub direcția lui, îmi insuflaseră atât respect și atâta iubire pentru el, încât la moartea moșului meu, când ieșii din pension, alergai la dânsul și îl rugai să mă primească în casa lui. Sinor Alsari mă luă cu o bucurie nespusă sub protecția sa și nu cruță nici un sfat și nici o osteneală ca să aducă la bună ispravă talentul ce începusem a câștiga în zugrăvie. În toate zilele vizitam împreună strălucitele galerii din Palazzo Pitti, din Palazzo Vecchio și din alte palaturi mari din Florența; ne opream ceasuri întregi dinaintea fieștecărui tablou și, după ce îmi tălmăcea cu amănuntul toate însușirile și frumusețile lor, apoi ne înturnam acasă și mă apucam de lucru sub necontenita lui priveghere. Un an de zile petrecui cu el în cea mai dulce liniște și în cele mai plăcute îndeletniciri: toată vremea mea era întrebuințată în studii serioase asupra artei la care mă dasem. Gloria îmi zâmbea de departe și mă chema în brațele sale.</p>
                  <p>De când intrasem în cariera unde Michel Angelo, Tiziano, Raphaelo și cei mulți maeștri nemuritori pășiseră cu pasuri de uriași, singurul țel al vieții mele era să pot și eu adăuga o frunză la coroana strălucită a patriei mele și, aprins de o idee atât de îndrăzneață și de nobilă, îmi alcătuisem un trai cu totul artistic, încât, fără a mă îngriji de lucrurile ce nu se atingeau de zugrăvie, gustam zile line, netulburate și pline de încântările sperării; însă această liniște sufletească mă părăsi după puțină vreme.</p>
                  <p>Într-o seară Sinor Alsari intră în cabinetul meu și îmi zise:</p>
                  <p>— V***, fost-ai de mult la teatru?</p>
                  <p>— De când au murit bieții mei părinți nu am fost, îi răspunsei.</p>
                  <p>— Vrei să mergem deseară să vedem'' Norma''? Are să joace o actriță nouă.</p>
                  <p>— Haideți.</p>
                  <p>— Gătește-te degrabă, că-i vreme.</p>
                  <p>Mă îmbrăcai iute și ne duserăm la teatrul de la Pergola.</p>
                  <p>Sala era ticsită de amatori și lojile pline de dame elegante și frumoase.</p>
                  <p>Deodată se făcu o mare tăcere; toți se așezară pe la locurile lor, și orchestra începu uvertura... Acea muzică plină de o melodie cerească născu în minte-mi o mulțime de idei triste și de amare suvenire. Aducându-mi aminte că înainte de zece ani mă găseam tot la acel teatru cu iubiții mei părinți, mi se păru că le vedeam umbrele fluturând împrejurul meu și tânguindu-mă cu milă, ca și când m-ar fi așteptat o nenorocire cumplită! Îngânat de fantasmele acele iubite, nici nu luasem seama că perdeaua se ridicase de vro câtăva vreme și că corul druizilor era pe la sfârșit. Cine știe! Poate aș fi stat toată seara fără a mă uita pe scenă, dacă un murmur ce se ridică în sală nu m-ar fi scos din meditarea în care picasem și nu m-ar fi făcut să arunc ochii înainte-mi. Văzui o ființă albă și cerească, o comoară de grații, de tinerețe și de poezie, un înger al cărui glas dulce, limpede și armonios îmi pătrunse inima. Sala vuia de aplauze; iar când Cecilia începu a cânta rugăciunea Normei către lună, când, picând în genunchi și ridicându-și mâinile spre cer, intonă acea arie strălucită, <hi rend="italic">Casta Diva</hi>, atunci tot publicul în entuziasmul său se sculă pe picioare și b[...]n palme astfel că Cecilia se speriase... Pare că o văd îndreptându-și ochii cu sfială asupra noastră; nevinovăția, mirarea, mulțumirea, toate aceste deosebite sentimente luceau în căutătura ei. Ah! ce zâmbire încântătoare păru atunci pe buze-i!... Ce nobilă mândrie se arătă pe frunte-i! Ea semăna cu o ființă din altă lume, frumoasă și răpitoare ca geniul armoniei cerești! Ah! iubite, ce ți-oi spune?</p>
                  <p>Ce cuvinte să întrebuințez ca să-ți descriu frumusețea sa? Cecilia era, precum zice poetul nostru, <hi rend="italic">bella comme un angelo ch' Iddio creo, nei suoi piů ardenti transporti d'amore</hi>.</p>
                  <p>Două zile necontenit am fost ca un nebun; mi se părea că vedeam neîncetat un înger cu aripile de aur care, fluturând împrejurul meu, îmi cânta <hi rend="italic">Casta Diva</hi>, împreunându-și glasul pe o harfă ce ținea în mână... Pe urmă, când m-am trezit din visul acel plăcut, am aflat de la sinor Alsari că a fost silit să mă scoată cu de-a sila din teatru, fiindcă, neputându-mi stăpâni entuziasmul, făceam prea mare vuiet, încât toți mă socoteau lipsit de minte.</p>
                  <p>Trei luni de zile am urmat regulat toate reprezentațiile; un magnet tainic mă trăgea fără voie spre teatru când știam că era să cânte Cecilia. Gustul pentru muzică se dezvelise în mine totodată cu dragostea, și dar, profitând de cunoștința celor întâi principuri ce luasem din vremea încă când trăiau părinții mei, începui a face ceva progresuri. Adeseori mă trezeam cântând pe ulițe vro bucată din <hi rend="italic">Norma</hi> sau din <hi rend="italic">Lucia din Lamermoor</hi> și, rușinat de mirarea cu care toți trecătorii se uitau la mine, alergam degrabă acasă și mă închideam în cabinetul meu, unde mă apucam de zugrăvie cu o sârguință și mai mare, căci făceam portretul Ceciliei.</p>
                  <p>De mult aveam de gând să lucrez icoana sfintei Ceciliei ca să o expun în biserica Santa Maria del Fiore, dar neștiind ce expresie să-i dau, tot prelungisem lucrul ei. Când văzui pe Cecilia la teatru, frumusețea figurii sale se tipări așa de bine în minte-mi că pe dinafară și fără știre îi făcui portretul; fizionomia sfintei Cecilia se întâmplă a fi întocmai fizionomia slăvitei primadone de la Pergola. Bucuria de a vedea lângă mine icoana îngerului ce iubeam mă aduse într-o exaltație atât de mare, că picai pe genunchi dinaintea ei și, apucând-o cu amor în brațe, o acoperii de sărutări...</p>
                  <p>Tocmai atunci sinor Alsari intră în cabinet și, speriat de delirul meu, smuci icoana de la sânu-mi și alergă îndată de o puse în capela unde m-ai întâlnit.</p>
                  <p>Nu am trebuință să-ți spun că din ceasul acela mă făcui cel mai bun creștin, că în toate zilele mă duceam la biserică și că stam ceasuri întregi plecat dinaintea sfintei Cecilia. Lesne înțelegi că, de vreme ce persoana care iubeam purta acest nume, nu puteam alege altă patroană spre a-i încrede secretele mele rugăciuni decât pe sfânta Cecilia.</p>
                  <p>Într-o zi... ah! cât oi trăi mi-oi aduce aminte de ea!... mă găseam îngenunchiat dinaintea icoanei mele și cufundat într-o meditare sfântă. Un vis plăcut îmi dezmierda sufletul; mi se părea că o ființă nevăzută mă îndemna să am bună sperare pentru îndeplinirea dorințelor mele, când simții pe lângă mine fâlfâirea unei rochii de mătase... Două dame intraseră în capela unde eram. Peste puțin auzii convorbirea lor.</p>
                  <p>— Santa Maria, ce minune! zise cea mai mare. Ian uită-te bine, Cecilio, la icoana asta din față. Aș jura că-i portretul tău!</p>
                  <p>— Bine zici, răspunse cealaltă. — Și amândouă se apropiară de icoană și se uitară mai cu luare-aminte.</p>
                  <p>— Curios lucru! zise iar cea dintâi; cu cât mă uit mai mult, cu atâta găsesc mai mare asemănare. Iată ochii tăi negri și plini de foc; iată-ți gura cea grațioasă. A! ce-i drept, măcar că sunt femeie, nu pot tăgădui că ai o guriță de tot frumoasă; pare că-i o roză.</p>
                  <p>Ian spune-mi: cât ai plătit zugravului sau, mai bine, în ce monedă i-ai plătit lucrul!... cu bani ori cu inima? căci am de gând și eu să mă fac sfântă.</p>
                  <p>— Tot veselă și nebună ai să fii, Iulio, răspunse cealaltă; crede-mă însă că niciodată n-am gândit să-mi fac portretul și că nici nu cunosc numele artistului.</p>
                  <p>— Cât pentru aceasta e lesne de a-l cunoaște. Și se apropie de icoană ca să-mi citească numele însemnat jos. Eu rămăsesem înlemnit, căci niciodată nu mă găsisem așa de aproape de Cecilia.</p>
                  <p>Nu îndrăzneam nici să mă răsuflu, ca să nu o spariu și să nu pierd nimica din cuvintele sale.</p>
                  <p>Dama care se numea Iulia se întoarse către Cecilia și îi zise râzând:</p>
                  <p>— Numele lui este V***; îl cunoști, Cecilio?...</p>
                  <p>— Ba nu.</p>
                  <p>— Sărmanul tânăr! L-ai legat și pe dânsul în lanțurile tale!... însă el ți-a dat bune dovezi că te iubește; portretul acesta lucrat în ascuns este martorul slăvirii ce are pentru tine. Eu când aș fi în locul tău aș face toate chipurile să aflu cine este și l-aș prefera tuturor prinților din Florența care-ți fac curte și-ți repetează în toate zilele că mor după tine fără a muri cât de puțin.</p>
                  <p>Îmi venea să sărut picioarele acelei femei care, fără a mă cunoaște, căuta să înduplece pe Cecilia în favorul meu.</p>
                  <p>— Nu-ți este păcat, Iulio, — răspunse Cecilia — să zici acest fel de vorbe în biserică?</p>
                  <p>— De ce să-mi fie păcat?... Amorul nu este oare cel mai sfânt și mai curat sentiment insuflat oamenilor de însuși Dumnezeu?</p>
                  <p>Pentru ce să mă sfiesc de a vorbi de el înaintea celui ce l-a creat în inimile noastre? Ce păcat poate a fi de a spune adevărul tocmai în locașul unde adevărul domnește și de a mărturisi că un om, de orișice rang să fie, este mult mai vrednic de iubit când el ne iubește din toată curățenia inimii sale, decât nobilii acei ruginiți care, departe de a avea cea mai mică dragoste pentru noi, vor numai să-și împlinească o capricie trecătoare și să ne arate pe urmă ca victimele vanității lor!</p>
                  <p>Cecilia zâmbi și îi zise:</p>
                  <p>— Nu-ți cunoșteam atâta elocvența, Iulio. De când te-ai făcut avocatul amorului?</p>
                  <p>— De când am aflat că nu-i adevărată fericire fără adevărat amor.</p>
                  <p>Cecilia privi cu o expresie deosebită la portretul ei și mi se păru că strânse mâna Iuliei. Ele se uitară una la alta cu o iubire frățească, zâmbiră amândouă ca doi îngeri și se depărtară.</p>
                  <p>Închipuiește-ți poziția mea după ce auzii acea convorbire ce se atingea atât de mult de soarta mea. Nu puteam crede că cu adevărat Cecilia fusese lângă mine; socoteam că visasem. Atâta norocire nu putea fi pentru mine, dar totodată, ca un om ce caută să-și prelungească visul plăcut din care s-a trezit, îmi înfățișam lângă mine pe Cecilia cu fruntea luminată de razele candelei ce ardea în capelă, cu ochii săi ridicați spre icoană, și îmi închipuiam aceste două figuri ce semănau mirându-se una de alta de frumusețea lor. Îmi repetam în minte toate cuvintele acelor două femei care reprezentau geniul amorului, chemând în brațele sale pe îngerul nevinovăției. Viitorul mi se arăta acoperit de flori; toate nălucirile mele se deșteptară, și o dulce sperare îmi dezmierda sufletul și mă înălța la ceruri.</p>
                  <p>Când mă trezii din reveria aceea dulce, biserica era pustie, și razele lunii tremurau pe coloanele-i de marmură. Mă dusei degrabă acasă, îmi luai mandolina și mă îndreptai afară de Florența, spre Bosquetto. Mă primblai vro câtăva vreme prin rediu și mă întinsei în sfârșit pe iarbă lângă un copac. Liniștea, frumusețea poetică a acelei seri de vară, dispoziția melancolică în care mă găseam și, mai ales, ideile de amor și simțirile ce mă stăpâneau îmi insuflară dorința de a cânta, împreunându-mi glasul cu mandolina; începui a improviza cuvintele aceste:</p>
                  <lg>
                     <l>Ah! te iubesc și drag mi-e de-a o spune,</l>
                     <l>Ș-oricât de mult în lume voi trăi,</l>
                     <l>Tot vreau să-ți spun, să-ți spun, dulce minune,</l>
                     <l>Că te iubesc și veșnic te-oi iubi!</l>
                     <l>Acel cuvânt, acea destăinuire,</l>
                     <l>Dulce parfum al sufletului meu,</l>
                     <l>Naște voios la scumpa ta privire</l>
                     <l>Ca un odor plăcut lui Dumnezeu!</l>
                     <l>Dar, te iubesc și-mi dau sufletul ție,</l>
                     <l>Căci pe pământ și-n raiul îngeresc</l>
                     <l>Nu poate fi mai sfântă armonie,</l>
                     <l>
                        <hi rend="italic">Decât acest ferice</hi> 
                        <hi rend="italic">te iubesc</hi>...</l>
                     <l>O! de-ar suna acuma pentru mine</l>
                     <l>Ceasul dorit al zborului ceresc,</l>
                     <l>Eu aș muri ferice lângă tine,</l>
                     <l>
                        <hi rend="italic">Căci aș muri zicându-ți:</hi> 
                        <hi rend="italic">te iubesc</hi>!</l>
                  </lg>
                  <p rend="justify">Când sfârșii de a cânta, văzui că se deschide o fereastră la rândul întâi al unei case din față. O femeie se ar[...]n balcon, cu o ghitară în mână, și intonă rugăciunea cea vestită a Normei către lună. Glasul ei nu-mi era necunoscut; dulcimea ruladelor sale născu în mine un prepus. Mă sculai iute și mă apropiai de fereastra unde auzisem acel glas; tocmai atunci razele lunii se aruncară în plin pe fața necunoscutei.</p>
                  <p>„Cecilio!” strigai în delirul meu, și picai jos, inundat în sânge...</p>
                  <p>O umbră neagră trecuse pe lângă mine și-mi înfipsese un stilet în piept.</p>
                  <p>Când deschisei ochii, mă găsii, o fericire! în brațele Ceciliei...</p>
                  <p>Ea auzise gemetele mele și trimisese slugile, care, găsindu-mă întins ca un mort pe pământ, mă aduseră în salonul ei. Slăbiciunea în care picasem prin pierderea sângelui și mai ales zguduirea electrică ce simții, văzându-mă lângă sânul Ceciliei, mă aruncară încă o dată în ghearele morții; iar când mă trezii de a doua oară, intrai într-o desperare cumplită, căci mă văzui în camera mea. În zadar căutam să-mi aduc aminte de toate cele ce se întâmplaseră; nu puteam înțelege pentru ce sinor Alsari se uita la mine cu ochii plini de lacrimi și pentru ce doctorul îmi pipăia mâna, când deodată simții o durere groaznică în piept. Cătai împrejurul meu: așternutul era plin de sânge.</p>
                  <p>Atunci îmi adusei aminte de toate întâmplările... Cea întâi întrebare care făcui a fost despre Cecilia:</p>
                  <p>— Unde-i, s-o văd încă o dată ș-apoi să mor! Nimeni nu-mi răspundea, și toți se uitau la mine cu milă și cu frică. Zdrobit de durerile care mă munceau și vrând a-mi tălmăci tristețea celor ce erau pe lângă mine, socotii că Cecilia murise. Toate simțirile mi se tulburară la o idee atât de crudă și, nemaiputând suferi viața, smulsei de pe rană legăturile ce-mi pusese doctorul spre a opri curgerea sângelui; dar când ridicai mâna ca să le arunc departe de mine, un răvaș pică pe genunchii-mi. Îl deschisei îndată și citii aceste cuvinte scrise de mâna Ceciliei. Îl știu de rost:</p>
                  <p rend="italic">Un tiran care mă prigonește din copilăria mea mă silește să mă pornesc în ceasul acesta din Florența, căci a aflat dragostea mea pentru tine. Nu știu în care parte a lumii are de gând să mă ascundă, însă mare este Dumnezeu! ne vom întâlni poate vrodată ș-atunci...</p>
                  <p>CECILIA</p>
                  <p>Acest răvaș mă pătrunse ca un trăsnet și mă aduse într-o nebunie cumplită. Trei luni de zile viața mi-a fost în brațele morții.</p>
                  <p>Am aflat pe urmă că în vremea aceasta mă sculam câteodată, săream prin casă, râdeam, îmbrățișam pe toată lumea și spuneam fieștecăruia că Cecilia mă iubea, că eram cel mai norocit om de pe pământ!... Pe urmă începeam a plânge, a-mi smulge părul și a blestema ceasul în care m-am născut și soarta care, ca unui om însetat căruia i-ai prezenta un pahar cu apă și l-ai trage de la gură-i când ar vroi să bea, m-au făcut să cunosc dragostea Ceciliei tocmai când ea a fost silită să se depărteze de mine.</p>
                  <p>În sfârșit, după șase luni mă ridicai de pe boală și, cum fusei în stare de a ieși afară din casă, mă dusei la sinora Iulia ca s-o întreb de nu cunoștea locul unde se găsea prietena ei.</p>
                  <p>Sinora Iulia era singură într-o cameră elegantă și sta pe o canapea de catifea roșie. Îi cerui iertare de îndrăzneala ce o luasem a mă înfățișa dinainte-i fără a avea onorul de a-i fi cunoscut. Ea însă îmi răspunse zâmbind că mă înșelam, căci mă cunoștea prea bine.</p>
                  <p>— Mă găseam la Cecilia — îmi zise — când te-au adus împlântat în sânge, și niște hârtii ce picaseră din buzunarul d-tale, niște cărți de vizită ale d-tale ne-au prilejuit la amândouă chipul de a-ți cunoaște numele. Ne iartă, domnule, dacă am avut indiscreția de a le citi, însă trebuia să facem revizie acelor hârtii, pentru ca să putem afla numele și adresa persoanei care era în mâinile noastre și s-o trimitem în sânul familiei sale.</p>
                  <p>— Nu vă pot mulțumi, sinora, de bunătatea și de mila ce ați avut pentru mine și credeți că voi fi în veci recunoscător.</p>
                  <p>— A fost o datorie pentru noi, domnule, ca să-ți prodigăm îngrijirile de care aveai o neapărată trebuință în starea periculoasă în care te aflai, și dacă nu am putut face mai mult pentru d-ta, crede că aceasta nu a atârnat de la vroința noastră.</p>
                  <p>— Știu, sinora, pricina care pentru nenorocirea mea m-a depărtat atât de degrabă de sub cereasca priveghere a dumilorvoastre, și tocmai pentru ca să aflu urmarea acelei întâmplări misterioase am luat îndrăzneala de a veni aici. Te rog, deci, sinora, și te jur pe numele prietenei d-tale, să nu-mi ascunzi adevărul.</p>
                  <p>Spune-mi în care loc se găsește acum sinora Cecilia?... Ah! fie-ți milă, spune-mi unde-i Cecilia?... Când ai ști...</p>
                  <p>— Că o iubești, poate? Aceasta o știu de șase luni, tocmai din seara când te-au adus mai mort în casa prietenei mele.</p>
                  <p>— Cum? Cine a descoperit?...</p>
                  <p>— Icoana sfintei Cecilia, care se găsește în Santa Maria del Fiore.</p>
                  <p>Mă făcui roș pe obraji.</p>
                  <p>— Vezi — adăugă Iulia — că îți cunosc toate secretele inimii.</p>
                  <p>— A! tocmai pentru aceasta ar trebui să-mi spui unde se găsește Cecilia.</p>
                  <p>— Îți dau parola mea că nu știu nimică despre ea și că, de când s-a pornit, n-am luat nici o scrisoare de la dânsa. Te pot însă încredința că Cecilia te iubește și că, dacă va trăi și vei fi statornic, ai să fii odată fericit. Ea te iubea de mult fără a te cunoaște. Chiar din ziua când își văzu portretul în catedrală ea s-a înamorat de artistul care o zugrăvise atât de bine. Bravo, domnule! bravo, ai un talent vrednic de laudă.</p>
                  <p>— Încă un lucru te-aș ruga să-mi spui, sinora: cine este acel tiran care prigonește pe Cecilia?</p>
                  <p>— A! a! domnul Barbarissimo? eu așa l-am botezat. El e un moș al Ceciliei care a crescut-o de mică, a educat-o, și acum vroiește să o ia de nevastă; dar nu te speria. Cecilia nici nu gândește la dânsul, și dacă mai șade cu el, aceasta o face numai prin recunoștința ce-i poartă, pentru că a avut îngrijire de copilăria ei!</p>
                  <p>— Da bine, un așa om e primejdios!</p>
                  <p>— Eu m-aș teme să șed cu dânsul, dar Cecilia îl stăpânește cum îi place; cu toate aceste, biata copilă e silită să-l urmeze peste tot locul unde gelozia lui îl mână. Purtările lui sunt nesuferite; nu lasă să se apropie nici un om de nepoata lui; în sfârșit, îi cu totul barbarissimo.</p>
                  <p>— Și de ce, mă rog, s-a pornit așa de iute din Florența?</p>
                  <p>— De ce? Pentru că un gelos amiroase amorezații ca un copoi, cale de o poștă de departe; ș-apoi trebuie să știi că sinor Barbarissimo era ascuns lângă noi, în seara când ți-am spălat rana, și că auzise toată convorbirea ce se făcu atunci asupra d-tale între Cecilia și mine... Pune-ți în gând cu ce furie s-a înfățișat dinaintea noastră când a auzit pe Cecilia mărturisind că ești vrednic de dragostea ei. Turbat de mânie, întocmai ca un urs, s-a aruncat între noi; a poruncit slugilor să te ducă acasă la dumneata; mie mi-a poruncit să ies afară, și pe la miezul nopții s-a pornit ca să alerge lumea toată, numai ca să fugă departe de dumneata.</p>
                  <p>După aceste vorbe îmi luai adio de la sinora Iulia, și a doua zi, îmbrățișând cu lacrimi pe sinor Alsari, pornii și eu din Florența cu hotărâre să alerg Italia întreagă ca să dau de urma Ceciliei.</p>
                  <p>Patru luni de zile am cercetat cu amănuntul toate colțurile Italiei... în zadar! Nimeni nu putu să-mi dea vro știre despre Cecilia. În sfârșit, pierzând toată speranța, mă dusei la Paris pentru ca să uit durerea. „Știi cât de bine am petrecut un an de zile în capitala Franței. Am căutat să aflu oarecare distracții, dar nu am putut suferi străinătatea și am alergat iar[...]n sânul patriei mele. Tocmai astăzi dimineață am sosit în Florența și, cum m-am coborât din trăsura veturinului care m-a adus, am alergat să îngenunchez dinaintea icoanei sfintei Cecilia.</p>
                  <p>Nu ți-oi vorbi de dulcea impresie ce-ți pricinuiește vederea patriei după o lungă despărțire. Când te-i întoarce în Moldova, îi simți ca și mine acea fericire adâncă ce-ți insuflă locul iubit unde te-ai născut și care îți trezește în suflet o mie de suvenire scumpe...</p>
                  <p>Și apoi socot că nici aș putea să-ți descriu bine acea impresie, pentru că mintea-mi era prea tulburată de gânduri amare. Fieștecare parte a orașului, când intrai în Florența, mi-a adus aminte de câte o scenă a vieții mele, mai mult tristă decât dulce, și bucuria ce gustam în priveliștea patriei mele a fost amărâtă prin suvenirul supărărilor care a împrejurat tinereța mea.</p>
                  <p>După aceste cuvinte V*** își plecă fruntea cu o tristă obosire.</p>
                  <p>— Cunoști acum nenorocirea mea. Nu te miri cum de mai trăiesc sau cum de nu am nebunit de tot?... Ah! trebuie să pătimești muncile sufletești care le-am pătimit eu, pentru ca să poți înțelege ce lucru grozav și crud este de a-și pierde cineva ființa ce a iubit! V*** se opri încă o dată și, uitându-se la buchetul de flori ce îi dase buchetiera necunoscută în cafeneaua <hi rend="italic">Donné</hi>:</p>
                  <p>— Sărmanelor floricele — le zise — și voi ați veștezit ca și tinerețea mea!</p>
                  <p>Un bilet mic pică din buchet pe iarbă; V*** îl luă cu repejune, îl deschise, își aruncă ochii deasupra, s[...]n picioare și începu a fugi spre Florența din toate puterile sale.</p>
                  <p>În zadar îl chemai și îi strigai să se oprească... Atunci mă aruncai și eu după dânsul, alergând cât puteam de iute și, în sfârșit, îl găsii întins pe scările de marmură ale catedralei Santa Maria del Fiore, obosit de osteneală.</p>
                  <p>— Ce dracu te-a apucat? îl întrebai, apropiindu-mă de el.</p>
                  <p>— Taci că vine! îmi zise; și, sărind iar de lângă mine, se făcu nevăzut în întunericul pieții.</p>
                  <p>Neputând să-l mai urmez, mă hotărâi să-l aștept ca să-mi tălmăcească taina purtării și a cuvintelor sale; dar în zadar mă primblai vro două ceasuri pe piață... V*** nu veni.</p>
                  <p>Piața era pustie când mă pornii spre hotelul unde ședeam; dar când vrui să intru în ulița Calzaioli, auzii următoarea convorbire între două persoane ce stau sub icoana Maicei-Fecioare, la colțul uliței<note xml:id="ftn29" place="foot" n="29">În Târgurile Italiei, mai pe la toate colțurile ulițelor, sunt icoane sau statui de sfinți dinaintea cărora ard necontenit candele [V. A.].</note>:</p>
                  <p>— Și a murit?</p>
                  <p>— Ba nu; se zice numai că-i rănit foarte rău și că este o slabă sperare de scăpat.</p>
                  <p>— Și nu știi care-i pricina acestei întâmplări?</p>
                  <p>— Nu, n-am putut afla altă decât că pe la 11 ceasuri un om învelit cu o manta neagră a sărit cu cuțitul asupra unui tânăr ce trecea în dosul Baptistariului<note xml:id="ftn30" place="foot" n="30">Acest monument, ce se numește încă Sfântul Ioan, se găsește tot pe piața de Domo și se socoate c-ar fi fost în vechime capiștea zeului Mars. Printre alte multe lucruri vrednice de privit ce cuprinde, are trei porți de aramă, săpate una de Andrea Pizano și celelalte două de Lauren Giberti. Săpăturile lor înfățișează deosebite scene din <hi rend="italic">Vechiul Testament</hi>, dar lucrul lor este atât de delicat și de măiestros, încât Michel Angelo zicea că: „sunt vrednice de a fi porțile raiului” [V. A.].</note>, zicându-i: „Cine iubește pe Cecilia trebuie să moară”. Atunci se iscă o luptă crudă între amândoi, și unul din ei rămase pe pavea împlântat în sânge.</p>
                  <p>Speriat de ceea ce auzii, mă apropiai de străini și întrebai de nu știau unde poliția dusese trupul celui rănit?</p>
                  <p>— Nu știu, îmi răspunse unul din ei, și se depărtară amândoi de mine.</p>
                  <p>Mă dusei degrabă acasă, mă închisei în camera mea și nu putui dormi toată noaptea; mi se părea că tot vedeam trupul prietenului meu acoperit cu răni.</p>
                  <p>Cât am șezut pe urmă în Florența nu l-am mai văzut pe V***, nici n-am auzit vorbind de el.</p>
               </div>
               <div type="div3" rend="P26">
                  <head>III</head>
                  <p rend="justify">Peste o lună după această întâmplare, mergând de la Roma la Civita Vechia, veturinul care ne ducea se opri ca să-și odihnească caii dinaintea unei case vechi și deșirate ce era în drum și care semăna mai mult a fi o vizunie de hoți decât un tractir pentru călători. Mă scoborâi din trăsură cu gând ca să mă primblu pe jos. Afară era o lună plină și voioasă ca figura unei tinere fecioare; toate lucrurile se vedeau împrejur ca ziua, și în depărtare se auzea vuietul groaznic și monoton al mării, care sticlea la razele lunii și ale stelelor ca o lungă vale de argint. Acel tablou măreț îmi făcu o impresie foarte mare; și în suvenire repurtându-mă la ruinele antice ce văzusem în Roma, începui a face triste meditări asupra nenorocitei st[...]n care a picat Roma Cezarilor sub ticăloșia guvernului papal. Primblarea însă totodată iscă și în stomacu-mi o foame nu mai puțin tristă decât acele gânduri. Intrai îndată în singura sală ce se găsea în acel tractir. Vro câteva lăiți de lemn, cu picioarele rupte, și vro trei butelci deșarte, cu gâtul stricat, alcătuiau tot mobilierul acelui lăcaș. Când pășii pragul ușii, o groaznică horăire îmi vesti că acea vizunie era locuită de mai multe suflete și în adevăr zării la pământ vro trei oameni înzestrați cu figuri foarte problematice. Toată scena era luminată de razele roșii ale unui mic jăratic ce mai ardea încă în cuptor. Stătui un pic la îndoială de trebuia sau nu să pășesc mai înainte; dar, în sfârșit, făcându-mi curaj, mă apropiai de o laiță mai lungă ce era în fund și pe care dormea un soi de uriaș. Socotind după împrejurări, adică de pe cerga ce-l acoperea, că trebuia să fie tractierul, îl scuturai încetișor. Însă el, departe de a se trezi, se întoarse pe ceea parte, dând din umeri și împreunându-și mișcarea cu o mulțime de complimente în soiul acestora, de pildă: <hi rend="italic">„Va al Diavolo, Sangue del Christo, Corpo di Baccho”</hi>.</p>
                  <p>Ieșii degrabă din acel loc, pășind pe vârful picioarelor de frica altor asemene complimente. Când fusei afară, mi se păru că mă răsuflam mai lesne; și, cu ochii încă plini de fumul ce era în sala tractirului, mă îndreptai, făr-a vedea mai nimică dinainte-mi, spre o matahală neagră ce gândii că este trăsura noastră, hotărât fiind să mă culc pentru ca să-mi treacă foamea. După ce mă împiedicai de vro câteva ori de niște buruieni mari, pe care nu le zărisem din pricina usturimii ochilor, pipăind mai mult ca un orb, dădui în sfârșit cu mâna de un oblon, îl deschisei și mă suii; mi se păru însă că trăsura în care intrasem era mai ridicată. Când era să mă așez, simții un braț puternic că mi se puse pe piept și un glas străin îmi zise: „Cine-i acole?” Eu răspunsei, începând a râde: „Ce dracu! tare ești fricos, domnule!... socoți că ai a face tot cu tâlhari?” Trebuie să spun că în trăsura noastră se găsea un popă spaniol, bătrân, care se pornise de la Roma cu mine și căruia îi era mare frică de tâlhari, fiindcă pe atunci se vorbea mult în Italia de niște hoți ce ieșiseră la drum.</p>
                  <p>— Cine ești tu? întrebă încă o dată acel ce mă ținea de piept.</p>
                  <p>Deschisei ochii mari și văzui dinainte-mi un om și o femeie!...</p>
                  <p>Nu mă puteam dumeri cum se făcea că mă găseam într-o trăsură străină. Dar după vro câteva secunde, în care vreme dama căuta să aprindă o lampă de argint, înțelesei că în loc de a mă îndrepta către adevărata noastră trăsură, mă rătăcisem în altă parte și intrasem în vro trăsură străină, ce sosise în vreme ce căutam să trezesc pe tractier. Deodată, careta se umplu de lumină și văzui o! minune, pe V*** lângă buchetiera ce îmi dase flori la Florența!</p>
                  <p>Mirarea și bucuria noastră fură nespuse, și îmbrățișările noastre nenumărate.</p>
                  <p>— Nu pot să mă încred ochilor mei, zisei după o scurtă tăcere; tu în viață? Te socoteam mort, ucis în dosul Baptistariului.</p>
                  <p>— Slavă Domnului! am scăpat și atunci din mâinile lui. Știi, Cecilio, că ucigașul care a sărit la mine era tot acela care mi-a străpuns pieptul înc-o dată, demult?</p>
                  <p>— Și nu ți-a zis ceva când a vrut să te omoare? întrebă ea.</p>
                  <p>— Așteaptă; dar, mi-a zis: „Cine iubește pe Cecilia trebuie să moară!”</p>
                  <p>— Ticălosul! strigă Cecilia. Știi cine este acel om fără de suflet?</p>
                  <p>— Cine?</p>
                  <p>— Tiranul care m-a prigonit și pe mine de când trăiesc...</p>
                  <p>— Sinor Barbarissimo poate? întrebai. V*** pufni de râs auzind acest nume curios, și apoi sărutând cu foc pe Cecilia:</p>
                  <p>— Nu mai gândi, îngerul meu, — îi zise — la o ființă ticăloasă care ne-a amărât la amândoi cea mai frumoasă parte a vieții noastre; lasă-l să putrezească în mârșăvia caracterului său, precum eu l-am lăsat împlântat în sânge, fără a avea nici o milă de el. V*** o sărută iarăși, și veselia renăscu pe fața amorezei sale.</p>
                  <p>Aceste adese sărutări mă cam tulburau. Rugai pe V*** să-mi tălmăcească un lucru de care eram mult intrigat. De ce fugise de la Bosquetto? V*** se plecă spre mine și îmi spuse la ureche:</p>
                  <p>— Biletul ce picase din buchet era de la Cecilia. Ea îmi scria că de două zile se găsea în Florența, când m-a văzut de la fereastră trecând pe uliță.</p>
                  <p>— Acolo poate unde te-ai oprit și m-ai întrebat de am văzut-o?</p>
                  <p>— Tocmai; că îndată după aceea și-a procurat prin Iulia un costum de buchetieră, cu hotărâre să intre incognito după noi în cafeneaua <hi rend="italic">Donné</hi>, să-mi dea buchetul acel cu scrisoarea sa, în care mă ruga să mă aflu la 11 ceasuri de noapte în capela sfintei Cecilia din Santa Maria del Fiore.</p>
                  <p>N-aveam oare dreptate să alerg ca un nebun, când am primit, fără a mă aștepta, o veste atât de norocită, care schimba cu totul fața soartei mele?... De-abia ajunsesem pe scările bisericii, de-abia te apropiaseși și tu de mine, când zării pe Cecilia pe lângă Baptistariu. Vrui să merg înaintea ei, dar tocmai atunci fusei atacat de un om necunoscut. În furia mea îl răsturnai pe pavea cu atâta iuțime, încât el pică tocmai pe stiletul ce ținea în mână și se înfipse în el!... Atunci auzii sunând 11 ceasuri, alergai în biserică și găsii pe Cecilia îngenuncheată dinaintea patroanei sale. De acolo ieșirăm amândoi afară unde ne aștepta această caretă cu 6 cai; ne suirăm în grabă și, fără a ne opri, nu am făcut altă de atunci decât numai voiajuri, petrecându-ne viața în cântece, în sărutări și în veselii.</p>
                  <p>— Se vede că aveți multe secreturi împreună, ne zise frumoasa Cecilie, zâmbind și aninând de fundul caretei lampa de argint ce aprinsese.</p>
                  <p>— Vorbeam de tine, îngerul meu, îi răspunse V***, strângând-o în brațe cu o dragoste înfocată.</p>
                  <p>Acum zorile coronaseră orizontul cu o linie argintie ce făgăduia o zi frumoasă călătorilor. Caii erau înhămați la caretă și postașul sta gata să pornească; dar până a nu-mi lua adio de la norocitul meu prieten, rugai pe sinora Cecilia să cânte <hi rend="italic">Casta Diva</hi>, căci tocmai atunci luna era să se piardă după un deal. Strălucita cântătreață își luă mandolina și începu; dar deodată V*** îi fură mandolina din mâini și, ridicând pe amoreza sa, o puse pe genunchi. Cecilia, zâmbindu-i și uitându-se la el cu dragoste, se rezemă cu brațul drept pe umărul lui și intonă de al doilea <hi rend="italic">Casta Diva</hi>, cu un glas mai tulburat, dar mai pătrunzător.</p>
                  <p>Cu cât aria se înainta, îngerescul cântec slăbea, dar cu o dulcime încă mai încântătoare, și degetele lui V*** se rătăceau pe strunele mandolinei. În sfârșit glasul Ceciliei nu se mai auzi; mandolina căzu din mâinile lui V***... și amândoi rămaseră îmbătați de dulcele delir al iubirii. Ei semănau ca doi îngeri adormiți în voluptatea extaziei cerești.</p>
                  <p>Atunci mă coborâi din trăsură; îi privii pentru cea de pe urmă oară și făcui semn postașului să încalece.</p>
                  <p>Careta se depărtă cu repejune; iar eu, ținându-mi încă multă vreme ochii țintiți în partea care apucase, mă întorsei suspinând în trăsura noastră.</p>
                  <lg>
                     <l>(<hi rend="italic">Dacia literară</hi>, 1840)</l>
                  </lg>
                  <p rend="justify">P. S. — <hi rend="italic">Iubite Negri</hi>. — Acum sunt 16 ani de când am făcut cea întâi călătorie a mea în Italia, întovărășit de tine, care petrecuseși cea mai frumoasă parte a tinereții tale sub cerul limpede al acelei țări. Tu ai fost martor celor mai gingașe impresii al mele; ție ți-am destăinuit, ca unui frate iubit, toate pornirile, toate visurile, toate sperările sufletului meu și, precum atunci ale primit cu blândețe acele destăinuiri entuziaste, primește și acum dedicarea celei întâi scrieri a mele în limba patriei. Ea este o slabă încercare, o știu, și nu aștept de la dânsa altă mulțumire decât să-ți aducă ție aminte de trecerea noastră prin Florența și de frumoasele buchetiere care ne dau în toată seara câte un mic buchet de flori, pe când luam înghețate dinaintea cafenelei <hi rend="italic">Donné</hi>, împreună cu prietenul nostru D...</p>
               </div>
            </div>
            <div type="div2" rend="P22">
               <head>Iașii în 1844</head>
               <p>Dorești ca să-ți trimit o descriere a Iașilor. Iată dar că, pentru mulțumirea ta, mă hotărăsc a-mi scutura lenea și a încăleca pe condei spre a întreprinde o primblare pitorească prin ulițele capitalei Moldovei. Te înștiințez însă că această primblare am de gând să o fac fără a-mi întocmi dinainte un plan de drum, precum se obișnuiește mai în toate voiajurile. Nu, eu nu înțeleg călătoriile ca cei mai mulți, adică: de a se face robul unui plan și, în urmare, de a alerga țintă pe linie dreaptă până la țelul propus, fără a se abate din cale și făr[...]ndrăzni de a ieși din rolul de mașină drumeață. Numesc voiaj acela singur care, liber de orice înrâurire străină, urmează numai capriciilor vremelnice ale închipuirii și care ia ființă fără pregătire, precum și fără scop hotărât.</p>
               <p>Adevăratul călător e acela care, când pornește la un drum, își propune să meargă unde l-a duce fantezia lui, astăzi spre răsărit, mâine spre apus, astăzi pe mare, mâine pe uscat. Iar cât pentru acela care se jertfește de bună voie unui țel întocmit după harta geografică, acela îl socot un curier însărcinat de a se purta pe sineși ca pe un pachet dintr-un loc într-altul.</p>
               <p>Pentru ca să nu intru dar în categoria plicurilor de poștă, dă-mi voie să urmez după placul meu și să mă rătăcesc pe unde m-a duce condeiul. La aceasta mi-i zice poate că un bun călăreț trebuie să știe a stăpâni zburdările calului său; dar oi răspunde și eu că din toate lighioanele lumii, condeiul este cel mai greu de cârmuit și că ades e răsturnat cine vrea s[...]nfrâneze.</p>
               <p>Ori și din care parte vine străinul la Iași, vie despre Dunăre, despre Prut, sau despre Siret, i se înfățișează de departe o panoramă măreață și vrednică de a trage toată a lui luare-aminte. Pe coastele unor dealuri mici se întind pe malurile Bahluiului și în fața altor dealuri acoperite cu păduri și cu vii romantice, el vede o adunătură curioasă de case mari, ce par a fi clădite unele deasupra altora, de turnuri bisericești ce răsar printre ele ca niște catarguri nalte într-un port. Acele palaturi, fără arhitectură cunoscută, care, precum am zis, seamănă că se acaț[...]ntre ele pe spetele lor, sunt cea mai vie icoană a ambiției locuitorilor lor și acele turnuri numeroase ce se ridică în văzduh par ca niște uriași ce ar căta la ei cu multă mirare și cu mare milă. Cu toate aceste, întrulocarea lor produce un efect plăcut străinului, și orașul întreg, înșirându-se în amfiteatru deasupra frumosului șes al Bahluiului, înformează un tablou original și minunat cu zidirile sale albe, cu mulțimea sa de acopereminte în fier alb, ce lucesc ca oglinzi sub razele soarelui și în sfârșit cu tot farmecul unei politii ce are două fețe, una orientală și alta europenească.</p>
               <p>Alăturarea acestor două caractere deosebite, care dovedește atât de mult înrâurirea Europei asupra unei părți dintre români, partea bogată și privilegiată, și lupta necontenită între ideile vechi și noi nu era nicidecum tipărită pe fața capitalei noastre cu vro câțiva ani mai în urmă. Atunci ea purta o fizionomie mai mult orientală; însă de când spiritele au început a se dezveli la razele civilizației, o mare prefacere s-a ivit în toate, o schimbare repede s-a săvârșit atât în gusturile, cât și în obiceiurile acelei mici părți a societății românești de care am pomenit. Hainele lungi și largi au dat rând straielor mai strâmte ale Europei; șlicul s-a închinat dinaintea pălăriei; ciubotele roșii și galbene au dat pasul încălțămintelor de vax; divanurile late s-au cioplit în forme de canapele elegante, și în urmarea tuturor acestor noutăți și a mai multor alte ce s-au introdus cu moda, casele au trebuit negreșit să primească o formă străină și potrivită cu natura ideilor de astăzi.</p>
               <p>Ele au început a se supune regulilor proporției, a se împodobi cu coloane, cu ferestre largi și luminoase, cu balcoane desfățate; au început a ieși în fața ulițelor, părăsind fundul ogrăzilor unde se ascundeau mai înainte, a se îngrădi cu ostrețe de lemn sau fier, dărâmând jos zăplazurile și zidurile acele tari care le dau un aer de cetăți; au început, într-un cuvânt, a se ridica pe planuri elegante și plăcute ochilor.</p>
               <p>Aceste zidiri noi formează partea europenească a orașului. Cât pentru cea orientală, ea este reprezentată prin o mulțime de hardughii vechi, nalte, strâmbe, mucede, cu pereții afumați și crăpați, cu ferestrele mici și chioare, cu streșinile putrede și ascuțite, cu scările întunecate, cu odăile ofticoase, cu ogrăzile mari și pustii, cu grădinile pline de buruieni sălbatice și cu ziduri groase primprejur. Cuiburi de buhne, locuințe de stahii ce te înfiorează și unde ți se pare că vezi zăcând câte un matuf gârbov, cu ghigilic pe frunte, cu mătănii în mână și care hârcâiește, ocărând necontenit câteva țigance zdremțeroase ce stau dinaintea lui.</p>
               <p>Mai adaugă la acest tablou câteva clopotnițe rotunde sau cvadrate, fără stil cunoscut, câteva cișmele cu înscrieri grecești și turcești, și vei avea o idee destul de lămurită despre acea parte a Iașilor pe care o numesc orientală, neavând alt cuvânt ca să o botez mai bine.</p>
               <p>Acum, amestecă-le pe toate la un loc în închipuirea ta, aruncă-le ca niște jucării dinaintea ochilor tăi, și de vei produce un totul neregulat și neobișnuit, atunci vei dobândi o icoană adevărată a capitalei noastre și te vei încredința că nu este oraș în lume alcătuit de mai multe contrasturi. Iașii este un teatru curios, decorat cu palaturi și bordea lipite împreună; actorii lui sunt luxul și sărăcia; iar comediie ce se joacă în toată ziua pe scena lui poartă deosebite titluri, precum:</p>
               <p>Cine-i mare, îi și tare; cine-i mic, tot nimic,Șlicul și pălăria, sau idei vechi și idei noi.</p>
               <p>Un bătrân onorat, care a fost față la multe întâmpl[...]n îndelungata lui viață, a făcut observarea aceasta: că românul e ca ceara și că primește foarte lesne toate întipăririle ce-i lasă vremea. — Românii, zicea el, se fac turci cu turcii, francezi cu francezii, englezi cu englezii. Ei astăzi poartă fracuri strâmte și ciripesc <hi rend="italic">bonjour</hi> și <hi rend="italic">bonsoir</hi>, pentru că așa-i moda. În vremea turcilor ei purtau cealmale și făceau temenele, zicând <hi rend="italic">hojghioldum</hi>, <hi rend="italic">safaghioldum</hi>. Sub domnii greci ei își încărcau capetele cu șlice și din <hi rend="italic">țelebimu</hi> nu se scoteau. Cine știe, de-or veni chinezii în țară, dacă ei nu s-or face mandarini și dacă nu s-or numi <hi rend="italic">Cing-ching-tung-fo</hi>?”</p>
               <p>Această observare m-ar despera asupra caracterului nostru, dacă n-aș ști că ea se atinge numai de o mică parte a societății românești; căci țăranii, care, slavă Domnului! alcătuiesc cel mai mare număr, nu și-au părăsit niciodată obiceiurile, nici limba, nici portul, deși tristele întâmplări ce au trecut peste țară au apăsat mai mult asupra lor.</p>
               <p>Cuvintele acele însă ale bătrânului m-au adus a gândi la deosebitele caractere ce au trebuit să aibă Iașii în urma deosebitelor prefaceri prin care au trecut locuitorii lui și au trezit în mine dorința de a ști ce fizionomie a avut acest oraș în vremea dacilor?</p>
               <p>Ce schimbare a luat mai în urmă sub stăpânirea romanilor, pe când el se numea <hi rend="italic">Municipium Jassiorum</hi> și care a fost caracterul său original în epoca domnilor pământeni, când era adevărată politie românească, și mai ales după mutarea scaunului domniei în el din Suceava sub Alexandru-vodă Lăpușneanul.</p>
               <p>Aș <hi rend="italic">dori, dar nu se poate</hi> zice un cântec vechi. Asemene sunt silit să zic și eu în privirea acelor notițe. Las dar în seama persoanelor cu răbdare ca să facă cercetări despre ele; cât pentru mine, acum deodată m-oi mulțumi a-ți arăta Iașii precum se găsește în anul 1844.</p>
               <p>Dealul <hi rend="italic">Repedea</hi>, care este în fața Iașilor, ne va sluji de punct de pornire în călătoria ce întreprindem. Iată-ne dar pe vârful lui, având dinaintea ochilor în depărtare capitala Moldovei, în dreapta și în stânga munți acoperiți de vii îmbelșugate și sub picioarele noastre șoseaua ce duce spre Galați și care, șerpuind printre livezi vesele pân-în vale, se întinde ca o pânză albă pe șesul Bahluiului și merge de se pierde în sânul târgului. Priveliștea de aici este una din cele mai frumoase și mai minunate din țările noastre, unde sunt atâte priveliști minunate și frumoase. Nu oi descrie-o însă pentru ca să nu stric impresia ce are a simți tot călătorul cu închipuire.</p>
               <p>Ne pornim: copacii din toate părțile îmi întind crengile lor încărcate de poame, dar fugarul meu, condeiul, nu mă lasă să mă supun îndemnului ce-mi fac. El a apucat la vale și fuge ca un fulger, căci dealul <hi rend="italic">Repedea</hi> nu poartă în zadar un nume atât de potrivit. Iată că trecem pe dinaintea Socolei, acest parc domnesc împodobit cu un palat elegant de vară, cu drumuri nisipite ce se pierd sub bolte de frunze, ca basinuri, cu mii de flori ce umplu văzduhul de miroase plăcute, și unde societatea Iașilor merge de se desfătează la umbra copacilor, gustând dulceața serilor de vară și ascultând simfoniile muzicii militare.</p>
               <p>În fața acestui parc, în stânga șoselei, zărim Seminariul Socolei, fabrică sfântă de popi, în care mulțime de tineri învață a câștiga potcap pentru ca să aibă drept de a scăpa sufletele creștinești din ghearele mult poznașului Scaraoțchi de cornorată pomenire.</p>
               <p>Încă câteva sute de pasuri și am ajuns la sfârșitul văii. Acolo se începe acel vestit șes al Bahluiului ce se întinde cale de mai multe poște între două șiruri de dealuri, și care se duce de se unește cu șesurile Prutului, pentru ca să coboare împreună pânîn Dunăre. Aici dealurile Repedei și al Socolei se despart fugind într-o parte și-n alta; locul se deschide ca un port, și șoseaua se înaintează în linie dreaptă pân-în oraș.</p>
               <p>Acum ne apropiem de Iași, lăsând în stânga valea <hi rend="italic">Nebunei</hi>, ce se ascunde cu numeroasele ei livezi din dosul unui deal gol și prăbușit, pe a cărui culme se află ruinele Cetățuiei. Această mică cetate a fost zidită la anul... de Duca Vodă și s-a împotrivit adeseori năvălirii turcilor și a tătarilor. Ast[...]nsă ea este o mare risipă, locuită de vro trei călugări greci și de mai multe alte buhne.</p>
               <p>Zidurile sale, odinioară atât de puternice, se darmă din zi în zi mai mult sub coasa vremii, și vântul pustietății acum vâjâie prin meterezele lor, care răsunau odată falnic de împușcăturile voinicești. Înlăuntrul ogrăzii vezi un palat cu două rânduri, gol, cu bolțile crăpate, cu ușile și ferestrele risipite, un schelet de piatră pustiu care îți umple sufletul de jale; palatul lui Duca Vodă, locaș plin de suveniruri și pe care călugării l-au prefăcut în hambar. Iatacul doamnei, în care te scobori pe o scară strâmtă cioplită în pietrele pereților, acum e plin de ciocălăie de păpușoi!... Trist efect al nestatorniciei timpului! Tristă pildă a schimbărilor lumești!</p>
               <p>Celelalte zidiri ce se găsesc în Cetățuie sunt toate mai mult sau mai puțin păstrate în întregime. Turnul cvadrat de deasupra porții poate încă sluji multă vreme de cușcă clopotelor în lipsa prilejelor de războaie. Biserica, în care sunt portretele lui Duca Vodă și ale familiei sale, se află încă în bună stare și merită a fi arătată ca una din cele mai nimerite ce s-au ridicat în Moldova în veacul XVII. Iar din toate, cea mai curioasă și mai vrednică de însemnat este o bucătărie veche ce se vede aproape de clopotniță, în dreapta, și a cărei boltă sprintenă și alcătuită de trei bolți elegante, așezate una asupra alteia, seamănă a fi lucru de vreun geniu al văzduhului, iar nu de om. Pereții săi pe dinlăuntru sunt negri de fum și lucesc ca marmura; forma sa este rotundă și bolta sa e atât de îndrăzneață că te miri cum de se ține în aer și mai ales cum de s-a luptat cu elementurile, fără a fi biruită nici de apă, nici de focuri, nici de cutremure?</p>
               <p>Un palat domnesc, teatru atâtor mari întâmplări, cade în ruine, când aproape de el o biată bucătărie, fără nici un suvenir istoric, stă încă pe picioare după sute de ani! Ce suget măgulitor pentru gastronomi! Ce izvor bogat de idei adânci asupra deșertăciunii măririlor lumești pentru filozofi!. . . . . . . . . . . . . . . . . . . . . . . . . . . . . . . . . . .</p>
               <p>La picioarele dealului Cetățuiei, despre oraș, se văd lucind pe șesul Bahluiului turnurile mănăstirii Frumoasa, acoperite cu fier alb, și, mai departe, pe un alt lanț de dealuri, se zărește mănăstirea Galata, lângă care se află ruinele palatului Ipsilanti. Aș dori mult să intru în sânul acestor două sfinte locașuri pentru ca să le vizitez cu amănuntul, dar cadrul acestei scrisori nu mă iartă și sunt dar silit a trece înainte, neputând altă aduce la cunoștința ta, prietene, decât că Galata a fost zidită în suvenirul mahalalei din Țarigrad, ce poartă același nume, și că Frumoasa a fost înzestrată cu un nume atât de cochet de ctitorul ei... nu știu pentru ce.</p>
               <p>Este însă un punct în partea șesului Bahluiului ce se întinde dinaintea Frumoasei, pe care nu-l pot trece cu vederea. Acea grămadă mică de pământ slujește, în vremea iarmaroacelor, de teatru osândelor de moarte. Pe vârful ei se ridică spânzurătoarea, și în sânul ei se îngroapă trupurile acelor spânzurați. Loc îngrozitor, la care poporul se uită făcându-și cruce cu frică! Mormânt afurisit și plin de aducerea-aminte a atâtor fapte neomenești! Acea moviliță se numește <hi rend="italic">Movila blestemată</hi>. Dar să ne grăbim a ne depărta de o priveliște atât de ticăloasă și a face în sfârșit intrarea noastră în capitala Moldovei.</p>
               <p>Iată cele întâi case ale mahalalei Socola. Intrăm acum între două șiruri de bordeie ce se întind pe marginile șoselei și a cărora înfățișare ticăloasă nu răspunde nicidecum la ideea măreață ce câștigasem de orașul Iașilor, când îl priveam de pe vârful Repedei.</p>
               <p>Cele mai multe sunt crâșme proaste ținute de jidovi zdremțăroși, și printre ele de-abia zărești câteva locuințe de români. Aceste se deosebesc prin un aer de cochetărie ce mulțumește privirea; pereții lor sunt văruiți mai cu multă grijă; ușile, obloanele, stâlpii de lemn care sprijină streașina sunt frecați cu nisip galben și lucesc vesel de departe; prispa îngustă și curată te îndeamnă a te odihni pe dânsa, și perdelele albe ce se arată la ferestre îți insuflă dorința de a intra înlăuntru. Casele românilor sunt mici și plăcute ca niște jucării.</p>
               <p>Dar să nu ne grăbim a judeca târgul de pe mahalale. Iașii seamănă foarte mult cu un boier îmbrăcat în haine scumpe și înconjurat de țigani cu zdremțe. Centrul său așezat pe zarea unui deal este compus de case mari și frumoase în care domnește luxul, când dimprotivă mahalalele lui împrăștiate pe coastele acelui deal sunt alcătuite mai mult de bordeie acoperite cu stuh, unde zace sărăcia. Capul poartă coroană și picioarele sunt goale!</p>
               <p>Să trecem însă bariera și, fără a mai cerceta în zadar dacă șanțul ce înconjoară orașul slujește de fortificare, să vedem care va fi obiectul cel mai caracteristic ce ni se va înfățișa?[...]</p>
               <p>Ulițele lui nu sunt altă decât niște lungi galerii de contrasturi.</p>
               <p>Lângă o casă mică și ticăloasă, unde zărești printre geamurile sparte vro duzină de jidovi grămădiți unii peste alții și lucrând într-o atmosferă puturoasă, vezi o magazie mare și frumoasă cu ferestrele largi și luminoase, în care strălucesc materii scumpe, bronzuri, cristaluri săpate, juvaeruri de aur, într-un cuvânt, tot felul de lucruri de lux. Aproape de aceasta întâlnești o crâșmă scârnavă ce pare că vroiește a fermeca trecătorii prin butelcile mari, pline de rachiu stricat, care stau înșirate pe laițele de la fereastră; locaș mârșav ce-ți insuflă dezgust și în care un jidov zdremțuros speculează patimele rele. Vine pe urmă o băcălie înghesuită de panere cu roșcove, cu masline, cu piperi ș. c. l., în mijlocul cărora șade un grec uns de untdelemn, ce privește cu plăcere la fumul ciubucului său, ridicându-se printre căpățânile de zahăr, printre păpușile de smochine și printre măturile spânzurate de bolta dughenei. După dânsa se arată ochilor un șopron de câteva scânduri pârlite, în care strălucește la para focului figura neagră a unui țigan fierar. Mii de scânteie zboară împrejurul lui, în vreme ce el bate necontenit cu ciocanul peste ilău și formează un tablou cât se poate de pitoresc. Mai departe se ridică o cafenea grecească plină de fesuri mari, de fustanele, de figuri serioase cu bărbi lungi, de capete cu cealmale, care stau împrăștiate pe laițele de la pereți. Felegenele de cafea, ciubucele și narghilelele joacă roluri însemnate în acea sală și fumul de tutun domnește în toată nourimea sa. Iată acum o spițerie nemțească lipită de o tutungerie armenească. Aceasta poartă o fizionomie cu adevărat originală și se poate numi magazia cea mai deschisă decât toate, fiindcă peretele ei despre uliță lipsește mai întreg. Ea este împodobită în față-i cu bucaluri mari pline de lulele, de imamele, de tutun; prin lăuntru este ticsită de dulapuri, în care sunt întinse fel de fel de chisele cusute cu fir, tot soiul de mătănii de mărgean sau de chihlimbar și prin colțuri stau grămezi de ciubuce de cireși și de iasomie. Marfa orientală ce se vinde într-însa, așezarea-i curioasă și mai ales figura caracteristică a armanului ce trage necontenit ciubuc pe pragul ușii îi dau un aer străin din care un zugrav ar putea face un tablou foarte original.</p>
               <p>Aici un cofetar italian se lovește de un crâșmar jidov; mai colo un croitor francez se înghiontește cu un ciubotar neamț; mai departe o modistă parisiană dă brațul unui ceasornicar svițer. [...]</p>
               <p>Tablele de deasupra magaziilor sunt toate alcătuite în limbi străine, și mai ales în limba franceză, prelucrată după o nouă ortografie. Așa, citești'' Pottier'' în loc de <hi rend="italic">Bottier, Confisseur de Suise, Tailleur d'hommes de Pest, Jouaillier</hi> ș. c. l. O singură tablă a cercat a se ținea de naționalitate și sărmana a fost pricina că stăpânul ei era să se ruineze. Ea era scrisă în următorul chip:</p>
               <p rend="italic">CRÂȘMĂ PENTRU PERSOA-</p>
               <p rend="italic">NECINSTITE</p>
               <p>Nenimerita transpunere a silabei <hi rend="italic">ne</hi> la începutul cuvântului <hi rend="italic">cinstite</hi> a oprit multă vreme persoanele ce știau carte de a intra într-un loc defăimat prin însăși marca sa și crâșmarul s-a văzut silit să șteargă el însuși acel blestemat <hi rend="italic">ne</hi>, pentru ca să nu se șteargă el însuși de pe fața pământului. El dar a prefăcut tabla așa:</p>
               <p rend="italic">CRÂȘMĂ PENTRU PERSOA</p>
               <p rend="italic">CINSTITE</p>
               <p>Și de atunci am aflat că a făcut stare.</p>
               <p>Dar să pășim înainte, lăsând în stânga <hi rend="italic">Podul-lung</hi>, care duce la <hi rend="italic">Cerdacul lui Ferenț</hi>
                  <note xml:id="ftn31" place="foot" n="31">Ferenț a fost un general ardelean care, în vremea războiului dintre Turcia și imperiali, veni la 1716 ca să prindă pe Mihail Racoviță, domnul Moldovei. Însă acesta, ajutat de câteva steaguri moldovene, și de un buluc de tătari, îl birui pe șesul Bahluiului și, prinzându-l viu, îi tăie capul. Ferenț este îngropat peste drum de cerdacul ce-i poartă numele. O cruce mare de piatră, cu o înscriere ce este încă astăzi, povestește toată această întâmplare. [V. A.].</note>. Acum trecem podul de piatră aruncat asupra Bahluiului, râu poznaș ce se face că curge la picioarele Iașilor, râu tainic pe care nu-l vezi, dar pe care îl simți de departe! Un poet de baltă (lighioaie nouă și necunoscută în istoria naturală) a cântat Bahluiul în următorul chip:</p>
               <p>BAHLUIUL</p>
               <lg>
                  <l>Meditare mlăștinoasă</l>
               </lg>
               <lg>
                  <l>Adeseori, departe de-a lumii triste valuri,</l>
               </lg>
               <lg>
                  <l>Cu pasuri regulate eu măsur al tău pod,</l>
               </lg>
               <lg>
                  <l>Bahlui! locaș de broaște! râu tainic, fără maluri,</l>
               </lg>
               <lg>
                  <l>Ce dormi chiar ca un pașă pe patul tău de glod.</l>
               </lg>
               <lg>
                  <l>Trecut-au, zic cu jale, a tale negre unde,</l>
               </lg>
               <lg>
                  <l>Precum trece poetul cu inima-i de foc.</l>
               </lg>
               <lg>
                  <l>Ba n-au trecut, stăpâne, atunci nasu-mi răspunde,</l>
               </lg>
               <lg>
                  <l>Eu le simțesc prea bine, căci mă cârnesc din loc!...</l>
               </lg>
               <lg>
                  <l>Când luna se ivește, când soarele apune,</l>
               </lg>
               <lg>
                  <l>A tale dulci concerturi îmi place să ascult;</l>
               </lg>
               <lg>
                  <l>Îmi place s-aud glasul al broaștelor nebune,</l>
               </lg>
               <lg>
                  <l>Deși al lor prochimen mă asurzește mult!</l>
               </lg>
               <lg>
                  <l>O! dar, atunci în pieptu-mi simt inima că saltă</l>
               </lg>
               <lg>
                  <l>Ca la un glas de frate iubit și așteptat,</l>
               </lg>
               <lg>
                  <l>Căci gingașele broaște sunt dulci poeți de baltă,</l>
               </lg>
               <lg>
                  <l>Precum mulți poeți gingași sunt broaște de uscat<note xml:id="ftn32" place="foot" n="32">
                        <hi rend="italic">Odă către Bahlui</hi>. (Nota lui V. Alecsandri.)</note>.</l>
               </lg>
               <p>Autorul acestei meditări a cântat glodul Bahluiului, și fiindcă ne aflăm înglodați într-un suget atât de bogat, găsesc apropo ca să pomenesc și eu ceva despre tina ce împodobește mai totdeauna ulițele capitalei noastre. Ea merită a fi cunoscută în lume, întocmai ca negurile Londrei, ca colbul Odesei, ca umezeala Parisului, ca vântul înfocat al Neapolii (Sirocco) ș. c. l. Adeseori Iașii are o privire venețiană prin ulițele lui prefăcute în canaluri mlăștinoase.</p>
               <p>De unde tragem următoarea încheiere: că ieșeanul este o ființă amfibie care trăiește jumătate din viața lui pe uscat și care înoată în tină cealaltă jumătate. Viață plăcută și vrednică de dorit! Noi o recomăndăm tuturor iubitorilor de trai molatic.</p>
               <p>Dar văd că m-am adâncit atât de mult în sugetul acesta, încât îmi este cu neputință de a mă urni din loc spre a păși mai înainte.</p>
               <p>Fugarul meu s-a înglodat pân-în genunchi și nu mai poate face nici un pas. Te rog dar, prietene, ca să aibi răbdare vro câteva zile, până ce se va mai usca puțin orașul, și atunci voi urma cu mulțumire primblarea mea prin Iași.</p>
               <p>(<hi rend="italic">Calendarul Foaiei sătești</hi>, 1845)</p>
               <p>P. S. <hi rend="italic">Iubite Kogălnicene</hi>. — Ani și ani au trecut de la 1845; mulțime de prefaceri s-au cercat în țările noastre de atunci; eforiile s-au schimbat pe tot anul; un Minister de Lucrări Publice s-a înființat, dar glodul Iașilor nu s-a mai uscat! Răbdare; în curând soarta îndurătoare ne va dezgloda și țara și capitala. Pân-atunci însă, <hi rend="italic">vale</hi>!</p>
            </div>
            <div type="div2" rend="P22">
               <head>Un salon din Iași</head>
               <p rend="italic">Scenele următoare se petrec într-un salon elegant, mare, împodobit cu tot luxul parizian. Lumina aurită a policandrelor de bronz se revarsă pe deosebite grupe de dame și cavaleri în toalete de bal; un orhestru armonios se pregătește a suna contradansul cel nou compus pe ariile din opera Trovatore.</p>
               <div type="div3" rend="P26">
                  <head>SCENA I</head>
                  <p rend="justify">Două dame pe o canapea, în fundul salonului; una din ele, vădană ce a fost odinioară frumoasă; cealaltă tânără, nurlie și destul de nevinovată încă. Cea dintâi poartă o rochie de catifea vișinie; cea a doua — rochie de crep trandafiriu cu bucheturi albe.</p>
                  <p>ROCHIA DE CATIFEA: Cum ai petrecut alaltăseară la adunarea doamnei A.?</p>
                  <p>ROCHIA DE CREP: Cât se poate de bine; am jucat până la trei ceasuri.</p>
                  <p>ROCHIA DE CATIFEA: Eu n-am găsit adunarea plăcută... Era prea multă amestecătură... Numai jupâneasa mea din casă lipsea.</p>
                  <p>ROCHIA DE CREP: Se poate; însă eu, doamna mea, nu caut într-un bal decât petrecere și nu cer alta decât să am cavaleri plăcuți pentru joc.</p>
                  <p>ROCHIA DE CATIFEA <hi rend="italic">(zâmbind)</hi>: Și mai ales pe vărul d-tale aghiotantul. Nu-i așa?</p>
                  <p>ROCHIA DE CREP <hi rend="italic">(tulburându-se)</hi>: Aghiotantul?... vărul meu?... Pentru ce mai ales el?</p>
                  <p>ROCHIA DE CATIFEA <hi rend="italic">(cu glas prietenesc)</hi>: Ascultă, draga mea, știi cât te iubesc, și cred că nu te-i supăra de cele ce ți-oi spune, pentru că ești o persoană de spirit, deși încă foarte tânără.</p>
                  <p>Lumea începe a vorbi de d-ta, și aceasta mă mâhnește, cât nu-ți pot mărturisi... Vărul d-tale e ușor de minte, și nu-l socot să fie în stare de a simți vreodată câte are obicei a înșira din gură. Eu îl cunosc...</p>
                  <p>ROCHIA DE CREP: Îl cunoști?... cum?</p>
                  <p>ROCHIA DE CATIFEA <hi rend="italic">(coborând ochii)</hi>: A cercat să-mi facă curte; dar l-am luat în râs, și de-atunci...</p>
                  <p>ROCHIA DE CREP <hi rend="italic">(în parte, zâmbind)</hi>: Și de atunci, draga mea, îți pare rău și faci morală altora <hi rend="italic">(sculându-se)</hi>: Pardon; mă duc să zic seara bună doamnei B. care a sosit.</p>
                  <p rend="italic">(Se închină rochiei de catifea și se îndreaptă către ușa unui salon lăturalnic unde se întâlnește cu un aghiotant strălucitor sub uniforma sa aurită.)</p>
                  <p>AGHIOTANTUL: Sărut mâna, verișoară; ești frumoasă în astă seară ca o zână! Vrei să jucăm cel întâi contradans împreună?</p>
                  <p>ROCHIA DE CREP: Nu se poate, verișorule, că-l joc cu domnul D.; însă dacă n-ai damă, du-te de poftește pe doamna cea cu rochie vișinie, care îți vroiește mult bine.</p>
                  <p rend="italic">(Se depărtează, râzând cu mulțumire)</p>
                  <p>AGHIOTANTUL <hi rend="italic">(posomorându-se)</hi>: Ce însemnează asta?...</p>
                  <p>Dnul D. joacă mai toate contradansurile cele dintâi cu verișoara!...</p>
                  <p>Nu-mi prea place, nu, nicidecum.</p>
                  <p rend="italic">(Se apropie de bărbatul verișoarei, tânăr smolit, foarte îngrijit de când s-a însurat, și care stă înfipt, ca o sentinelă, lângă ușa salonului pentru ca să poată urmări cu ochii toate pasurile nevestei sale.)</p>
                  <p>AGHIOTANTUL <hi rend="italic">(dându-i mâna)</hi>: Ce ai, vere, de stai așa pe gânduri? Ți s-au înecat corăbiile?</p>
                  <p>BĂRBATUL <hi rend="italic">(cu glas înădușit)</hi>: N-am nimică.</p>
                  <p>AGHIOTANTUL: Ba ai. Te vezi de pe față că-ți pare rău de ceva.</p>
                  <p>BĂRBATUL <hi rend="italic">(mirându-se)</hi>: Mie?... De ce să-mi pară rău?</p>
                  <p>AGHIOTANTUL <hi rend="italic">(în taină)</hi>: Pentru că verișoara joacă totdeauna cel întâi contradans cu D.</p>
                  <p>BĂRBATUL <hi rend="italic">(boldind ochii)</hi>: Ba că să zici!... N-am băgat de seamă pân-acum.</p>
                  <p>AGHIOTANTUL: Hmmm!... vere, nu-mi place, nu-mi place! dnul D. ...</p>
                  <p>BĂRBATUL <hi rend="italic">(ștergându-și fruntea)</hi>: Nu pot să-l sufăr; parcăi o muscă leșinată.</p>
                  <p>AGHIOTANTUL : Muscă, muscă; dar știe să bâzâiască frumos la urechile damelor. Ia seama, vere, ia seama bine.</p>
                  <p rend="italic">(Bărbatul, roș ca un bujor îmbobocit, își caută nevasta prin salon și, nezărind-o, se repede pe urma ei, în vreme ce aghiotantul se apropie de dama care poartă rochie de catifea vișinie.)</p>
                  <p>ROCHIA DE CATIFEA <hi rend="italic">(foarte grațioasă)</hi>: Unde-oi scrie că-ți mai aduci aminte de prietene și că te apropii de ele!</p>
                  <p>AGHIOTANTUL: Doamna mea, am avut totdeauna de mare plăcere a mă g[...]n compania d-tale, și dar...</p>
                  <p>ROCHIA DE CATIFEA <hi rend="italic">(iute)</hi>: Și dar, vii să mă poftești la cel dintâi contradans?... Primesc cu mare mulțumire. ''(Făcând loc pe canapea.) ''Pune-te lângă mine, că am să-ți vorbesc multe.</p>
                  <p>AGHIOTANTUL <hi rend="italic">(în parte)</hi>: Am pățit-o.</p>
                  <p rend="italic">(Se pune pe canapea, fără voie, și în vreme ce Rochia de catifea îi înșiră o mulțime de vorbe măgulitoare, el se posomorăște cu atât mai mult că zărește mai departe pe verișoara lui, care, ochindu-l cu coada ochiului, se face că ascultă cu multă plăcere complimentele ce-i adresează D. Lângă ușa salonului, bărbatul își mănâncă o mustață și aruncă asupra lui D. fulgerătoare căutături.)</p>
               </div>
               <div type="div3" rend="P26">
                  <head>SCENA II</head>
                  <p>
                     <hi rend="italic">N. B. Această scenă se petrece într-un salon mic, pe care francezii îl numesc</hi> boudoir<hi rend="italic">, alături cu salonul de joc. El este luminat prin două lămpi cu gazojen, care răspândesc o palidă lumină pe tapiseria bogată, pe mobilele elegante și pe etajerele pline de bronzuri artistice și de porțelane pețioase care împodobesc acel locaș misterios. Trei dame tinere s-au retras în el, urmărite fiind de un cortej de cavaleri admiratori ai frumuseții lor. Una din ele șade pe o canapea îmbrăcată cu stofă argintie; a doua s-a încuibat, ca o porumbiță delicată, într-un jilț elastic; a treia stă pe picioare lângă un clavir mic de Erhard, și degetele sale fragede se primblă pe tușele instrumentului, scoțând note armonioase și cercând melodia unei romanțe noi. Fiecare dintr-aceste trei grații este înconju­rată detineri eleganți ce flutură cu uimire împrejurul lor.</hi>
                  </p>
                  <p>DAMA DE PE CANAPEA: Frumoasă melodie!... Ce arie-i asta?</p>
                  <p>UN CAVALER SPÂN: Un solo din <hi rend="italic">Trovatore</hi>.</p>
                  <p>DAMA DE LA CLAVIR: Te înșeli, domnul meu, că-i o romanță nouă ce mi-a dedicat mie domnul X.</p>
                  <p>UN CAVALER BĂRBOS: Nu știam că X este compozitor de muzică... Pân-acum l-am cunoscut ca un mare amator de cai, și nu-mi închipuiesc ce relație poate fi între călărie și arta muzicală.</p>
                  <p>DAMA DE LA CLAVIR <hi rend="italic">(zâmbind)</hi>: Un om cu gust iubește tot ce e frumos, încântător și armonios; prin urmare, domnul X poate fi și bun călăreț, și muzic de talent, precum, de pildă, d-ta ești și dănțuitor desăvârșit și judecător cu știință.</p>
                  <p>CAVALERUL SPÂN <hi rend="italic">(încet către altul)</hi>: L-a lovit unde-l doare. Prietenul nostru cade la toate valțurile și nu știe să descurce două buchi la judecătorie.</p>
                  <p rend="italic">(Toți încep a râde încet. Cavalerul bărbos se posomorăște și iese din salon, sub cuvânt că are să poftească o damă la contradansul viitor.)</p>
                  <p>DAMA DE PE JILȚ: Oricum să fie, te fericesc, draga mea, că ai insuflat asemene plăcute compuneri unui tânăr ca dnul X.</p>
                  <p>Eu mărturisesc, fără sfială, că aș dori foarte mult să fiu geniul inspirator al unui compozitor sau al unui poet.</p>
                  <p>CAVALERII <hi rend="italic">(în cor)</hi>: Cuvintele dumnitale sunt în stare să ne prefacă pe toți în genii poetice și muzicale.</p>
                  <p>DAMA DE LA CLAVIR: Nu știu, eu am fost pricina inspirării dlui X, dar știu că romanța d-sale mi-a pricinuit o nespusă plăcere.</p>
                  <p>DAMA DE PE CANAPEA: De este așa, nu fi egoistă, și ne împărtășește și pe noi cu acea plăcere.</p>
                  <p>DAMA DE LA CLAVIR: Cum?</p>
                  <p>DAMA DE PE CANAPEA: Făcându-ne să auzim romanța. Cânt-o numai pentru noi, ca să vedem dacă poezia e vrednică de armonia cântecului:</p>
                  <p rend="italic">(Dama de lângă clavir, rugată de toți, primește, în sfârșit, și cântă următoarea romanță cu un glas limpede și duios:)</p>
                  <lg>
                     <l>Ce gândești, o! Margărită,</l>
                  </lg>
                  <lg>
                     <l>Când de visuri ești răpită</l>
                  </lg>
                  <lg>
                     <l>Într-al nopții miez senin,</l>
                  </lg>
                  <lg>
                     <l>Când din luna zâmbitoare</l>
                  </lg>
                  <lg>
                     <l>Vine-o rază călătoare</l>
                  </lg>
                  <lg>
                     <l>De se joacă pe-al tău sân?</l>
                  </lg>
                  <lg>
                     <l>Nu crezi tu, o! Margărită,</l>
                  </lg>
                  <lg>
                     <l>C-acea rază fericită</l>
                  </lg>
                  <lg>
                     <l>Este gingașul meu dor</l>
                  </lg>
                  <lg>
                     <l>Ce-i trimis din depărtare</l>
                  </lg>
                  <lg>
                     <l>Să-ți aducă-o sărutare</l>
                  </lg>
                  <lg>
                     <l>De la bietul călător?</l>
                  </lg>
                  <lg>
                     <l>Ș-atunci, dulce Margărită!</l>
                  </lg>
                  <lg>
                     <l>Nu te simți duios uimită</l>
                  </lg>
                  <lg>
                     <l>L-ale razei dezmierdări?</l>
                  </lg>
                  <lg>
                     <l>Și, cu-o șoaptă de iubire,</l>
                  </lg>
                  <lg>
                     <l>Nu trimiți a ta gândire</l>
                  </lg>
                  <lg>
                     <l>Să mă caute pe mări?</l>
                  </lg>
                  <lg>
                     <l>Mult frumoasă Margărită!</l>
                  </lg>
                  <lg>
                     <l>Barca mea e rătăcită</l>
                  </lg>
                  <lg>
                     <l>Pe al mării val turbat!</l>
                  </lg>
                  <lg>
                     <l>Glas de moarte-n aer trece,</l>
                  </lg>
                  <lg>
                     <l>Și de-al morții fior rece</l>
                  </lg>
                  <lg>
                     <l>Sufletu-mi e tulburat!</l>
                  </lg>
                  <lg>
                     <l>O! duioasă Margărită!</l>
                  </lg>
                  <lg>
                     <l>Dă-mi o lacrimă iubită</l>
                  </lg>
                  <lg>
                     <l>Într-acest minut amar,</l>
                  </lg>
                  <lg>
                     <l>Dorul meu în cer s-o suie,</l>
                  </lg>
                  <lg>
                     <l>Și, ferice, s-o depuie</l>
                  </lg>
                  <lg>
                     <l>Pe al Domnului altar!<note xml:id="ftn33" place="foot" n="33">Vezi <hi rend="italic">Ce gândești, o! Margărită!</hi> (Nota lui V. Alecsandri.)</note>
                     </l>
                  </lg>
                  <p>TOȚI <hi rend="italic">(încântați și bătând din palme)</hi>: Bravo! bravo! minunat!... Doamna mea, ai un glas de înger.</p>
                  <p rend="italic">(O sută de complimente zboară împrejurul damei de la clavir.)</p>
                  <p>DAMA DE PE JILȚ: Romanța e de minune; dar sunt foarte intrigată de a ști cine-i acea Margărită atât de frumoasă?</p>
                  <p>DAMA DE LA CLAVIR: Socotiți poate că e vreo persoană în ființă?... Vă înșelați. Domnul X e un original înamorat de o floare.</p>
                  <p>DAMELE <hi rend="italic">(apropiindu-se iute de clavir)</hi>: De o floare?</p>
                  <p>DAMA DE LA CLAVIR: Dar domnul X mi-a mărturisit chiar însuși că într-o zi de primăvară, fiind la vânat și adormind sub un copac, a avut un vis foarte poetic... I s-a părut că se găsește într-un câmp acoperit cu flori de margărite și că a văzut deodată pe una din acele flori crescând și prefăcându-se într-o ființă albă, grațioasă și încântătoare; o minune cerească, o închipuire fără seamăn pe lume! Acea floare însuflețită se apropia de dânsul, se pleca zâmbind asupra lui; îi zise câteva cuvinte misterioase, și apoi se făcu nevăzută în seninul albastru al cerului. De atunci X este înamorat de acea drăgălașă arătare a visului său, și o slăvește ca pe un înger, și pentru dragostea ei s-a dedat poeziei și armoniei, pentru ca să o cânte în versuri și în note.</p>
                  <p>DAMA DE PE JILȚ <hi rend="italic">(zâmbind)</hi>: <hi rend="italic">Si non e vero e ben trovato</hi>, zic italienii. Dar oricum să fie... primește, draga mea, mulțumirile noastre pentru plăcerea ce ne-ai pricinuit prin cântecul Mar<hi rend="italic">găritei</hi>.</p>
                  <p>DAMA DE LA CLAVIR <hi rend="italic">(zărind pe X lângă ușă)</hi>: Complimentele d-voastră se cuvin mai cu drept autorului. Domnule X, vină de culege laurii ce meritezi.</p>
                  <p>DOMNUL X <hi rend="italic">(intrând)</hi>: Cel mai prețios laur pentru mine este că am avut norocire de a fi cântat de d-ta și ascultat de prietenele d-tale.</p>
                  <p>DAMA DE PE JILȚ: Domnule X, vrei să-mi dai voie de a-ți face o rugăminte?</p>
                  <p>DOMNUL X <hi rend="italic">(închinându-se)</hi>: Orice rugăminte din partea d-tale oi socoti-o ca o poruncă, doamna mea.</p>
                  <p>DAMA DE PE JILȚ: Însă îmi făgăduiești că nu mă-i refuza?</p>
                  <p>DOMNUL X: Făgăduiesc tot ce-i vroi.</p>
                  <p>DAMA DE PE JILȚ: De este așa, apoi te rog, atât din partea mea cât și din partea prietenelor mele, ca să ne cânți d-ta însuți una din melodiile d-tale.</p>
                  <p>DOMNUL X <hi rend="italic">(râzând)</hi>: Foarte bucuros; însă mi se pare că aici suntem la bal, iar nu la concert.</p>
                  <p>DAMELE: Ba suntem la petrecere, și petrecem cum ne place.</p>
                  <p>Nici o lege nu ne silește a ne desfăta numai cu dansul.</p>
                  <p>DOMNUL X: Fie precum doriți. Numai vă rog să nu râdeți prea tare de glasul meu.</p>
                  <p>DAMELE: Fii liniștit; vom râde cât se poate de încetișor.</p>
                  <p rend="italic">(Domnul X se pune la clavir, face câteva acorduri armonioase, și apoi cântă următoarele versuri, pe o melodie plină de lacrimi:)</p>
                  <lg>
                     <l>Adio... ah! niciodată</l>
                  </lg>
                  <lg>
                     <l>N-am crezut că pe pământ</l>
                  </lg>
                  <lg>
                     <l>A mea inimă-ntristată</l>
                  </lg>
                  <lg>
                     <l>Va rosti acest cuvânt;</l>
                  </lg>
                  <lg>
                     <l>Dar tu însăți, tu pe care</l>
                  </lg>
                  <lg>
                     <l>Te-aveam tainic Dumnezeu,</l>
                  </lg>
                  <lg>
                     <l>Ai voit, fără-ndurare,</l>
                  </lg>
                  <lg>
                     <l>Să jertfesc amorul meu!</l>
                  </lg>
                  <lg>
                     <l>Martor am în veșnicie</l>
                  </lg>
                  <lg>
                     <l>Dumnezeul tău slăvit,</l>
                  </lg>
                  <lg>
                     <l>Cu ce sfântă poezie,</l>
                  </lg>
                  <lg>
                     <l>Cât de mult eu te-am iubit!</l>
                  </lg>
                  <lg>
                     <l>Câte lacrimi de durere</l>
                  </lg>
                  <lg>
                     <l>Pentru tine am vărsat,</l>
                  </lg>
                  <lg>
                     <l>Și, lipsit de mângâiere,</l>
                  </lg>
                  <lg>
                     <l>Câte lacrimi ți-am iertat!</l>
                  </lg>
                  <lg>
                     <l>Ani întregi am fost departe</l>
                  </lg>
                  <lg>
                     <l>De al țării dulce sân,</l>
                  </lg>
                  <lg>
                     <l>Numai ca să ai tu parte</l>
                  </lg>
                  <lg>
                     <l>De un trai plăcut și lin.</l>
                  </lg>
                  <lg>
                     <l>Ani întregi, ascuns în mine,</l>
                  </lg>
                  <lg>
                     <l>Plâns-a gingașul meu dor,</l>
                  </lg>
                  <lg>
                     <l>Fără-a cere de la tine</l>
                  </lg>
                  <lg>
                     <l>Nici o jertfă de amor!</l>
                  </lg>
                  <lg>
                     <l>N-am dorit eu altă-n lume</l>
                  </lg>
                  <lg>
                     <l>Decât, până ce-oi muri,</l>
                  </lg>
                  <lg>
                     <l>Să mă-nchin la al tău nume,</l>
                  </lg>
                  <lg>
                     <l>Să mă lași a te iubi.</l>
                  </lg>
                  <lg>
                     <l>Ah! din raiul nălucirii</l>
                  </lg>
                  <lg>
                     <l>Pentru ce m-ai deșteptat?</l>
                  </lg>
                  <lg>
                     <l>Din locașul fericirii</l>
                  </lg>
                  <lg>
                     <l>Pentru ce m-ai alungat?</l>
                  </lg>
                  <lg>
                     <l>Adio! rămâi ferice!</l>
                  </lg>
                  <lg>
                     <l>Șterge din inima ta</l>
                  </lg>
                  <lg>
                     <l>Pe cel ce adio-ți zice,</l>
                  </lg>
                  <lg>
                     <l>Deși-n veci nu te-a uita!</l>
                  </lg>
                  <lg>
                     <l>Te-am iubit cu dor fierbinte,</l>
                  </lg>
                  <lg>
                     <l>Ș-astfel te iubesc... că vreu</l>
                  </lg>
                  <lg>
                     <l>Să văd stins din a ta minte</l>
                  </lg>
                  <lg>
                     <l>Întreg suvenirul meu!<note xml:id="ftn34" place="foot" n="34">Vezi <hi rend="italic">Adio</hi>. (Nota lui V. Alecsandri.)</note>
                     </l>
                  </lg>
                  <p rend="italic">(Cântecul e întrerurpt prin năvălirea în salon a mai multor cavaleri ce vin să poftească damele la contradans. )</p>
                  <p>UNUL DIN CAVALERI: Știți ce s-a întâmplat mai dinioarea?</p>
                  <p>TOȚI: Ce?</p>
                  <p>CAVALERUL <hi rend="italic">(în taină)</hi>: Să rămâie între noi... Domnul D. grăia cu Rochia de crep și îi zicea vorbe foarte plăcute, judecând după zâmbetul grațios cu care acele vorbe erau primite, când deodată Aghiotantul, ce sta lângă Rochia de catifea, se apropie de bărbatul Rochiei de crep, ce era ocupat a-și mânca cealaltă jumătate de mustață, și-i zise cu un ton tragic:</p>
                  <p>Deșteaptă-te, sărmane! și lasă cea mustață,Căci soarta îți atârnă de la un fir de ață!</p>
                  <p>Bărbatul tres[...]nspăimântat și întrebă ce este? Aghiotantul îi arătă pe domnul D care tocmai atunci se plecase la urechea Rochiei de crep pentru ca să-i spuie... că salonul e foarte bine ceruit! La această privire Bărbatul se face Dunăre, își smulge trei peri din mustața ce-i rămânea, se repede, lunecă și se arată ca o fantasmă între femeia lui și domnul D.</p>
                  <p>— Domnule! îi zice el cu un glas răgușit de mânie, femeia mea nu-i surdă; n-ai nevoie să-i vorbești la ureche.</p>
                  <p>— Nu te înțeleg, domnul meu, îi răspunde D. cu mirare.</p>
                  <p>— Te credeam mai priceput, adăugă bărbatul cu un aer râzător.</p>
                  <p>— Pricep, în adevăr, că îmi cauți pricină, dar nu-mi pot închipui pentru ce?</p>
                  <p>— Pentru ce?... Du-te de întreabă pe vărul meu, <hi rend="italic">Aghiotantul</hi>, el e însărcinat să-ți dea toate tălmăcirile ce vei vroi.</p>
                  <p>— Foarte bine! răspunde D. și, închinându-se la <hi rend="italic">Rochia de crep</hi>, care sta îngălbenită și speriată de această scenă, se apropie de</p>
                  <p>
                     <hi rend="italic">Aghiotant</hi> și, după o scurtă convorbire cu dânsul, îi zice: Mâine dimineață secondanții mei se vor înțelege cu d-ta despre locul întâlnirii mele cu vărul d-tale și despre condițiile duelului.</p>
                  <p>DAMELE: Iar un duel? Ce nebunie!</p>
                  <p>CAVALERUL SPÂN: Așa suntem noi! când iubim ne facem lei!</p>
                  <p>O DAMĂ <hi rend="italic">(încet către alta)</hi>: Leu spân încă n-am văzut.</p>
                  <p>''(Intră cu toții veseli în salonul de joc și, în curând, plăcerea dansului îi face să uite și duelul domnului D. cu bărbatul <hi rend="italic">Rochiei de crep</hi>, și romațele domnului X.)''</p>
               </div>
               <div type="div3" rend="P26">
                  <head>SCENA III</head>
                  <p rend="justify">Înaintea contradansului (Două dame tinere și destul de grațioase, pentru ca să aibă dreptul de a se juca cu arma plăcută a cochetăriei, se primblă prin sală răspândind împrejurul lor și mai ales în direcția orhestrului, ude se află doi cavaleri ce le admiră, un amestec încântător de zâmbete pline de farmec și de ochiri pline de o gingașă expresie. Una din ele poartă pe cap un diadem strălucitor, cealaltă o ghirlandă de flori.)</p>
                  <p>DAMA CU DIADEM: Cu cine joci contradansul?</p>
                  <p>DAMA CU GHIRLANDĂ: Nu-mi aduc bine aminte... Mi se pare că cu domnul C. Dar d-ta?</p>
                  <p>DAMA CU DIADEM: De nu mă înșel, cred că m-a poftit dl V.DAMA CU GHIRLANDĂ <hi rend="italic">(zâmbind)</hi>: Un cavaler foarte plăcut!</p>
                  <p>DAMA CU DIADEM: Cu adevărat, și seamănă a fi bun prietin cu dl C. Amândoi sunt nedespărțiți, ca Orest și Pilad.</p>
                  <p>DAMA CU GHIRLANDĂ: Orest și Pilad în frace. Dar unde-s oare? Nu-i văd.</p>
                  <p>DAMA CU DIADEM: Iată-i lângă orhestru. Se vede că au multe taine de spus împreună, că își vorbesc tot la ureche.</p>
                  <p>DAMA CU GHIRLANDĂ <hi rend="italic">(râzând)</hi>: Or fi făcând planul luării Sevastopolului.</p>
                  <p rend="italic">(Se duc amândouă, râzând, și se pun pe o canapea. În vremea aceasta domnii V. și C. fac următoarea convenție între ei.)</p>
                  <p>DOMNUL V.: Mărturisește că dama cea cu diadem e chiar regina balului.</p>
                  <p>DOMNUL C.: În privirea diademului, poate, dar în privirea frumuseții, nu. Pentru mine, prietena sa îmi place de o mie de ori mai mult.</p>
                  <p>DOMNUL V.: Cum se poate!... Tu, care ești om de gust, să preferezi pe dama cea cu ghirlandă, când cealaltă are o înfățișare atât de grațioasă, atât de nobilă, atât de răpitoare, atât de...</p>
                  <p>DOMNUL C.: Și celelalte. Zi că-ți e dragă, să te cred.</p>
                  <p>DOMNUL V.: Nu știu de mi-e dragă, dar știu că aș face toate jertfele din lume pentru o singură zâmbire a ei.</p>
                  <p>DOMNUL C.: Știi una?</p>
                  <p>DOMNUL V.: Spune.</p>
                  <p>DOMNUL C.: Îți sunt prieten și vreau să te slujesc. Joc contradansul viitor cu îngerul tău slăvit și îți făgăduiesc să-i vorbesc numai de tine și de iubirea ta, în toată vremea dansului.</p>
                  <p>DOMNUL V.: <hi rend="italic">(strângând mâna prietenului său)</hi>: De-i putea s-o interesezi la soarta mea, să știi că toată viața...</p>
                  <p>DOMNUL C. <hi rend="italic">(curmându-i vorba)</hi>: Toată viața ta mi-i fi recunoscător?... Foarte-ți mulțumesc. Vreau mai bine să fiu plătit îndată.</p>
                  <p>DOMNUL V.: Cum?</p>
                  <p>DOMNUL C.: Slujba ce ți-oi face ca avocat pe lângă luceafărul inimii tale, să mi-o faci tu însuți pe lângă dama cea cu ghirlandă.</p>
                  <p>DOMNUL V.: Să-i vorbesc în favorul tău?... Bucuros, mai ales că joc cu ea contradansul.</p>
                  <p>DOMNUL C.: Minunat!... Facem vis-ŕ-vis împreună?</p>
                  <p>DOMNUL V.: Se înțelege; dar ascultă-mă: eu îți făgăduiesc să fiu cât se poate de elocvent pentru interesurile tale. Caută de mă slujește și tu cumsecade.</p>
                  <p>DOMNUL C.: Lasă pe mine. Am să întrebuințez toate figurile retoricii câte le-am învățat la școală și câte mi-a inspira geniul prietiniei. Contradansul se începe. Aleargă de-ți ia dama și-i spune că ai un prieten care ar fi murit de mult după dânsa, dacă n-ar dori să trăiască o veșnicie întreagă numai pentru dânsa.</p>
                  <p rend="italic">(Orhestra dă semnalul contradansului, cavalerii se reped de-și iau damele, perechile se așează vis-ŕ-vis, domnul V. a luat pe dama cu ghirlandă și s-a pus în față cu prietenul său, care este cavalerul damei cu diadem.)</p>
                  <p>În vremea contradansului</p>
                  <p>DOMNUL V.: Știți, doamna mea, ce observări am făcut cu prietenul meu C. de când am intrat în bal?</p>
                  <p>DAMA CU GHIRLANDĂ <hi rend="italic">(zâmbind)</hi>: Negreșit iar vro luare în râs, după obicei.</p>
                  <p>DOMNUL V. <hi rend="italic">(serios)</hi>: Mă iertați... Am observat că uneori o simplă ghirlandă de flori plătește mai mult decât un diadem de brilianturi.</p>
                  <p>DAMA CU GHIRLANDĂ: Când, de pildă?</p>
                  <p>DOMNUL V.: Când încunună o frunte grațioasă ca a d-tale.</p>
                  <p>DAMA CU GHIRLANDĂ <hi rend="italic">(râzând)</hi>: Și cine a făcut această discoperire nouă? d-ta sau prietenul d-tale?</p>
                  <p>DOMNUL V.: Eu... prietenul meu are ochi pentru ca să nu vadă. El e bun tânăr, dar are un defect moral din cele mai triste!</p>
                  <p>DAMA CU GHIRLANDĂ: Care?</p>
                  <p>DOMNUL V. <hi rend="italic">(în taină)</hi>: E făr' de inimă!... Și cu toate aceste el nu încetează de a juca o comedie sentimentală cu damele, tot acea comedie și iar aceea, de când îl știu. Dintâi el cearcă a trage mila persoanelor, prin destăinuirea ce face de nenorocirile sale căsătorești, zicând că a fost amar înșelat în alegerea soției sale, căci, departe de a răspunde la dorințele sufletului său, ea îi întunecă viața prin o gelozie neîncetată... etc., etc. După ce a izbutit prin această tactică a insufla compătimire persoanei care îl ascultă, apoi caută a câștiga încrederea ei sub titlu de prieten și, în sfârșit, îi declarează într-o zi că prietenia lui s-a prefăcut într-un amor înflăcărat.</p>
                  <p>DAMA CU GHIRLANDĂ <hi rend="italic">(roșindu-se)</hi>: Carevrasăzică, prietenul d-tale e un ipocrit?</p>
                  <p>DOMNUL V. <hi rend="italic">(încet și foarte serios)</hi>: Foarte primejdios! Un om de acei ce am putea numi franțuzește: <hi rend="italic">un Tartuffe de boudoir</hi>.</p>
                  <p>DAMA CU GHIRLANDĂ: Bine, domnul meu, dacă cunoști că domnul C. este astfel, cum de te găsești într-o legătură de prietenie atât de strânsă cu el? Contactul unui asemene ipocrit ar putea înrâuri chiar și asupra caracterului d-tale.</p>
                  <p>DOMNUL V. <hi rend="italic">(foarte sentimental)</hi>: Eu, doamna mea, am o inimă de acele care rămân veșnic curate, și când ai vroi să cobori ochii în sânul ei, ai vedea...</p>
                  <p rend="italic">(Figura contradansului îl silește să-și taie fraza și să se depărteze de dama lui, care stă pe gânduri, aruncând asupra lui C. o căutătură tristă.) (În vreme ce V. așterne astfel de bine pe prietenul său în opinia damei cu ghirlandă, C. are convorbirea următoare cu dama lui:)</p>
                  <p>DAMA CU DIADEM: Pe cine avem de vis-ŕ-vis?</p>
                  <p>DOMNUL C.: Pe prietena dumitale cu V.</p>
                  <p>DAMA CU DIADEM: A!... îmi pare foarte bine. Cum o găsești? Așa că-i de tot grațioasă în astă seară?</p>
                  <p>DOMNUL C.: Cu adevărat, însă are o nenorocire.</p>
                  <p>DAMA CU DIADEM: O nenorocire?</p>
                  <p>DOMNUL C.: Dar; are o prietenă atât de frumoasă c[...]ntunecă, precum soarele întunecă stelele...</p>
                  <p>DAMA CU DIADEM <hi rend="italic">(râzând)</hi>: Și luna?</p>
                  <p>DOMNUL C. <hi rend="italic">(trist)</hi>: De ce ai cruzime de a râde, când departe de a vroi să-ți fac madrigaluri cu stele și cu luceferi, îți mărturisesc cele ce simt în inimă?</p>
                  <p>DAMA CU DIADEM: Domnule, trebuie să știi că cine merge la bal își lasă inima acasă mai întâi, pentru ca să nu o piardă. Un asemene giuvaier e de prisos aici. Fă mai bine ca prietenul d-tale; fii vesel și nu gândi la altă decât la plăcerile dansului.</p>
                  <p>DOMNUL C.: Prietenul meu e un om lipsit de orice simțire și poate să guste veselia balului, căci pentru dânsul nu-i nimic serios pe lume.</p>
                  <p>DAMA CU DIADEM <hi rend="italic">(intrigată)</hi>: Cât ești de mizantrop! îți calomniezi chiar prietenii!</p>
                  <p>DOMNUL C.: Eu?... ferească Dumnezeu! Îl iubesc pe V. ca pe un frate, dar nu pot tăgădui adevărul. V. considerează viața ca o călătorie din care caută să tragă tot soiul de plăceri, din treacăt.</p>
                  <p>Pentru dânsul femeile sunt ca niște flori bune de cules, de mirosit și de părăsit. Amorul îl socoate ca o fantezie drăgălașă; într-un cuvânt, V. este cel mai nevinovat nestatornic din lume, și îl iubesc cu atât mai mult, cu cât îmi seamănă mai puțin.</p>
                  <p>DAMA CU DIADEM <hi rend="italic">(pe gânduri)</hi>: Cine-ar crede că fiind așa de tânăr...</p>
                  <p>DOMNUL C.: Tocmai pentru că-i tânăr el nu știe a prețui valoarea simțirilor puternice, care fac fericirea sau nefericirea vieții, când eu, dimpotrivă, găsesc că cel mai...</p>
                  <p rend="italic">(Figura contradansului îl silește să înghită urma frazei.)</p>
                  <p>După contradans</p>
                  <p>DOMNUL V. <hi rend="italic">(venind iute lângă C.)</hi>: Ei! vorbit-ai în favorul meu?</p>
                  <p>DOMNUL C. (strângându-l de mână): Am făcut de tine un portret încântător; dar tu?</p>
                  <p>DOMNUL V.: Te-am așternut cumsecade.</p>
                  <p>DOMNUL C.: Și ce socoți?</p>
                  <p>DOMNUL V. <hi rend="italic">(în taină)</hi>: Socot că în curând ai să fii iubit; dar eu?</p>
                  <p>DOMNUL C.: Și tu, adorat.</p>
                  <p>AMÂNDOI <hi rend="italic">(veseli)</hi>: Vivat!... (Își dau brațul și se primblă prin sală cu pas triumfător, aruncând asupra damelor căutături ucigătoare.)</p>
                  <p>DAMELE (pe canapea, țin următoarea conversație):</p>
                  <p>— Crezi tu, draga mea, că prietenia există între bărbați?</p>
                  <p>— Nicidecum. Un prieten este dușmanul cel mai de aproape.</p>
                  <p>— D-apoi ce zici de Orest și Pilad din antichitate?</p>
                  <p>— Pâră veche, soro!... fabulă... mitologie...</p>
                  <p rend="italic">(Încep a râde și își istorisesc convorbirea lor cu V. și C.)</p>
                  <p>AMÂNDOUĂ <hi rend="italic">(cu un aer râzător)</hi>: Ce prieteni de comedie!</p>
               </div>
               <div type="div3" rend="P26">
                  <head>SCENA IV</head>
                  <p rend="justify">(Toți cavalerii din scenele precedente, împreună cu alții, adunați într-un salon destinat pentru fumători; unii își fac țigarete împrejurul unei mese, pe care se găsește un vas frumos de bronz plin de tutun turcesc; alții stau lungiți pe divanuri și urmează cu ochii fumul albăstriu ce se ridică în văzduh.)</p>
                  <p>DOMNUL V.: Frumos și strălucit e balul din astă seară!</p>
                  <p>Toaletele damelor sunt de minune, și se deosebesc atât prin eleganța cât și prin luxul lor.</p>
                  <p>DOMNUL C.: Cred și eu dacă-s aduse din cele mai cunoscute magazii de la Paris.</p>
                  <p>AGHIOTANTUL: Așa este, însă trebuie să mărturisim că damele noastre au un gust mai deosebit pentru toaletă, și că nicăieri nu ai putea găsi o adunare de femei elegante și frumoase totodată, ca în salonurile Iașului.</p>
                  <p>DOMNUL C.: Dar de cavaleri ce zici?</p>
                  <p>DOMNUL V.: Noi?... Fracurile și legăturile albe de gât ce purtăm ne fac a semăna cu cioclii din Paris.</p>
                  <p>UN BOIER CU ANTERIU: Nu știu cum or fi acei ciocli, pentru că m-a ferit Dumnezeu de a merge peste hotar de când trăiesc, dar, curat să vă spun, nu vă șade frumos nici de frică în hainele astea strâmte și sucite. Parcă sunteți niște ahtori nemți.</p>
                  <p rend="italic">(Râde cu hohot.)</p>
                  <p>DOMNUL V.: Bine zice boieriul. Când, dimpotrivă, priviți, mă rog, la d-lui, ce mândru îl prinde anteriul în care se împiedică și giubeaua asta în care se coace de atâți amar de ani și tot încă nu-i copt!</p>
                  <p>BOIERUL: Ce face? Poate blana mea nu-i frumoasă? Ce râdeți, mă rog, ce râdeți?</p>
                  <p>DOMNUL P.: Râdem pentru că ți-e blana de râs.</p>
                  <p rend="italic">(Toți râd cu veselie. Boierul supărat iese.)</p>
                  <p>UN TÂNĂR JURNALIST <hi rend="italic">(intră repede)</hi>: Domnilor, ați auzit vestea cea nouă?</p>
                  <p>TOȚI: Ce veste?</p>
                  <p>JURNALISTUL: Francezii și englezii au debarcat la Crâm.</p>
                  <p>TOȚI <hi rend="italic">(se scoală cu entuziasm)</hi>: Au debarcat!</p>
                  <p>UN FOST MINISTRU <hi rend="italic">(decorat cu Vladimir)</hi>: Ha, ha, ha.</p>
                  <p>Cum au debarcat, nu știu, dar îi jelesc de s-or întâlni cu rușii.</p>
                  <p>JURNALISTUL: Și pentru ce îi jelești, boierule?</p>
                  <p>FOSTUL MINISTRU: Pentru că Mencicof are să mi-i dea de-a rostogolul în Marea.</p>
                  <p>JURNALISTUL: Asta ți-e grija? Apoi liniștește-te, boierule, pentru că armiile aliate au și avut o lovire cu armia rusească.</p>
                  <p>FOSTUL MINISTRU: Unde?</p>
                  <p>JURNALISTUL: La Alma.</p>
                  <p>FOSTUL MINISTRU <hi rend="italic">(cu sarcasm)</hi>: Și câți anglo-francezi au mai rămas în Crâm?</p>
                  <p>JURNALISTUL <hi rend="italic">(scoțând o gazetă)</hi>: Ascultă. <hi rend="italic">(citește)</hi> “Astăzi, 10 septembrie, armiile aliate au câștigat cea întâi biruință asupra dușmanului, silindu-l, după o luptă crâncenă de câteva ceasuri, a părăsi pozițiile întărite ce ocupa pe înălțimile de la Alma. Generalul Mencicof a fost nevoit a să retrage în grabă spre Sevastopol cu toate puterile sale, deși aceste erau mult mai numeroase decât ale noastre!”</p>
                  <p>TOȚI: Ura! să trăiasca Franța și Englitera!</p>
                  <p>JURNALISTUL: Ce mai zici acum, boierule?</p>
                  <p>FOSTUL MINISTRU <hi rend="italic">(tulburat)</hi>: Nu se poate una ca asta...</p>
                  <p>Minciuni de jurnalist! <hi rend="italic">(Iese.)</hi>
                  </p>
                  <p>JURNALISTUL <hi rend="italic">(râzând)</hi>: Mergi de-ți pune lipitori ca să nu-ți vie damla.</p>
                  <p>AGHIOTANTUL <hi rend="italic">(cu lacrimi în ochi)</hi>: Francezii și englezii își varsă sângele pentru popoarele Imperiului Otoman! pentru scăparea noastră, fraților! pentru viitorul României! și nici un român nu aleargă să ia rând printre vitejii eroi ai Occidentului!</p>
                  <p>Când mă gândesc că țările noastre sunt una din pricinile acestui război și că ele sunt cu brațele legate, că nu pot să le ridice spre apărarea lor... mi se umplu ochii de lacrimi și sufletul de amar!</p>
                  <p>BĂRBATUL: Ei! vere... nu mă face... că plâng și eu... na...</p>
                  <p rend="italic">(Scâncirile bărbatului nasc un râs nebunesc.)</p>
                  <p>DOMNUL V.: Să lăsăm politica, domnilor, că dumnealui e în stare să se bocească în mijlocul balului. — Iată prietenul nostru X., veșnicul călător! Haideți mai bine să-l rugăm ca să ne spuie vro anecdotă din călătoriile lui.</p>
                  <p>DOMNUL X <hi rend="italic">(zâmbind)</hi>: Dacă mi-ți face o țigaretă, voi istorisi înecarea vaporului Seceni pe Dunăre.</p>
                  <p>TOȚI <hi rend="italic">(făcând țigarete)</hi>: Bucuros, bucuros.</p>
                  <p>DOMNUL X: Și eu iar bucuros. Iată că încep, dar să nu mă întrerumpeți, după cum vă e obiceiul. Poftim pe divanuri și ascultați:</p>
                  <p>În noaptea de la 9 noiembrie 1851, vaporul Seceni al companiei Loyd se cobora repede pe Dun[...]ntre Giurgiu și Brăila.</p>
                  <p>Deși nu este voie a călători pe acest fluviu după ce înnoptează, deși nu era lună, nici stele, căpitanul însă dase poruncă să urmeze drumul, căci avea toată încrederea în dibăcia cârmaciului, care era român.</p>
                  <p>Luneca deci vaporul între malurile Țărilor Românești și Sârbești, ca un balaur de noapte, tulburând fața Dunării sub loviturile lui și lăsând în urmă-i o lungă coloană de fum negru și de scântei.</p>
                  <p>Frigul și umezeala nopții goniseră toți călătorii de pe pod și, prin urmare, ambele saloane de rândurile I și II, precum și cabinele, erau ticsite de tot soiul de neamuri: români, italieni, englezi, francezi, turci, sârbi, greci, jidovi, ba încă și un principe indian, nababul Ecbalod-Daula-Dod cu care plecasem odată din Paris. Unii din ei jucau cărți, alții citeau, alții scriau, iar cei mai mulți grăiau în deosebitele lor limbi, prefăcând astfel vaporul într-un adevărat turn de Babel! De pildă: împrejurul unei mese rotunde din salonul I, eu mă găseam în adunare cu un turc, un italian și cu prințul indian, și vorbeam între noi în chipul următor:</p>
                  <p>Nababul, vroind să aibă ceva lămuriri asupra drumului pe uscat de la Galați la Constantinopol, adresa întrebările sale în limba arăpească italianului care îi slujea de dragoman.</p>
                  <p>Italianul mi le tălmăcea mie în limba franceză.</p>
                  <p>Eu le repetam grecului în limba elină-apla.</p>
                  <p>Grecul le spunea turcului în limba otomană.</p>
                  <p>Și pe urmă răspunsurile turcului treceau iar înapoi pe la grec, pe la mine, și pe la italian, până la urechile indianului, care da din cap spre semn de mulțumire.</p>
                  <p>Această harhalaie limbistică ținu până despre miezul nopții, când începu somnul a amorți glasurile, a micșora ochii și a produce un căscat obștesc, care făcu de mai multe ori jurul salonului.</p>
                  <p>Atunci, câte unul, câte unul toți se lungiră pe laițe, pe scaune și pe mese; candela se stinse ca nealtădată și în sânul întunericului se ridica o horăitură uriașă, alcătuită de deosebite horăituri botezate și nebotezate. Salonul răsuna ca zece ogeaguri aprinse și ca zece mori hârbuite!</p>
                  <p>Pas de dormi, dacă poți, în mijlocul unei asemene armonii!</p>
                  <p>Cât pentru mine, după ce am făcut toate chipurile ca să adorm, după ce m-am întors multă vreme când pe o coastă, când pe alta, după ce am cercat să număr până la o mie, în zadar!... mi-am aprins țigareta și m-am pus să ghicesc naționalitățile deosebitelor horăiri care-mi da o serenadă atât de melodioasă. Studie nouă, interesantă, și pe care sfătuiesc să o facă toți acei călători nenorociți ce sunt osândiți de împrejurări a petrece nopți întregi de nesomn.</p>
                  <p>Așa, la picioarele mele suspina o horăire muzicală care semăna cu o gamă de la do și până la mi, și care câteodată părea că o să înceapă o arie din <hi rend="italic">Bărbierul de Sivilia</hi>, dar acel început înșelător se sfârșea îndată cu o notă jalnică din <hi rend="italic">Lucia</hi>. Cine putea fi acel horăitor-diletante? Negreșit un italian! Și, în adevăr, era un tânăr care mergea la București. [...]</p>
                  <p>Lângă ușă șuiera un horăit ascuțit și subțire ca siriitul unui șarpe, și, cu toate aceste, insufla un soi de miloasă compătimire.</p>
                  <p>El te înfiora și totodată îți fura luarea-aminte; te ademenea și totodată îți zbârcea nevrele. Omul ce horăia astfel trebuia să fie primejdios; o lighioaie cu două fețe, cu buze dulci și cu dinți înveninați, cu ochi blânzi și cu inimă pestriță! Ce putea fi acel necunoscut?... patriot de drumul mare sau spion? Care era naționalitatea lui, meseria lui?...</p>
                  <p>Deodată, pe la două după miezul nopții, toți călătorii se treziră speriați, într-un vuiet grozav și o grozavă zgâlțâire a vaporului! Laițele, mesele, scaunele se răsturnară jos cu acei ce dormeau pe dânsele, și soba se dărâmă ca de cutremur. Întunericul era cumplit! cumplită și spaima tuturor, c[...]n vălmășagul acela, deodată se ridicară vro douăzeci de răcnete înfricoșate care ziceau în deosebite limbi:</p>
                  <lg>
                     <l>Suntem pierduți</l>
                  </lg>
                  <lg>
                     <l>Nous sommes perdus!</l>
                  </lg>
                  <lg>
                     <l>Siamo pierduti!</l>
                  </lg>
                  <lg>
                     <l>Kirie eleison!</l>
                  </lg>
                  <lg>
                     <l>Jesus Maria und Iosef!</l>
                  </lg>
                  <lg>
                     <l>Allah! Allah!</l>
                  </lg>
                  <lg>
                     <l>Aman! Aman!</l>
                  </lg>
                  <lg>
                     <l>Aivei! ghevalt! Vei! Vei!</l>
                  </lg>
                  <lg>
                     <l>etc.etc.etc.</l>
                  </lg>
                  <p rend="justify">Dincolo de salonul nostru, peste tindă, cabina damelor răsuna de țipete ascuțite, de istericale, de plânsete, de bocete care dau fiori!</p>
                  <p>Ce se întâmplase? Nime nu o putea spune, dar toți strigau delaolaltă că ne-am înecat, și, strigând, toți se repezeau spre ușă, împiedecându-se de mobilele răsturnate și dând chiorâș unii peste alții. Mulți cădeau prin întuneric și se sculau încă mai speriați! În sfârșit, după o luptă desperată la ușă, izbutirăm a ne urca pe pod.</p>
                  <p>Vaporul nostru era oprit în mijlocul Dunării, ca o fiară rănită, iar în zarea nopții se vedea mai departe o matahală neagră ce fugea în susul apei. Cârmaciul ne spuse că era un alt vapor care, după ce căzuse orbește peste al nostru și ni-l fărâmase, se depărta acum de noi fără a ne da cel mai mic ajutor. În vremea asta, un marinar, venind de la provă, trecu repede pe lângă noi, zicând cârmaciului: <hi rend="italic">mor oamenii noștri!</hi>... și, sărind într-o barcă mică, se îndreptă către capătul de înainte al vaporului.</p>
                  <p>Neînțelegând încă nimică din câte auzeam, mă dusei prin întuneric spre locurile al 2-lea, unde răsunau glasuri de femei speriate. Lângă mașina vaporului zării un om lungit pe pod și văitându-se că-i rănit de moarte la cap și la picioare. Mai înainte, mă întâlnii cu pasagerii din salonul II, care fugeau strigând că se umple vaporul de apă și că salonul lor e înecat. Cu toate aceste, mă coborâi înlăuntru, și tabloul ce mi se înfățișă mă făcu să uit că pășeam prin apă. Trei oameni înarmați cu topoare cercau să dărâme peretele din fund, care despărțea salonul de cabina marinarilor, pentru ca să scape doi tovarăși ai lor, prinși și zdrobiți între fiarele acelei cabine prin ciocnirea vapoarelor. În acea groaznică lovitură tot capătul de dinainte al corăbiei noastre se frânsese, și doi din oamenii echipajului mureau acum turtiți și fărâmați în patul lor!... Gemetele lor slabe se auzeau dincolo de perete împreună cu bulbucitul apei care năvălea în cabină; iar oamenii de dincoace, din salon, loveau mereu cu topoarele. Cercare zadarnică! căci peretele era îmbrăcat cu table groase de fier.</p>
                  <p>Peste puțin nu se mai auzi glasul acelor nenorociți, ci numai un vuiet surd de valuri. Dunărea îi înecase pe amândoi!... Ieșii afară din salon, cu sufletul înfiorat de jale și de groază!</p>
                  <p>Pe pod, căpitanul, frângându-și mâinile cu desperare, da porunci ca să debarce pasagerii pe mal, c[...]n vremea cât fusesem în salonul II, cârmaciul îndreptase vaporul spre țărmul Țării Românești, și Dunărea, luându-l la vale, îl lipise de uscat. Se aduse îndată luntrea între vas și mal; iar călătorii, aruncându-se grămadă în ea, săriră de pe dânsa pe pământ.</p>
                  <p>Acum era trei după miezul nopții. Vaporul era pustiu și aburii mașinii, ieșind cu putere pe țevia ogeagului, produceau un vuiet trist și îngrozitor. Se părea o dihanie uriașă ce și-ar fi dat duhul în valurile Dunării!</p>
                  <p>Toți tovarășii mei de călătorie se primblau pe mal, ca niște umbre rătăcite; eu, însă, văzându-mă lângă pământ, găsii de prisos a mă coborî din vapor și, pentru ca să scap din ochii căpitanului, mă vârâi în cabina principelui indian. Această cabină era pe pod, lângă roata care venea în partea Dunării. Acole, întinși pe divanuri cu dragomanul Nababului, începurăm a vorbi despre felurite înecări de vase pe mare, fără să avem idee de pericolul în care ne aflam. Vaporul se răsturna pe nesimțite în Dunăre, și noi nu știam nimică!</p>
                  <p>Apa care năvălise în salon și în magazia locurilor al 2-lea pleca vasul încet, și călătorii de pe mal priveau la el așteptând din minut în minut să-l vadă răsturnându-se cu totul. Prin urmare, Nababul, dragomanul și eu, prinși de valuri în cabină, ne-am fi înecat chiar la mal, întocmai ca oarecine!</p>
                  <p>Soarta însă nu vroi să pățim asemene rușine, c[...]n vreme ce Nabubul îmi istorisea, arăpește, o cruntă înecare pe marea Indiei, auzii, ca prin vis, un glas strigând: <hi rend="italic">Se răstoarnă vaporul</hi>! Într-o clipală sării, ieșii din cabină și alergai la marginea vaporului despre mal. Malul mi se păru mult mai jos decât înainte.</p>
                  <p>— Oameni buni! veniți de mă scoateți! strigai la marinari.</p>
                  <p>— Da' tot în corabie ești? îmi răspunde unul. Fugi degrabă că te îneci!</p>
                  <p>— Împingeți luntrea spre mine.</p>
                  <p>— Nu-ți trebuie luntre. Apucă înainte pe pod că-i găsi o punte de scânduri de pe vapor pe mal.</p>
                  <p>Mă întorsei degrabă la cabină ca să dau de știre tovarășilor mei să fugă, și, găsind puntea cea de scânduri, ieșirăm tustrei pe uscat în mirarea tuturor. Țărmul pe care ne aflam era mlăștinos și coperit de stuh în întindere de mai multe poște; pustietatea domnea în toate orizonturile, iar malul unde debarcasem înfățișa un tablou vrednic de zugrăvit. La para unui foc aprins, lângă apă, se zărea de-o parte vaporul cufundat pe jumătate și răsturnat într-o coastă; iar de altă parte lumina se răsfrângea pe deosebitele grupe de călători și pe feluritele lucruri scăpate din vasul înecat; funii, pânze, fierării, saltele, perine, saci de drum, lăzi, farfurii stricate, sticle sfărâmate, găini și curcani legați de picioare etc., toate azvârlite unele peste altele. Mai la deal, pe un pat de stuh, vro șase dame stau culcate în mantelele lor și tremurau de frig; alături câțiva din pasageri se căinau împreună despre pierderea mărfii lor; alții, mai departe, se primblau fumând și glumind; alții cătau să mângâie pe unul din marinari care plângea pe frate-său înecat în cabină, și să dea ajutor nenorocitului ce fusese rănit la cap și la picioare în izbitura vapoarelor. Cei mai mulți însă se grămădiseră pe lângă foc și se lăudau că nu le-a fost frică nicidecum!</p>
                  <p>Frigul era mai cumplit și umezeala mai pătrunzătoare cu cât se apropiau zorile; iar noi, în nerăbdarea de a vedea ziua, țineam ochii țintiți asupra unei dungi albe ce se ivise la poalele cerului, peste Dunăre. Răsăritul soarelui era pentru mulți din noi un spectacol nou și îl doream ca o veste bună. Însuși cârmaciul îl aștepta cu vie dorință, căci el și începuse a cânta:</p>
                  <lg>
                     <l>Oliolio! soare rotund,</l>
                  </lg>
                  <lg>
                     <l>De-ai răsări mai curând!</l>
                  </lg>
                  <p rend="justify">Soarele se ivi îndată la glasul lui, răspândind un snop de raze aurite peste noi, iar noi îl primirăm ca pe un oaspe iubit, cu o lungă urare de bucurie. După el se arătară îndată printre stuh vro patru dorobanți de la pichetul megieșit și vro zece țărani români, care ne spuseră că ne găsim chiar în dreptul Călărașilor, și în lungă depărtare de orice sat. Această aflare ne desperă, căci toate proviziile noastre se înecaseră! A scăpa de apă și a muri pe uscat de foame era un lucru care nu ne venea la socoteală nicidecum.</p>
                  <p>Căpitanul, însă, care se îngrijea mai mult de lucruri decât de stomacuri, puse îndată oamenii ca să descarce vaporul și trimise o stafetă la Brăila ca să înștiințeze compania despre întâmplarea acestei nopți. În curând lucrurile noastre fură aduse pe mal.</p>
                  <p>Iată că pe luciul Dunării se ivi o ghimie cu pânzele umflate!</p>
                  <p>Ea ni se arătă ca corabia lui Noe în mijlocul potopului! Atunci, toți delaolaltă începurăm pe loc a striga în gura mare, a trage clopotul vaporului, a face semne, pentru ca să cerem ajutor.</p>
                  <p>Ghimia cârni spre mal, coborî pânzele, se opri puțin, ne luă pe vro câțiva pe dânsa, plecă din nou, căci avea vânt bun, și ne aduse pân-în seară la Brăila.</p>
                  <p>De acolo, a doua zi, mă dusei la Galați cu o căruță jidovească în două ceasuri, și de la Galați venii la Iași în patru zile, <hi rend="italic">cu cai de poștă și pe șosea!</hi>”</p>
                  <p>Astfel s-a întâmplat cu vaporul Seceni, care în două rânduri mai-nainte s-a stricat pe Dunăre, și care în sfârșit s-a pierdut în ființa mea, pentru ca să mă puie în nevoie de a istorisi înecarea lui de 27 ori pân-acum.</p>
                  <p rend="italic">(La sfârșitul acestei povestiri, intră stăpâna casei, și toți cavalerii se scoală în picioare, aruncând țigaretele.)</p>
                  <p>STĂPÂNA CASEI: Domnilor, domnilor, cotilionul se începe și damele se plâng că le-ați părăsit.</p>
                  <p>CAVALERII: Domnul X e pricina șederii noastre aici.</p>
                  <p>STĂPÂNA: Cum?</p>
                  <p>CAVALERII: Ne-a povestit înecarea sa în Dunăre.</p>
                  <p>STĂPÂNA: Așa, domnule X? d-ta îmi smomești cavalerii din bal? Am să te pedepsesc, ținându-te prizonier lângă mine până la sfârșitul balului. Dă-mi brațul.</p>
                  <p>DOMNUL X <hi rend="italic">(dând brațul)</hi>: Pedeapsa d-tale e cea mai dulce răsplătire pentru mine, doamna mea!...</p>
                  <p rend="italic">(Ies cu toții ca să se întoarcă în salonul balului.)</p>
                  <p>(<hi rend="italic">România literară</hi>, 1855)</p>
               </div>
            </div>
            <div type="div2" rend="P22">
               <head>Românii și poezia lor</head>
               <epigraph>Dlui A. Hurmuzaki, redactorul foaiei <hi rend="italic">Bucovina</hi>
               </epigraph>
               <div type="div3">
                  <head>I</head>
                  <p>În trecerea mea prin Bucovina, am petrecut cu tine câteva zile, de a căror plăcere îmi aduc ades aminte. Multe am vorbit noi atunci despre aceste frumoase părți ale Europei, care se numesc <hi rend="italic">Țările Românești</hi>, și despre poporul frumos ce locuiește în sânul lor. Aprinși amândoi de o nobilă exaltare, deși poate cam părtinitoare, am declarat într-o unire că patria noastră e cea mai drăgălașă țară din lume, și neamul românesc unul din neamurile cele mai înzestrate cu daruri sufletești!</p>
                  <p>Ce puternice simțiri se deșteptaseră atunci în noi, la dulcele și sfânt nume de patrie! Ce entuziasm măreț ne cuprinsese la falnicul nume de român! Cât eram de veseli; cât eram de fericiți atunci! Îți aduci și tu aminte?</p>
                  <p>În ceasurile acele de scumpă nălucire, munții noștri ni se păreau cei mai nalți și mai pitorești de pe fața pământului; văile noastre, cele mai îmbelșugate cu holde și cu flori; apele noastre, cele mai limpezi; cerul nostru, cel mai senin; frații noștri de la munte, cei mai voinici și copilele românce, cele mai frumoase la privit, cele mai drăgălașe la iubit decât toate zidirile lui Dumnezeu.</p>
                  <p>În ceasurile acele de patriotică pornire, oricare faptă istorică a strămoșilor creștea în închipuirea noastră cu proporții uriașe; oricare faptă vitejească a vreunui român din zilele noastre, fie măcar hoț de codru, ne insufla o tainică mândrie; orice se atingea, într-un cuvânt, de România: obiceiuri naționale, port național, dansuri naționale, cântece naționale... toate aprindeau în sufletele noastre o electrică scânteie și ne făcea să zicem cu fală:</p>
                  <lg>
                     <l>Sunt român! și tot român</l>
                     <l>Eu în veci vreau să rămân!</l>
                     <l>România să trăiască</l>
                     <l>Și-n veci steaua să-i lucească!</l>
                  </lg>
                  <p rend="justify">În ceasurile acele de sperări măgulitoare, presimțirile inimii noastre, pătrunzând veacurile, vesteau României un viitor măreț, și, prin negurile aurite ale acelui viitor, sufletul nostru întrevedea umbre de eroi români mișcându-se pe câmpul gloriei, precum odinioară Ștefan cel Mare și Mihai Viteazul. Zăream noi, ca printr-un vis, țările noastre ajunse iar[...]n vechea lor putere, și nația noastră ridicată iarăși printre cele mai însemnate nații ale lumii.</p>
                  <p>O! vis dulce! o! vis neprețuit! care tânăr, cu inimă adevărat românească, nu s-a înfrățit cu tine o dată măcar în viața lui? care tânăr nu te-a dezmierdat cu dragoste într-această epocă în care toate popoarele se deșteaptă la soarele civilizației și al libertății?!</p>
                  <p>O! vis poetic! o! vis mântuitor! arată-te ades în ochii românilor și le insuflă credința că tu te vei împlini. Spune-le că Dumnezeu le-a dat tot ce le trebuie pentru ca să se facă vrednici de numele lor de români: pământ bogat, spirit deștept, inimă curată, minte dreaptă și o răbdare destoinică de a-i face să izbutească la oricare țel, cât de greu.</p>
                  <p>Spune-le că un popor care, supus fiind veacuri întregi la tot soiul de întâmplări crude, știe să-și apere naționalitatea ca românul, păstrându-și, ca dânsul, năravurile, portul, limba și legea părinților; că un popor ca acela este menit a se urca pe treaptă cât de naltă; că un popor ca dânsul este chemat la o soartă măreață și vrednică de el.</p>
                  <p>Spune-le că stejarul deși se usucă, trunchiul său rămâne tot puternic; și că din a sa tulpină cresc alți stejari nalți ca el și ca el puternici!. . . . . . . . . . . . . . . . . . . . . . . . . . . . . .</p>
                  <lg>
                     <l>. . . . . . . . . . . . . . . . . . . . . . . . . . . . . . . . . . .</l>
                     <l>. . . . . . . . . . . . . . . . . . . . . . . . . . . . . . . . . . .</l>
                  </lg>
                  <p rend="justify">Mie mi-e drag românul și știu a prețui bunătățile cu care l-a dăruit natura. Mi-e drag să-l privesc și să-l ascult, căci el e simplu și frumos în înfățișarea lui; căci e curat, înțelept, vesel și poetic în graiul său.</p>
                  <p>Îmi plac obiceiurile sale patriarhale, credințele sale fantastice, dansurile sale vechi și voinicești, portul său pitoresc care, la Roma, se vede săpat pe coloana lui Traian, cântecele sale jalnice și melodioasele și mai ales poeziile sale atât de armonioase!</p>
                  <p>Eu îl iubesc și am multă sperare într-acest popor plin de simțire, care respectează, care-și iubește pământul și care, fiind mândru de numele său de român, îl dă ca un semn de cea mai mare laudă oricărui om vrednic, oricărui viteaz, fie măcar de sânge străin.</p>
                  <p>Am multă sperare într-acest neam a cărui adâncă cuminție e tipărită într-o mulțime de proverburi, unele mai înțelepte decât altele; a cărui închipuire minunată e zugrăvită în poveștile sale poetice și strălucite ca înseși acele orientale; al cărui spirit satiric se vădește în nenumăratele anecdote asupra tuturor națiilor cu care s-a aflat el în relație; a cărui inimă bună și darnică se arată în obiceiul ospeției, pe care l-a păstrat cu sfințenie de la strămoșii săi; al cărui geniu, în sfârșit, lucește atât de viu în poeziile sale alcătuite în onorul faptelor mărețe. Și spre dovadă:</p>
                  <p>Care din noi nu a fost legănat în copilăria sa cu dulcele cântec de „Nani, puiule” și cu povești pline de zmei ce alungă pe Făt-logofăt, cu o falcă în cer și cu una în pământ?</p>
                  <p>Care nu a fost îngrozit cu numele de strigoi, de tricolici, de stahii, de rusalii, de babe-cloanțe, care ies noaptea din morminte și din pivnițe pentru spaima copiilor nesupuși?</p>
                  <p>Care nu a râs și nu râde încă ascultând întâmplările țiganilor ce și-au mâncat biserica sau a jidanilor prin codrul Herței, sau a sârbilor pe malul Dunării, sau a nemților care au degerat de frig în Moldova, zicând că le era <hi rend="italic">kald</hi>
                     <hi rend="italic"> </hi>? ș.c.l.</p>
                  <p>Cine, ajungând noaptea la o casă țărănească, a întrebat: <hi rend="italic">bucuros la oaspeți</hi>? și n-a auzit îndată: <hi rend="italic">bucuros!</hi> sau trecând pe lângă o masă de <hi rend="italic">țărani</hi>, a zis: <hi rend="italic">masă bună!</hi> fără a fi poftit îndată la dânsa? sau, fiind față la o nuntă din sat, n-a fost cinstit de cuscrii voioși și nu s-a încredințat de respectul tinerilor către bătrâni?</p>
                  <p>Cine a intrat la vorbă frățește cu locuitorul de la câmp și nu s-a mirat de ideile, de judecățile lui și nu a găsit o mare plăcere a asculta vorba lui împodobită cu figuri originale? De pildă:</p>
                  <p>Vrea să grăiască de un om bun? El zice: E bun ca sânul mamei.</p>
                  <p>De un om nalt și frumos? E nalt ca bradul și frumos ca luna lui mai.</p>
                  <p>De un om rău? Are mațe pestrițe.</p>
                  <p>De un om urât? Urât tată a avut.</p>
                  <p>De un om prost? El socoate că câte păsări zboară, toate se mănâncă.</p>
                  <p>De un isteț? Scoate pe dracul din pământ.</p>
                  <p>De o femeie frumoasă? E ruptă din soare.</p>
                  <p>De un întrebuințat mic? Om cu trei parale în pungă și cu piept de o mie de lei.</p>
                  <p>De un lăudăros? Intră în doi ca în doisprezece, și nu-l scot nici douăzeci și patru.</p>
                  <p>De un tânăr cu părul alb? L-au nins devreme.</p>
                  <p>Ș.c.l., ș.c.l., ș.c.l.</p>
                  <p>Cine s-a amestecat printre flăcăi și fete la clacă sau la șezătoare și n-a petrecut ceasuri de mulțumire auzind glumele tinerilor, păcălirile lui Pâcală și Tândală, poveștile lui Sfarmă-Piatră, Strâmbă-Lemne și ale lui Statu-Palmă-Barbă-Cot, istoria văcarului care s-a mâniat pe sat și mai ales cimiliturile propuse fetelor ca să le ghicească?</p>
                  <p>Cui nu-i place să vadă alergând pe un șes întins o poștă românească cu opt cai? Caii aleargă cât le apucă piciorul; postașii chiuiesc cât îi ține gura, pocnind necontenit din harapnice, și căruța sau caleașca ce coboară văile, trece podurile, suie dealurile cu repejunea drumului de fier... din Austria. Tot drumul e un vârtej spăimântător în care călătorul are prilej de a-și vedea capul frânt de zece ori pe ceas; dar n-aibă frică el, căci, deși drumurile sunt rele, deși caii sunt mici, deși hamurile sunt slabe, deși, într-un cuvânt, primejdiile sunt multe, postașii români sunt dibaci, sunt voinici. Fie noapte oarbă, fie glod, fie costișă, fie vale sau prăpastie... n-aibă grijă călătorul când postașul îi zice: <hi rend="italic">Nu te teme, domnule, că ești cu mine!</hi>
                  </p>
                  <p>Cine a văzut o horă veselă învârtindu-se pe iarbă la umbra unui stejar, sau dansul vestit al <hi rend="italic">călușăilor</hi>, sau <hi rend="italic">munteneasca</hi>, sau <hi rend="italic">voiniceasca</hi> și s-a putut opri cu sânge rece în fața acelor veselii ale poporului atât de vii, atât de caracteristice?</p>
                  <p>Și, mai cu seamă, care român nu și-a dorit patria cu lacrimi, când s-a găsit în străinătate? și care nu se simte pătruns de o jale tainică și nesfârșită, când aude buciumul și doinele de la munte?</p>
                  <p>O! trebuie să nu aibă cineva nici o picătură de sânge în vine, nici o scânteie de simțire în inimă, pentru ca să nu se înduioșeze la priveliștea patriei sale și să nu iubească pe fratele său, poporul român.</p>
                  <p>Aruncă-ți ochii la oricare român, și-l vei găsi totdeauna vrednic de figurat într-un tablou.</p>
                  <p>De va ședea lungit pe iarbă, la poalele unui codru; de va sta pe picioare, rezemat într-un toiag, lângă o turmă de oi; de va sălta în horă, vesel și cu pletele în vânt; de se va coborî pe o cărare de munte, cu durda sa pe spinare; de se va arunca voinicește pe un cal sălbatic; de va cârmui o plută de catarguri pe Bistriță sau pe Olt ș.c.l.; ... oricum l-îi privi, fie ca plugar, fie ca cioban, fie ca postaș, fie ca plutaș, te vei minuna de fireasca frumusețe a pozei lui și te vei încredința că un zugrav n-ar putea nicăieri să-și îmbogățească albumul mai mult și totodată mai lesne decât în țările noastre.</p>
                  <p>Vezi-l pe român când vine primăvara, cum i se umple sufletul de bucurie! cum îi crește inima în piept ca frunza în pădure! cu câtă mulțumire el cată la noua podoabă a naturii ce acoperă locul nașterii sale, cu câtă veselie el vede luncile înverzite, câmpiile înflorite, holdele răsărite!</p>
                  <p>Românul se renaște cu primăvara! El întinerește cu natura, căci o iubește cu toată dragostea unui om primitiv. De aceea și toate cântecele lui încep cu <hi rend="italic">frunză verde</hi>. Lui îi place să se rătăcească prin desișul pădurilor; îi place să pocnească și să cânte din frunze; îi place să-și puie flori la pălărie, să asculte cântecele păsărilor și să zică atunci câte o doină de jale, de dragoste sau de hoție.</p>
                  <p>Pentru dânsul primăvara este un timp de simțiri puternice și ademenitoare. Gingașele flori ale câmpului îi aduc aminte de copile românce cu ochii mari și vioi, cu fețe rotunde și albe, cu gurițe rumene și glumețe, și atunci, fără de voie, el începe a cânta:</p>
                  <lg>
                     <l>Frunză verde sălcioară!</l>
                     <l>Puiculiță bălăioară,</l>
                     <l>Vin' degrabă pân' te-aștept</l>
                     <l>Să te strâng în braț' la piept...<note xml:id="ftn35" place="foot" n="35">Vezi <hi rend="italic">Puica bălăioară</hi>.(Nota lui V. Alecsandri.)</note>
                     </l>
                  </lg>
                  <lg>
                     <l>sau:</l>
                  </lg>
                  <lg>
                     <l>Hai, Ileano, la poiană,</l>
                     <l>Să săpăm o buruiană,</l>
                     <l>Buruiana macului,</l>
                     <l>Ca s-o dăm bărbatului...<note xml:id="ftn36" place="foot" n="36">Vezi'' Ileana''. (Nota lui V. Alecsandri.)</note>
                     </l>
                  </lg>
                  <p rend="justify">sau:</p>
                  <lg>
                     <l>Pentru tine le fac toate,</l>
                     <l>Ș-apoi zici că nu se poate!...</l>
                  </lg>
                  <p>Dar totodată desimea înverzită a codrilor, prin care șerpuiesc și se pierd tainice potici, deșteaptă în inima lui un dor ascuns de voinicie și îl îndeamnă a zice:</p>
                  <lg>
                     <l>Frunza-n codru s-a desit;</l>
                     <l>Sufletu-mi s-a răcorit!</l>
                     <l>Hai, voinice, la ponoară</l>
                     <l>Păn' ce-i iarba crudișoară,</l>
                     <l>Unde calci,</l>
                     <l>Urmă nu faci;</l>
                     <l>Unde șezi,</l>
                     <l>Nu te mai vezi...</l>
                  </lg>
                  <p rend="justify">sau:</p>
                  <lg>
                     <l>Rămâi, taică,-n veselie;</l>
                     <l>Eu mă duc în haiducie!</l>
                  </lg>
                  <p rend="justify">Și dacă acele doruri ale inimii sale se împlinesc, dacă norocul îi aduce în brațe o puicuță bălăioară, <hi rend="italic">el îi jură în cosițe</hi> c-a s-o ieie de nevastă și s-o ție tot pe brațe și la sân cât a trăi cu dânsa.</p>
                  <p>Și dacă întâmplările îl aduc a se face voinicel cu tăișul de oțel, el nu merge în haiducie numai pentru dorința de a câștiga bani, ci pentru că simte în sineși un îndemn neînvins către o viață de lupte și o urăneîmpăcată <hi rend="italic">împotriva ciocoilor</hi>.</p>
                  <p>Și la aceasta avem martori înseși cântecele lui:</p>
                  <lg>
                     <l>Măi stăpâne, măi stăpâne!</l>
                     <l>Nu-ți tot bate joc de mine,</l>
                     <l>Că-a veni vara ca mâine,</l>
                     <l>Și te-oi prinde-n lunca mare...<note xml:id="ftn37" place="foot" n="37">Vezi <hi rend="italic">Doina lui Ion Petreanu</hi>. (Nota lui V. Alecsandri.)</note> ș.c.l.</l>
                  </lg>
                  <p>sau:</p>
                  <lg>
                     <l>Ah! dușmane de ciocoi!</l>
                     <l>De te-aș prinde la zăvoi,</l>
                     <l>Să-ți dau măciuci să te moi,</l>
                     <l>De piele să te despoi... <note xml:id="ftn38" place="foot" n="38">Vezi <hi rend="italic">Ciocoiul</hi>. (Nota lui V. Alecsandri.)</note> ș.c.l.</l>
                  </lg>
                  <p>El se duce la hoție pentru ca să vânture țara și să-i iasă vestean lume, și să-l îndrăgească nevestele, și să-l binecuvânteze săracii, și să se facă, într-un cuvânt:</p>
                  <lg>
                     <l>Păunașul codrilor,</l>
                     <l>Voinicul voinicilor,</l>
                     <l>Drăgălașul mândrelor,</l>
                     <l>Și groaza ciocoilor.<note xml:id="ftn39" place="foot" n="39">Vezi <hi rend="italic">Păunașul Codrilor</hi>. (Nota lui V. Alecsandri.)</note>
                     </l>
                  </lg>
                  <p>Acesta este visul care frământă închipuirea lui! acesta este dorul care îi arde sufletul! Cât pentru averi, el cum le câștigă așa le și răspândește. Banii luați din chimirul bogatului trec în mâna săracului, căci românul, deși se face hoț, el nu trece cu vederea pe cei ce-i poate ajuta la nevoie.</p>
                  <p>Bujor, Codreanu, Voicu, Tunsul și alți hoți de demult și din vremile noastre nu întâlneau sărman nenorocit fără a-i da bani să-și cumpere boi; nu vedeau văduvă săracă fără a-i face bine. De aceea, poporul nostru a avut totdeauna o simpatie nemărginită pentru voinici. El îi găzduiește, îi cântă, îi admiră și îi tânguiește amar când ei pică în mâna potirei.</p>
                  <p>În ochii poporului hoțul este un erou la ale căruia fapte și nenorociri el se interesează ca la un copil al său. Amândoi se iubesc unul pe altul, se ocrotesc la vreme de nevoie și sunt uniți prin o strânsă legătură de aceleași simțiri și de același interes, poate.</p>
                  <p>În urmare, cele mai frumoase cântece sunt alcătuite de popor în iubirea și în pomenirea hoților; cele mai frumoase româncuțe se îndrăgesc după dânșii, căci tot au mai rămas la românii de astăzi oarecare slabe aduceri-aminte de dumnezeii romanilor celor vechi, Venus și Mars, care se iubeau împreună în Olimp.</p>
                  <p>Dar spre o mai deplină încredințare de acea iubire frățească ce au hoții și poporul între ei, să cercetăm în treacăt cântecele, poeziile alcătuite de improvizatori și care sunt știute în toată românimea. Aceste cântece au îndoitul merit de a cuprinde în sânul lor și notițe istorice, și flori de poezie vrednice de a atrage admirarea noastră.</p>
                  <p>În vremea lui Matei Ghica V. V. se arată la Movilău un hoț vestit, anume Codreanu... Să vedem în ce chip îl descrie cântecul poporal:</p>
                  <lg>
                     <l>Mult e mândru, sprintenel,</l>
                     <l>Cel voinic, cel voinicel,</l>
                     <l>Și tot cată-un roibuleț,</l>
                     <l>Roibuleț cu părul creț</l>
                     <l>De-a lui Codrean drăguleț.<note xml:id="ftn40" place="foot" n="40">Vezi <hi rend="italic">Codreanul</hi>.(Nota lui V. Alecsandri.)</note>
                     </l>
                  </lg>
                  <p>Care mumă poate să-și dezmierde copilul cu mai multă dragoste?... Pentru poporul român, Codreanu nu e numai un voinic, ci un voinic iubit, un voinic frumos, un voinicel mândru și sprintenel!</p>
                  <p>Hoțul își găsește în sfârșit un cal după inima lui, se aruncă pe el și...</p>
                  <lg>
                     <l>Trei rugine că-i trăgea,</l>
                     <l>Astfel roibul mi-și fugea...</l>
                     <l>Văile se limpezea!</l>
                  </lg>
                  <p rend="justify">Ce descriere poate fi mai simplă, mai energică și mai poetică?</p>
                  <p>Care cuvânt din limba noastră poate arăta o icoană mai lămurită de iuțeala calului și de repejunea fugii lui, decât <hi rend="italic">limpezirea văilor</hi>?</p>
                  <p>Poezia românilor este o comoară nesfârșită de frumuseți originale, care dovedesc geniul poporului.</p>
                  <p>Codreanu, după multe izbânzi, întinde masă mândră în rediul Breazului, deasupra Copoului, chiar în fața Iașului:</p>
                  <lg>
                     <l>Și mi-și bea și veselea;</l>
                     <l>De potiră nici gândea!</l>
                  </lg>
                  <p rend="justify">Este de însemnat că în toate baladele voinicești se găsesc aceste două versuri. De unde vine asta? și ce dovedește repetarea lor?</p>
                  <p>Hoțul e atât de sigur în puterea lui că nu-i pasă de nimic; dar poporul care se îngrijește de viața lui și care, știind că potira îi este cea mai aprigă dușmană, prevede soarta ce-l așteaptă din pricina nepăsării sale, poporul, zic, îl tânguiește amar prin acele două versuri, și adeseori, nemaiputând stăpâni presimțirea și grija sa, îl îndeamnă pe hoț să se ferească de dușmani și îi zice:</p>
                  <lg>
                     <l>Bea, voinice, și nici prea,</l>
                     <l>Că-i potira ici-colea!</l>
                  </lg>
                  <p>Să ne întoarcem însă iarăși la Codreanu. Pe la mijlocul mesei, iată că sosește potira și-l înconjoară.</p>
                  <lg>
                     <l>Iară el cum o vedea,</l>
                     <l>Plosca la gură punea,</l>
                     <l>Și mai tare-nveselea.</l>
                     <l>Arnăuții îi zicea:</l>
                     <l>„Dă-te, Codrene, legat,</l>
                     <l>Să nu te ducem stricat.”</l>
                     <l>Iar Codrean le răspundea:</l>
                     <l>„Mielu-i gras, ploscuța-i grea;</l>
                     <l>De sunteți niscaiva frați,</l>
                     <l>Iată masa și mâncați!”</l>
                  </lg>
                  <p rend="justify">Răspuns falnic și caracteristic! În el e zugrăvită natura întreagă a hoțului român: fală, nepăsare, voinicie și dărnicie.</p>
                  <lg>
                     <l>Ei pistoalele-și scotea</l>
                     <l>Și-n Codrean le slobozea!</l>
                     <l>Pieptul lui Codrean sărea...</l>
                     <l>Iar el rănile-și strângea,</l>
                     <l>Plumbii din carne-și scotea,</l>
                     <l>Cu ei durda-și încărca,</l>
                     <l>Și din gură-așa striga:</l>
                     <l>„Alelei! tâlhari păgâni,</l>
                     <l>Cum o să vă dau la câini,</l>
                     <l>Că de-atâta sunteți buni!”</l>
                     <l>Codrean durda-și întindea</l>
                     <l>Și-n plin durda lui pocnea.</l>
                     <l>Potirașii jos cădea,</l>
                     <l>În sânge se zvârcolea...</l>
                  </lg>
                  <p rend="justify">În cât se atinge de faptele eroului său, poporul nu trece nimică cu vederea. Îi place să descrie toate mișcările lui și să rezică toate cuvintele sale:</p>
                  <lg>
                     <l>Iar Leonti Arnăutul,</l>
                     <l>
                        <hi rend="italic">Înghiți-l-ar pământul!</hi>
                     </l>
                     <l>Nasturi de-argint că scotea,</l>
                     <l>În pușcă mi-i ascundea,</l>
                     <l>Și-n Codrean îi slobozea...</l>
                     <l>Pe <hi rend="italic">Codrenaș</hi>  mi-l rănea!</l>
                  </lg>
                  <p rend="justify">Iată, în sfârșit, cele mai puternice dovezi de simțirile poporului pentru haiduci. Începutul și sfârșitul acestei strofe cuprind toată inima lui:</p>
                  <lg>
                     <l>Iar Leonti Arnăutul,</l>
                     <l>
                        <hi rend="italic">Înghiți-l-ar pământul!</hi>
                     </l>
                  </lg>
                  <p>Blestem și ură asupra dușmanului, asupra învingătorului dragului său Codrenaș! </p>
                  <lg>
                     <l>Pe Codrenaș mi-l rănea!</l>
                  </lg>
                  <p>Acest MI-L este un poem întreg de dragoste, de jale și de desperare.</p>
                  <p>Să vedem acum ce fel răspund hoții la atâta iubire și ce fac ei ca să o câștige? Faptele lor voinicești sunt în adevăr destoinice a minuna închipuirea poporului, dar prin care fapte ei știu a atrage așa de bine simpatia lui? Să cercetăm dar iarăși cântecele lor și ne vom tălmăci lesne acea problemă. Iată ce găsim în baladele celor mai mulți hoți de codru și de drumul mare:</p>
                  <p>Tot acel Codrean de care am vorbit mai sus, după ce se luptă ca un leu, e prins, legat și dus spre cercetare înaintea domnului Matei Ghica:</p>
                  <lg>
                     <l>— Măi Codrene, voinicele,</l>
                     <l>Spune tu domniei-mele,</l>
                     <l>Mulți creștini ai omorât,</l>
                     <l>Cât în țară mi-ai hoțit?</l>
                     <l>— Domnule, măria-ta,</l>
                     <l>Jur pe Maica Precista!</l>
                     <l>Eu creștini n-am omorât</l>
                     <l>Cât în țară-am voinicit.</l>
                     <l>Om bogat de întâlneam</l>
                     <l>
                        <hi rend="italic">Averile-i împărțeam;<lb/>Iar de-ntâlneam săracul,<lb/>Îmi ascundeam baltagul,<lb/>Și-n chimir mâna băgam<lb/>Și de cheltuială-i dam.</hi>
                     </l>
                  </lg>
                  <p rend="justify">Cântecul lui Bujor zice:</p>
                  <lg>
                     <l>Frunză vedrde de lior,</l>
                     <l>Răsărit-a un bujor,</l>
                     <l>La ciocoi îngrozitor</l>
                     <l>
                        <hi rend="italic">Și la săraci de-ajutor.</hi>
                     </l>
                  </lg>
                  <p rend="justify">Voicu, întrebat de judecători și cercetat despre averile ce adunase el în vremea hoției lui, răspunde așa:</p>
                  <lg>
                     <l>Averile nu voi da.</l>
                     <l>Că pe Voicu-ți spânzura,</l>
                     <l>Și voi galbeni-ți lua,</l>
                     <l>Cu cărțile îți juca,</l>
                     <l>Cu droștile îți primbla,</l>
                     <l>Cu muierile-ți mânca.</l>
                     <l>I-am ascuns pe la copaci,</l>
                     <l>
                        <hi rend="italic">Să-i găsească cei săraci,<lb/>Să-și cumpere boi și vaci!</hi>
                     </l>
                  </lg>
                  <p>Destule sunt aceste pilde ca să ne arate totodată și caracterul voinicesc al hoților români, și caracterul iubitor și recunoscător al poporului român, și în sfârșit caracterul original al geniului său poetic.</p>
                  <trailer>(<hi rend="italic">Bucovina</hi>, 1849)</trailer>
               </div>
               <div type="div3" rend="P26">
                  <head>II</head>
                  <p rend="justify">Eu fac întocmai ca neguțitorii de pietre scumpe, care când îți arată vreun briliant minunat se simt fără voie îndemnați a rosti mii de laude asupră-i, deși el însuși se recomandă destul ochilor prin frumusețile sale. Nu pot să-ți trimit vreo baladă mai însemnată fără a o întovărăși de câteva rânduri pline de entuziasm pentru dânsa. Ce să fac?... M-am înamorat de poezia poporală ca de o copilă din Carpați, tânără, mândră, nevinovată și așa de frumoasă că, după cum zice vorba românească, <hi rend="italic">pe soare ai putea căta, iar pe dânsa</hi>, ba! Iată dar că, dezvelind astăzi la lumina soarelui comoara nesfârșită a poeziei românești, aleg din colecția baladelor și a cântecelor ce am adunat prin munții și văile Moldovei trei balade și câteva hore destinate a apărea în coloanele foaiei <hi rend="italic">Bucovinei</hi>. Cea dintâi baladă este a lui <hi rend="italic">Mihu copilul</hi>.</p>
                  <p>Acest Mihu este un adevărat cavaler-trubadur din veacul de mijloc. Voinic vânturel de țară și gingaș cântăreț, el trezește codrii vechi, trecând ca o nălucă înarmată prin desișul lor, pe la ceasul când toată suflarea doarme, pe la miezul nopții!</p>
                  <lg>
                     <l>Mult e frunza deasă,</l>
                     <l>Noaptea-ntunecoasă,</l>
                     <l>Și calea pietroasă.<note xml:id="ftn41" place="foot" n="41">Vezi <hi rend="italic">Mihu Copilul</hi>. (Nota lui V. Alecsandri.)</note>
                     </l>
                  </lg>
                  <p>Zice balada, dar lui Mihu nu-i e grijă nici de fantasmele spăimântătoare ale întunericului, nici de fiarele crude ale codrului. El merge voios pe murgușoru-i mic care, când se urca la dealul</p>
                  <lg>
                     <l>Bărbat și călca în piatră,</l>
                     <l>Piatra scăpăra,</l>
                     <l>Noaptea lumina,</l>
                     <l>Noaptea ca ziua!</l>
                  </lg>
                  <p rend="justify">Se duce Mihul meu dezmierdând codrii prin dulceața unui cântec armonios, unui cântec de voinic ce suna așa de duios, încât mult în urmă-i codrii vuiau tainic și se clătinau ca la suflarea unui geniu nevăzut.</p>
                  <lg>
                     <l>Și tot merge, merge,</l>
                     <l>Ș-urma li se șterge</l>
                     <l>Printre frunzi căzute,</l>
                     <l>Pe cărări pierdute.</l>
                  </lg>
                  <p rend="justify">În zadar calul său cearcă a lăsa drumul și a apuca colnicul! În zadar murgul năzdrăvan zice:</p>
                  <lg>
                     <l>Că s-ațin pe-aici</l>
                     <l>Patruzeci și cinci,</l>
                     <l>Cincizeci fără cinci</l>
                     <l>De haiduci levinți,</l>
                     <l>Duși de la părinți</l>
                     <l>De când erau mici.</l>
                  </lg>
                  <p rend="justify">Mihul nu-și numără dușmanii niciodată; lui nu-i pasă de-ar fi <hi rend="italic">patruzeci și cinci, cincizeci fără cinci</hi>, de-ar fi chiar haiduci <hi rend="italic">levinți</hi>; de-ar fi chiar <hi rend="italic">duși de la părinți de când erau încă mici</hi>; de-ar fi, într-un cuvânt, acei dușmani, lipsiți de orice simțire omenească, ca ființe ce de mult s-au depărtat de la izvorul îndulcitor al inimii omenești, de la sânul părintesc, Mihu răspunde cu fală:</p>
                  <lg>
                     <l>Murgule, te lasă</l>
                     <l>Istor brațe groase,</l>
                     <l>Groase și vânoase;</l>
                     <l>Istuia piept lat,</l>
                     <l>Lat și-nfășurat;</l>
                     <l>Istui pălușel,</l>
                     <l>Tăiuș de oțel!</l>
                  </lg>
                  <p rend="justify">La aceste cuvinte Murgul se supune, lasă colnicul și apucă iar drumul, căci <hi rend="italic">murgu-i ca gândul</hi>, zice balada; dar iată că în fundul codrului, la o muche de stâncă, benchetuiește un ungur bătrân cu patruzeci și cinci de nepoți de ai lui, și iată că deodată el tresare, auzind:</p>
                  <lg>
                     <l>Un mândru cântic,</l>
                     <l>Cântic de voinic,</l>
                     <l>Ș-un glas de cobuz</l>
                     <l>Dulce la auz,</l>
                     <l>De cobuz de os</l>
                     <l>Ce cântă frumos.</l>
                  </lg>
                  <p rend="justify">Acesta e Ianuș cel vestit! Ianuș care domnește în codri cu o ceată de voinici <hi rend="italic">cu chivere nalte și cu </hi>
                     <hi rend="italic">cozile late, lăsate pe spate!</hi>
                     <hi rend="italic"> </hi>Ianuș care poruncește la haiduci <hi rend="italic">făr' de leafă</hi>: hoțoman bătrân și neîmpăcat,</p>
                  <lg>
                     <l>Cu barba zburlită,</l>
                     <l>De rele-nvechită!</l>
                     <l>Până-n brâu lungită,</l>
                     <l>Cu brâu învelită!</l>
                  </lg>
                  <p rend="justify">El are săbii <hi rend="italic">lucitoare</hi>, are <hi rend="italic">durdă ghintuită</hi>, are <hi rend="italic">inimă oțelită</hi>, dar sufletul lui e măreț, căci măreață e porunca ce dă el voinicilor lui <hi rend="italic">haramini</hi>. Mergeți, le zice, și-i ațineți calea la pod, la hârtop etc.</p>
                  <lg>
                     <l>De-a fi vrun viteaz,</l>
                     <l>Să nu mi-l stricați!</l>
                     <l>Iar vrun fermecat,</l>
                     <l>De muieri stricat...</l>
                     <l>O palmă să-i dați</l>
                     <l>Drumul să-i lăsați.</l>
                  </lg>
                  <p rend="justify">O parte din unguri merg de ies în calea Mihului și cad uciși de paloșul lui, căci le-a zis Mihu:</p>
                  <lg>
                     <l>Cine v-a mânat</l>
                     <l>Capul v-a mâncat!</l>
                  </lg>
                  <p>Pe urmă Mihu purcede iar prin cel codru verde, cântând duios din cobuz, și merge de se înfățișează deodată în ochii lui Ianuș.</p>
                  <p>Ungurul se înfurie, și cu glas de răzbunare poruncește nepoților să dea cu flintele, să dea cu lăncile. „Lăsați lăncile”, le zice Mihu,</p>
                  <lg>
                     <l>Că eu Mihu sânt!</l>
                     <l>Și vreau să vă cânt</l>
                     <l>Un mândru cântic,</l>
                     <l>Cântic de voinic,</l>
                     <l>Din cobuz de os</l>
                     <l>Ce cântă frumos!</l>
                  </lg>
                  <p rend="justify">Ungurii se opresc la glasul lui, și însuși Ianuș rămâne mut. Aici vine o scenă vrednică de geniul lui Ossian! În fundul unui codru vechi ca pământul și tăcut ca mormântul, în fața unui bătrân ce pare a fi chiar zeul fantastic al codrului, în mijlocul unui mare număr de hoți turbați de dorul răzbunării, la razele stelelor ce lunecă și se răsfrâng pe arme lucitoare... un voinicel singur, privind moartea cu nepăsare, începe a cânta, și deodată natura întreagă se trezește, bătrânul se îmblânzește, și hoții stau porniți pe gânduri, uitând mânia lor. Dar cine cântă așa? Mihu copilu! Și ce fel cântă Mihu?... Balada zice:</p>
                  <lg>
                     <l>Iată, mări, iată</l>
                     <l>Că Mihu deodată</l>
                     <l>Începe pe loc</l>
                     <l>A zice cu foc,</l>
                     <l>Începe ușor</l>
                     <l>A zice cu dor</l>
                     <l>Un cântec duios,</l>
                     <l>Atât de frumos,</l>
                     <l>Că munții răsună,</l>
                     <l>Vulturii s-adună,</l>
                     <l>Brazii se clătesc,</l>
                     <l>Frunzele șoptesc,</l>
                     <l>Stelele sclipesc</l>
                     <l>Și-n cale s-opresc!</l>
                  </lg>
                  <p rend="justify">Cine nu s-ar fi înduioșat la asemene armonie încântătoare, dacă înseși stelele s-au oprit din calea lor ca să o asculte, ele care aud melodiile cerești? cine n-ar fi zis în urmă, ca Ianuș:</p>
                  <lg>
                     <l>Vin' tu, Mihule,</l>
                     <l>Vin', voinicule,</l>
                     <l>Să benchetuim</l>
                     <l>Și să veselim,</l>
                     <l>Ș-apoi amândoi</l>
                     <l>Ne-om lupta noi doi.</l>
                  </lg>
                  <p rend="justify">Ianuș și Mihu se pun la masă și benchetuiesc și ciocnesc pahare, deși ei fac acum praznicul morții. Unul din doi trebuie să moară, căci nu poate încăpea pământul doi viteji ca Mihu și Ianuș. Iată dar că se scoală și</p>
                  <lg>
                     <l>Deoparte se duc</l>
                     <l>La luptă s-apuc!</l>
                  </lg>
                  <p rend="justify">Cine va fi oare învingător? Lupta le e de moarte! De vroiești s-o afli, citește balada, căci ar fi păcat să-i dezvelesc eu toate tainele.</p>
                  <p>Cea a doua baladă se numește <hi rend="italic">Păunașul codrilor</hi>. Ea se deosebește de cântecele numite haiducești prin un caracter romantic ce îi dă o mare asemănare cu baladele cavalerilor din veacul de mijloc. Subiectul ei de dragoste și de vitejie, precum și chipul cu care este tratat de necunoscutul ei autor te face a cugeta la unele scene din poemul lui Tasso, la luptele eroilor cântați de acest geniu nemuritor al Italiei, la vitejiile nobililor cavaleri, care aveau drept deviză două singure cuvinte: <hi rend="italic">Amor și glorie</hi>! și care mureau cu mulțumire pentru apărarea iubitelor lor.</p>
                  <p>Așa în balada românească vedem un voinicel trecând cu mândra lui pe culmea unui colnic, la o margine de codru. Amândoi sunt tineri, uimiți de dragoste. Ea-i pruncuță bălăioară, cu cosița gălbioară; el e voinicel mândru și cu statul tras pintr-un inel. El o roagă să cânte și-i tot zice:</p>
                  <lg>
                     <l>Cântă-ți, mândro, cântecul,</l>
                     <l>Că mi-e drag ca sufletul!<note xml:id="ftn42" place="foot" n="42">Vezi <hi rend="italic">Păunașul codrilor.</hi> (Notă de V. Alecsandri.)</note>
                     </l>
                  </lg>
                  <p>Prunca ar împlini cu bucurie dorința iubitului ei, dar se teme ea însăși de puterea fermecătoare a cântecului, căci presimte că acel cântec va răsuna în codri și le va scoate în cale pe un viteaz vestit, neînvins încă, Păunașul codrilor! Inima-i spune că frumusețea ei ar fi pricină de luptă periculoasă și nepotrivită între un voinicel tinerel ca bădițul ei și un păunaș de codru, care și-a dobândit falnicul titlu de voinicul voinicilor. Însă, deși nu vrea să cânte îndată, ea nu mărturisește de-a dreptul frica ce o stăpânește, căci o nobilă simțire de delicatețe o oprește a lovi amor-propriul iubitului ei, ci îi dă numai a înțelege de departe despre pericolul ce l-ar amenința, când și-ar cânta ea cântecul:</p>
                  <lg>
                     <l>Eu, bădiță, l-oi cânta,</l>
                     <l>Dar codrii s-or răsuna</l>
                     <l>Și pe noi ne-a-ntâmpina</l>
                     <l>Păunașul codrilor,</l>
                     <l>Voinicul voinicilor...</l>
                  </lg>
                  <p rend="justify">Această strofă este vrednică de însemnat ca dovadă de ființa simțirilor celor mai delicate în inima poporului român și de recunoștința instinctivă a poeților poporali în ceea ce privește finețile artei poetice.</p>
                  <p>La răspunsul copilei, voinicelul, citind în inima ei, se înduioșează și, în exaltarea dragostei lui, îi dă numirile cele mai dezmierdătoare:</p>
                  <lg>
                     <l>Aurică, drăgulică,</l>
                     <l>Nici n-ai grijă, nici n-ai frică.</l>
                  </lg>
                  <p>Cuvântul <hi rend="italic">aurică</hi> cuprinde ideea de frumusețe, de preț mare, de raritate, de lucire și de toate calitățile aurului. Voinicelul nostru (căruia negreșit aurul i se părea un metal foarte rar) nu putea dar găsi un termen mai bogat, mai original și mai potrivit cu iubita lui, ce avea cosiță gălbioară. Amorul e neolog în țara noastră.</p>
                  <p>Cuvântul <hi rend="italic">drăgulică</hi> ne îndeamnă a observa aici asemănarea ce se află între limba românească și cea italiană, în privirea diminutivelor. Așa, din <hi rend="italic">dragă</hi> românul face <hi rend="italic">drăguță</hi>, ș-apoi <hi rend="italic">drăguliță</hi> sau <hi rend="italic">drăgulică</hi>, precum face italianul din <hi rend="italic">caro, carino, carinetto</hi>. Una din calitățile cele mai vederate ale poporului nostru este caracterul său blând, simpatic și dezmierdător.</p>
                  <p>Să ne întoarcem însă la șirul baladei.</p>
                  <p>După cea întâi izbucnire a inimii sale, voinicelul nostru urmează a zice cu o falnică bărbăție, sprijinită de însăși puterea dragostei lui:</p>
                  <lg>
                     <l>Să n-ai grijă pentru mine,</l>
                     <l>Cât oi fi eu lângă tine!</l>
                     <l>Să n-ai frică pentru tine,</l>
                     <l>Cât îi fi tu lângă mine!</l>
                  </lg>
                  <p rend="justify">Iată că prunca începe a cânta și, precum ea presimțise, iată că dulceața cântecului trezește răsunetele depărtate și le scoate în cale pe Păunașul codrilor! Cine-i el? Ce soi de ființă este acest om care poartă un nume atât de poetic și care este cunoscut în lume de voinicul voinicilor? Îl vom afla în cele întâi cuvinte ale lui, cuvinte făloase, poruncitoare și amenințătoare:</p>
                  <lg>
                     <l>Măi băiete, băiețele,</l>
                     <l>Măi voinice, voinicele,</l>
                     <l>Dă-ne nouă mândra ta,</l>
                     <l>Ca să scapi cu viața ta...</l>
                  </lg>
                  <p rend="justify">Pentru un păunaș de codru ca dânsul, pentru voinicul voinicilor toți ceilalți oameni i se par negreșit băieței, voinicei; în urmare, când vorbește de dânsul, el zice: Noi, Nouă! întocmai ca un stăpânitor, și crede că toți trebuie să se supuie la poruncile lui, căci altmintrelea amar de ei!</p>
                  <p>Care este însă soiul dorinței lui? O dorință născută din dragoste. El vrea pe mândra care l-a tras din codri prin glasul ei și care acum îl farmecă prin frumusețea sa. Porunca este scurtă și hotărâtoare. Răspunsul asemene este scurt și energic:</p>
                  <lg>
                     <l>Ba! eu mândra nu ți-oi da</l>
                     <l>Pân' ce capul sus mi-a sta!</l>
                  </lg>
                  <p>Îndrăzneață mândrie a tinereții! bărbăție insuflată prin focul dragostei! nobilă pornire a inimii fără frică... toate aceste simțiri sunt tălmăcite în două versuri. În ele domnește un ce cavaleresc, care rapoartă mintea la veacul de mijloc. Se pare a vedea doi cavaleri înzeuați, cu lăncile în mâini, cu coifurile pe frunte și provocându-se la luptă în gloria unei dame iubite de amândoi.</p>
                  <p>Dar, deși acele cuvinte dau baladei un caracter mai deosebit, versurile ce urmează îi adaugă o nouă podoabă prin colorul lor de naționalitate netăgăduită.</p>
                  <lg>
                     <l>Că de când o am luat,</l>
                     <l>În cosițe i-am jurat</l>
                     <l>Să n-o las de lângă mine</l>
                     <l>Și s-o apăr de oricine!</l>
                  </lg>
                  <p rend="justify">A jura dragoste în cosițele copilelor este un obicei țărănesc cunoscut și întrebuințat de toți holteii câmpiilor și ai munților noștri. Jurământul în cosițele fetelor înfățișează ideea șoaptelor amoroase și tainice, care se fac pe furiș la șezători, la scrânciobe, la sărbători, atunci când ochii părinților încetează de a priveghea mișcările copiilor.</p>
                  <p>Poeziile poporale sunt, precum vedem, comori neprețuite, în care putem descoperi icoane vii și poetice de obiceiurile și de prejudițciile neamului românesc. Așa, mai departe, citim în baladă că voinicii <hi rend="italic">se apucă de brâie și se iau la luptă</hi>. Lupta trupească era la romani un exercițiu zilnic, care slujea a forma ostașii pentru războaie și care era totodată o petrecere precum și un mijloc de a pune sfârșit sfezilor particulare. La romani erau luptători publici ce dau reprezentații mari. Asemene și la românii de astăzi lupta trupească a rămas din vechime un obicei care domnește pretutindeni la munți și la câmpi, și biruitorul este înconjurat de stimă și respect, precum odinioară la Roma gladiatorii cei mai vestiți.</p>
                  <p>Trânta joacă un rol mare la sărbătorile poporale și adeseori ea hotărăște înclinarea inimilor fecioare. În vreme ce bătrânii stau culcați pe iarbă, povestind despre vremea veche, în vreme ce nevestele și însurățeii joacă în horă, mulți din flăcăi fac rămășaguri pe trânte, se apucă la luptă, și copiii îi imitează primprejurul lor.</p>
                  <p>Trântele dar sunt împărțite în deosebite categorii precum:</p>
                  <lg>
                     <l>Trânta voinicească,</l>
                     <l>Trânta mocănească,</l>
                     <l>Trânta ursărească,</l>
                     <l>Trânta pe dreptate ș.c.l.</l>
                  </lg>
                  <p rend="justify">Și cine a văzut acele ale românilor din veacul nostru cunoaște de înainte tablourile și statuile ce înfățișează luptele gladiatorilor romani. Aceleași poze, aceleași apucări, aceleași mișcări se reproduc la strănepoții lor, după două mii de ani.</p>
                  <p>Lupta voinicească consistă a se apuca trupul cu brațele cruciș și a se arunca la pământ, aducându-se unul pe altul peste mână; iar cea mocănească consistă a se prinde de brâie, a se frânge mijlocul și a se pune unul pe altul în genunchi sau a se aduce peste cap. Puterea luptașilor stă dar în tăria șalelor și a brațelor precum și în strânsa legătură a brâielor. Iată pentru ce balada zice:</p>
                  <lg>
                     <l>Ei la luptă s-apuca</l>
                     <l>Și de brâie se lua.</l>
                  </lg>
                  <p rend="justify">Și mai departe adaugă:</p>
                  <lg>
                     <l>Voinicelul mi-și slăbea,</l>
                     <l>Brâul i se descingea...</l>
                  </lg>
                  <p rend="justify">Acum lupta între amândoi voinicii se apropie de sfârșit. Păunașul frânge mijlocul badiului, care slăbește cu cât i se desface legătura șalelor; și acesta, simțind că în curând o să fie dovedit, zice în desperare:</p>
                  <lg>
                     <l>Mândro, mândrulița mea,</l>
                     <l>Vin' de-mi strânge brâul meu,</l>
                     <l>Apăra-te-ar Dumnezeu!</l>
                  </lg>
                  <p rend="justify">Până în minutul cel de pe urmă gândul lui este preocupat de soarta iubitei sale, și dacă el dorește a mai prinde la putere, este numai pentru ca s-o poată apăra pe dânsa. De viața sa el nu se îngrijește. Deși pericolul e mare pentru dânsul, rugăciunea ce face el către Dumnezeu pomenește numai de ea:</p>
                  <lg>
                     <l>Vin' de-mi strânge brâul meu,</l>
                     <l>Apăra-te-ar Dumnezeu!</l>
                     <l>Că-mi slăbesc puterile,</l>
                     <l>Mi se duc averile!</l>
                  </lg>
                  <p rend="justify">Care sunt averile unui voinic?... Puterile lui! Ce zici de un popor cu asemene simțiri cavalerești? Să vedem acum ce răspunde copila la acele cuvinte. Vine ea în ajutorul badiului sau nu?</p>
                  <lg>
                     <l>Ba nu, nu, bădiță frate,</l>
                     <l>Că vi-i lupta pe dreptate,</l>
                     <l>Și oricare-a birui</l>
                     <l>De bărbat eu l-oi primi!</l>
                  </lg>
                  <p rend="justify">Poporul român are un respect nemărginit pentru dreptate. Fie în orice întâmplare, el pleacă capul dinaintea ei. În ochii poporului dreptatea este o dumnezeire, și când vorbește de dânsa, el o numește <hi rend="italic">sfânta dreptate</hi>! Iată pricina pentru care mândrulița baladei nu vroiește a lua parte la lupta badiului cu Păunașul, căci lupta <hi rend="italic">e pe dreptate</hi>! Totodată acea luptă voinicească ce se face sub ochii săi pentru dobândirea ei măgulește natura sa de femeie și de româncă. Ca femeie, îi place a vedea că frumusețea ei naște porniri atât de aprinse în inimile vitejilor; ca femeie, ea simte milă pentru voinicelul ce-și pierde puterile și, vroind a-i da ajutor prin un chip oarecare, ea îl îmbărbătează, zicând că va primi de bărbat pe cel care va fi biruitor, căci negreșit asemene cuvinte sunt în stare a da putere de leu oricărui tânăr înamorat; dar, cercetând bine înțelesul acestor cuvinte, se descoperă lesne tragerea instinctivă a inimii sale de româncă pentru cel mai viteaz dintre ambii luptători.</p>
                  <p>În urmare, lupta se începe cu mai mare furie; dar în curând unul din doi luptași cade biruit. Balada zice:</p>
                  <lg>
                     <l>Din doi unul dovedea:</l>
                     <l>Din doi unul jos cădea!</l>
                     <l>Cine că mi-și dovedea</l>
                     <l>Și cu mândra purcedea?...</l>
                  </lg>
                  <p rend="justify">Poetul necunoscut al acestei poezii pare a fi compus aceste patru versuri înadins pentru ca să ațâțe curiozitatea ascultătorului și să mărească interesul subiectului prin o prelungire premeditată.</p>
                  <lg>
                     <l>Cine că mi-și dovedea,</l>
                     <l>Și cu mândra purcedea?</l>
                     <l>Păunașul codrilor!</l>
                     <l>Voinicul voinicilor!</l>
                  </lg>
                  <p rend="justify">Tablou viu al vitejiei răsplătite prin biruință.</p>
                  <lg>
                     <l>Cine-n luptă mi-și cădea,</l>
                     <l>Și-n urmă le rămânea?</l>
                     <l>Voinicel tras prin inel</l>
                     <l>Moare-n codru singurel!</l>
                  </lg>
                  <p rend="justify">Tablou trist ce varsă în suflet o tainică simțire de jale. În adevăr, poetul cel mai ingenios nu ar putea să sfârșească un poem mai bine și mai frumos decât precum se sfârșește balada prin contrastul vieții și al morții.</p>
                  <p>Viață cu dragoste! moarte pentru dragoste!</p>
                  <p rend="justify">Cea a treia baladă, intitulată <hi rend="italic">Miorița</hi>, este o veche cunoștință a ta.</p>
                  <p>Îți aduci aminte de o seară din luna lui iulie a anului trecut, când ne aflam mai mulți prieteni adunați la moșia voastră, la poetica Cernauca? N***, R***, C***, tu și eu ne porniserăm de la curte cu gând de a face vânat la rațe și, sosind pe malul iazului de lângă casă, ne lungiserăm pe iarbă, așteptând ca rațele să vie la buza puștii. Zic <hi rend="italic">buza puștii</hi>, căci, deși eram patru vânători, numai o singură armă aveam!</p>
                  <p>Soarele, culcându-se în dosul pădurilor Cernaucăi, răspândea valuri de raze înfocate, care lunecau printre frunzele copacilor ca niște șerpi de aur și veneau de a se juca pe fața iazului. Aerul era lin, cerul împodobit cu vopseli de minune, și natura întreagă cufundată într-o tăcere adâncă în fața măreței apuneri a soarelui.</p>
                  <p>Pământul părea a zice cel de pe urmă adio luminii cerești și a se pregăti de serbat tainele nopții. Frumoasă seară era aceea! frumoasă și plină de simțiri dulci pentru noi! Nu se zărea altă mișcare împrejur decât clătinarea papurii din iaz, pricinuită prin trecerea vreunei păsări de baltă ce își căuta cuibul. Nu se auzea alt sunet decât glasul lung, tainic și pătrunzător al unui bucium, care răsuna din partea Moldovei. Acel sunet trezi fiori fierbinți în inimile noastre, căci părea a fi glasul țării chemându-și copiii rătăciți în străinătate!</p>
                  <p>Atunci, ca totdeauna, începurăm tuspatru o lungă și mult interesantă disertare asupra neamului românesc. Unul vorbi despre istoria lui atât de bogată în fapte eroice, încât ar putea sluji de izvor la sute de romanuri istorice, dacă s-ar naște vreun Walter Scott la noi. Altul făcu analiza proverbelor ce culesese din gura poporului și care sunt de natură a da o mare și minunată idee de cuminția lui, dacă este adevărat că: <hi rend="italic">les proverbes sont la sagesse des nations</hi> ! Un al treilea descrise obiceiurile și năravurile românilor, căutând a face o alăturare comparativă între ele și ale vechilor romani, și ne dovedi în multe puncturi că locuitorii țărilor noastre au păstrat mai multe rămășițe strămoșești decât locuitorii Romei de astăzi. În sfârșit, veni rândul meu, și fusei rugat a zice balada <hi rend="italic">Mioarei.</hi> Deși eu nu o știam întreagă pe de rost, totuși vă spusei câteva părți din ea, care deșteptară în voi o mare admirare pentru poezia poporală.</p>
                  <p>Iată dar că, în memoria acelei seri minunate de la Cernauca și în sperare de a descoperi la lumină comorile de dulce poezie ce stau ascunse în sânul poporului român, iată, zic, că îți trimit acum întreaga baladă a <hi rend="italic">Mioarei</hi>. Oricare român o va citi în gazeta ta va avea dreptul de a se făli de geniul neamului său!</p>
                  <p>Această baladă, al cărei subiect e foarte simplu, începe prin două versuri ce sunt, totodată, și o minunată icoană poetică, și o dovadă de dreapta prețuire ce poporul știe a face de frumusețile țării sale.</p>
                  <lg>
                     <l>Pe-un picior de plai,</l>
                     <l>Pe-o gură de rai.</l>
                  </lg>
                  <p rend="justify">Românul își iubește pământul unde s-a născut ca un rai, din care nici tiraniile cele mai crude nu sunt în stare a-l goni. Câte năvăliri de barbari au trecut peste biata țară! câte palme dumnezeiești au căzut peste bietul român!... și cu toate aceste, poporul a rămas neclintit pe locul său, păstrându-și naționalitatea în mijlocul aprigelor nevoi și zicând spre mângâiere: <hi rend="italic">apa trece, pietrele rămân!</hi>
                  </p>
                  <lg>
                     <l>Pe-un picior de plai,</l>
                     <l>Pe-o gură de rai,</l>
                     <l>Iată vin în cale,</l>
                     <l>Se cobor la vale</l>
                     <l>Trei turme de miei</l>
                     <l>Cu trei ciobănei!...</l>
                  </lg>
                  <p rend="justify">Strofa aceasta ne arată un tablou viu de emigrările (pribegirile) turmelor ce se cobor în fiecare an din vârfurile Carpaților și trec prin Moldova de se duc să ierneze peste Dunăre. Sute și mii de oi, mânate de mocani îmbrăcați cu sarice albe, ies din gurile munților îndată ce frigul toamnei sosește prevestind iarna și merg să găsească pășuni în câmpiile țării turcești, sub poalele Balcanilor.</p>
                  <p>Unele vin de la Vrancea, altele de pe coastele Ceahlăului, altele de prin văile Bistriței și ale Moldovei, iar cele mai multe de peste Carpați, din Transilvania. Deosebitele turme se adună la un loc și formează caravane numeroase, ce se coboară încet spre Dunăre, unind zbieratul lor jalnic cu lătratul câinilor de pază, cu sunetul telincilor aninate de gâtul măgarilor și cu șuieratul pătrunzător al mocanilor călăuzi. Viață simplă și patriarhală! tablou vrednic de veacurile acele nevinovate, pe când regii nu erau decât niște păstori!</p>
                  <lg>
                     <l>Unu-i moldovean,</l>
                     <l>Unu-i ungurean</l>
                     <l>Și unu-i vrâncean!</l>
                  </lg>
                  <p rend="justify">Adică, unu-i de pe valea Moldovei, unu-i de la Vrancea și unu-i din Ardeal. [...] Puțini sunt la număr între români, care au cunoștință de întinderea neamului lor, și mai puțini încă acei care sunt convinși de puterea ce ar dobândi acest neam nenorocit, când toate ramurile lui ar fi readunate pe lângă vechea lor tulpină. Străinii ne cunosc mai bine decât noi înșine, și prevăd viitorul nației noastre cu <hi rend="italic">deosebite simțiri</hi>!... Zic nație, căci avem dreptul de a pretinde acest nume, fiind opt milioane de glasuri românești care îl putem revendica în fața lumii. [...]</p>
                  <p>Toți laolaltă români de aceeași religie, de același trecut și de același viitor!</p>
                  <lg>
                     <l>Oiță bârsană!</l>
                     <l>De ești năzdrăvană,</l>
                     <l>Și de-a fi să mor</l>
                     <l>În câmp de mohor...</l>
                  </lg>
                  <p rend="justify">Poporul român are mare plecare a crede în fatalitate, în soartă.</p>
                  <p>El își împarte viața în zile bune și în zile rele, și, prin urmare, nenorocirile îl găsesc totdeauna pregătit la lovirile lor. Așa, nici o întâmplare cât de aprigă nu-l poate dărâma, căci el se mângâie și se întărește cu ideea că: <hi rend="italic">așa i-a fost scris!... așa i-a fost zodia!... așa i-a fost menit să fie!</hi>
                  </p>
                  <lg>
                     <l>Să le spui curat</l>
                     <l>Că m-am însurat</l>
                     <l>Cu-o mândră crăiasă,</l>
                     <l>A lumii mireasă.</l>
                  </lg>
                  <p rend="justify">Nu poate fi vreo zicere mai poetică și totodată mai potrivită pentru descrierea morții! Moartea este o mândră crăiasă care domnește peste omenirea întreagă, și totodată ea este mireasa lumii! Tot omul e logodit cu moartea din minutul ce intră în viață.</p>
                  <lg>
                     <l>Că la nunta mea</l>
                     <l>A căzut o stea.</l>
                  </lg>
                  <p rend="justify">Stelele au o mare înrâurire asupra închipuirii poporului român.</p>
                  <p>El crede că fiecare om are câte o stea, care, din minutul ce el se naște și până ce moare, este tainic legată cu soarta lui. Steaua românului <hi rend="italic">se întunecă</hi> când îl amenință vreo nenorocire și <hi rend="italic">cade din cer</hi> când el se apropie de gura morții. Sunt iarăși stele ce se arată din vremi în vremi ca o prevestire de mari întâmplări între popoare. Așa sunt unele stele roșii ca de sânge, care apar, zice românul, înaintea războaielor... ș.c.l.</p>
                  <lg>
                     <l>Soarele și luna</l>
                     <l>Mi-au ținut cununa;</l>
                     <l>Brazi și păltinași</l>
                     <l>I-am avut nuntași;</l>
                     <l>Preoți, munții mari,</l>
                     <l>Păsări lăutari,</l>
                     <l>Păsărele mii</l>
                     <l>Și stele făclii!</l>
                  </lg>
                  <p rend="justify">Poetul necunoscut al acestei balade preface cu puterea închipuirii lui tot universul într-un templu luminat de făcliile cerești și aduce toate constelațiile și toate podoabele pământului față la cununia omului cu moartea!...</p>
                  <p>Judece oricine, fără părtinire, sublimul unui tablou atât de măreț și hotărască, dacă se poate, cât e de adâncă, cât e de bogată comoara poeziei românilor. Totodată, în privirea simțirii înduioșătoare, cât și în privirea frumuseții limbii noastre, însemneze cititorul câtă dragoste este cuprinsă în descrierea dezmierdătoare ce face muma de copilul ei, când zice:</p>
                  <lg>
                     <l>Cine-a cunoscut,</l>
                     <l>Cine mi-a văzut</l>
                     <l>Mândru ciobănel,</l>
                     <l>Tras printr-un inel?</l>
                     <l>Fețișoara lui,</l>
                     <l>Spuma laptelui!</l>
                     <l>Mustăcioara lui,</l>
                     <l>Spicul grâului!</l>
                     <l>Perișorul lui,</l>
                     <l>Pana corbului,</l>
                     <l>Ochișorii lui,</l>
                     <l>Mura câmpului!</l>
                  </lg>
                  <p rend="justify">Asemene nu mai puțin este de însemnat cu câtă îngrijire dulce și fiască ciobănelul se roagă Mioriței ca să spuie mamei lui că el nu s-a însurat cu-o mândră crăiasă, a lumii mireasă, ci <hi rend="italic">cu o fată de crai, pe-o gură de rai</hi>, nici să-i spuie că <hi rend="italic">la nunta lui a căzut o</hi>
                     <hi rend="italic"> </hi>
                     <hi rend="italic">stea</hi>! ș.c.l., căci inima unei mame nu se înșeală niciodată. Biata mamă ar înțelege că fiul ei a murit!</p>
                  <p>Iată, iubite, toată balada Mioriței, precât am putut-o descoperi.</p>
                  <p>Eu nu cred să fie întreagă, dar cât este măcar, ea plătește în ochii mei un poem neprețuit și de care, noi, românii, ne putem făli cu toată dreptatea.</p>
                  <p rend="justify">*</p>
                  <p rend="justify">Într-o epocă ca aceasta, unde țările noastre au a se lupta cu dușmani puternici care cearcăa întuneca nu numai drepturile politice, dar și chiar naționalitatea românilor, poezia poporală ne va fi de mare ajutor spre apărarea acesteia, căci oricât de măiestre să fie manifesturile cabinetului de Petersburg, românii tot români vor rămânea și vor dovedi că sunt români prin limba lor, prin tradițiile lor, prin obiceiurile lor, prin chipul lor, prin cântecele lor și chiar prin jocurile lor.</p>
                  <p>Așa, spre pildă, de vom cerceta aceste din urmă, vom găsi, pe lângă nenumăratele dovezi de orgine romană a poporului ce locuiește pământul vechii Dacii, că dansurile lui sunt de mare însemnătate.</p>
                  <p>Două din aceste mai cu seamă și anume; j<hi rend="italic">ocul Călușeilor</hi> și <hi rend="italic">Hora</hi> păstrează până în ziua de astăzi un caracter antic, care răstoarnă toate secile pretenții ale acelora ce se cearc[...]ntuneca naționalitatea românilor. J<hi rend="italic">ocul Călușeilor</hi> este un dans alegoric, care înfățișează <hi rend="italic">răpirea sabinelor</hi>; iar <hi rend="italic">Hora</hi> este adevăratul dans roman, <hi rend="italic">chorus</hi>, și se joacă în România cu aceeași rânduială coregrafică precum se văd săpate în marmurile antice, horele vechilor romani!</p>
                  <p>Flăcăii și fetele, bărbații și nevestele dintr-un sat sau din mai multe sate adunate într-o zi de sărbătoare, se prind cu toții de mâini și fac un cerc larg, care se învârtește încet din stânga în dreapta și din dreapta în stânga pe măsura cântecului. Aceasta este hora! joc simplu și patriarhal! simbol al unirii tuturor în o singură familie!</p>
                  <p>Înlăuntrul cercului stau lăutarii, care umblă necontenit pe lângă danțași, improvizând strofe șăgalnice pentru fete, vesele pentru flăcăi și adeseori atingătoare de bărbații însurați. Aceste improvizații trecătoare, care se tipăresc în mintea poporului și rămân cu vreme proprietatea sa poetică, se numesc iar hore. Ele ațâță veselia jocului și adeseori, dezvelind tainele inimilor, slujesc de misterioasăcoînțelegere între acei ce se iubesc.</p>
                  <p>Așa, de pildă, lăutarul, care este geniul însuflețitor al horei, trecând pe lângă o copilă din cercul dansului, îi cântă:</p>
                  <lg>
                     <l>Zis-au badea c-a veni</l>
                     <l>Luna-n cer când s-a ivi<note xml:id="ftn43" place="foot" n="43">Vezi <hi rend="italic">Zis-au badea</hi>. (Notă de V. Alecsandri.)</note> ș.c.l.</l>
                  </lg>
                  <p>Pe urmă, alăturându-se de badea în altă parte a cercului, îi arată mândra cu ochiul și zice în treacăt:</p>
                  <lg>
                     <l>Să te duci, voinice, duci</l>
                     <l>În livada cea de nuci,</l>
                     <l>Că te-așteaptă nu știu ce,</l>
                     <l>Și-i găsi o florice... ș.c.l.</l>
                  </lg>
                  <p rend="justify">Badea și cu fata se întâlnesc cu ochii; copila se roșește și cată-n jos; voinicul ridică capul și-și răsucește mustața... iar lăutarul trece mai departe cântând unui bărbat:</p>
                  <lg>
                     <l>Sărmanul bărbatul prost!</l>
                     <l>Bun odor la cas-o fost.</l>
                     <l>Orice vede,</l>
                     <l>Nu mai crede... ș.c.l.</l>
                  </lg>
                  <p rend="justify">Bărbatul se mânie; danțașii râd cu hohote și se uită la femeia odorului, lângă care s-a oprit lăutarul zicând:</p>
                  <lg>
                     <l>Ilenuță de la Piatră,</l>
                     <l>Cu percică retezată,</l>
                     <l>De-ți e drag bărbatul tău,</l>
                     <l>Ie-i seama că-i nătărău,</l>
                     <l>Și-i dă-n mână o vărguță,</l>
                     <l>Să se apere de mâță...<note xml:id="ftn44" place="foot" n="44">Vezi'' Ilenuța de la Piatra''. (Notă de V. Alecsandri.)</note>
                     </l>
                  </lg>
                  <p>Afară de lăutarul care este plătit ca să cânte câte știe și câte nu știe, adeseori vreunul din dănțașii horei începe a rosti în cadență versuri potrivite cu vro întâmplare nouă sau cu starea inimii lui. Fiecare își cântă dorurile în auzul tuturor, căci ce are românul pe inimă o are și pe limbă.</p>
                  <p>Un flăcău care-i singur pe fața pământului își revarsă necazul în strofa următoare: Frunză verde alunică,</p>
                  <lg>
                     <l>Rău îi făr' de mândrulică!</l>
                     <l>Dar mai rău făr' de nevastă,</l>
                     <l>Că n-ai unde trage-n gazdă!</l>
                  </lg>
                  <p rend="justify">Altul, om cărunt, care-i lângă dânsul, urmează șirul cântecului pe cuvintele ce se potrivesc cu pofta inimii lui:</p>
                  <lg>
                     <l>Cât e omul de bătrân,</l>
                     <l>Tot ar mânca măr din sân!</l>
                     <l>Cât e omul alb la plete,</l>
                     <l>Tot îi place-a pișca fete!<note xml:id="ftn45" place="foot" n="45">Vezi și <hi rend="italic">Moș bătrân</hi>. (Notă de V. Alecsandri.)</note>
                     </l>
                  </lg>
                  <p>Vecinul său, Pepelea, taie improvizația moșneagului și-i răspunde râzând, făr-a întrerupe aria horei:</p>
                  <lg>
                     <l>De-acum sapa și lopata,</l>
                     <l>Iar nu mărul, iar nu fata,</l>
                     <l>Că de-acum, ți-ai trăit traiul,</l>
                     <l>Ți-ai mâncat, badeo, mălaiul!</l>
                  </lg>
                  <p rend="justify">După toate aceste pilde se înțelege caracterul poeziilor numite hore. Ele sunt improvizații din fugă, cugetări rostite în versuri în repejunea dansului, destăinuiri naive ale dorințelor inimii, pâcâlituri șăgalnice între dănțași. Prin urmare, și forma acestor poezii este neregulată ca ideile improvizatorilor.</p>
                  <p>Unele hore sunt lungi și corecte, precum a Zoiței, a Ilenuței și altele; dar cele mai multe sunt scurte de zece, de opt, până și de patru versuri. În cât privește însă originalitatea ideilor, frumusețea expresiilor și calitățile lor poetice, oricine poate mărturisi că atât horele din Moldova, cât și cele din Transilvania, din Bucovina și din Valahia sunt vrednice surori ale baladelor. Geniul poporului român, fie din orice provincie, este pretutindini bogat de poetice comori.</p>
                  <trailer>(<hi rend="italic">Bucovina</hi>, 1849)</trailer>
               </div>
               <div type="div3" rend="P26">
                  <head>III</head>
                  <p rend="justify">Spre a completa aceste studii asupra țărilor noastre și asupra poporului român, socot că nu este de prisos a adăuga aici câteva fragmente dintr-un cuvânt ce am ținut la 1848, în Paris, dinaintea unei societăți de străini filo-români:</p>
                  <p>Domnilor!</p>
                  <p>Dați-mi voie a vă expune aici un repede tablou de provinciile Dunării locuite de români. Ca fiu al României, mă propun să vă slujesc de călăuz în primblarea ce vroiți a face prin acele țărmuri depărtate și așa puțin cunoscute încă de Europa occidentală.</p>
                  <p>Să trecem în grabă Germania, Galiția și Bucovina (provincie mănoasă pe care Austria a despărțit-o de Moldova la 1775 și a încorporat-o imperiului) și să ajungem în acele locuri cărora locuitorii lor dau numele de România, și pe care străinii le cheamă <hi rend="italic">Provincii Danubiene</hi>. Acum pășim Molnița, pârâu ce slujește de hotar între Bucovina și Moldova, și iată-ne în sfârșit pe acest colț de pământ atât de necunoscut, încât mulți diplomați și mulți vestiți învățați l-au confundat când cu pământul Turciei, când cu pământul Rusiei.</p>
                  <p>Iată-ne într-o țară cu totul nouă, dar unde vom avea plăcere a găsi o mulțime de cunoștințe făcute de noi în cărțile Istoriei Romane.</p>
                  <p>În sânul acestor văi atât de bogate și mănoase, pe vârfurile acestor munți uriași, pe malurile acestor râuri limpezie, auzim deodată pronunțându-se nume antice, care deșteaptă în mintea noastră mari suveniruri, și rapoartă închipuirea la epoca glorioasă a Împărăției Romane: numele lui Traian, Aurelian, Ovidiu, Caracala, Septim-Severus etc., ieșind din gura unui țăran simplu și neștiitor! Ochii noștri întâlnesc pretutindene urmele poporului Suveran! Iată: ''valea lui Traian pe Dunăre, Romanu, Caracal, Cetatea-Albă, Gherghina, Iașii <hi rend="italic">(Municipium Jassiorum)</hi>, Turnul Severin, Băile lui Ercul'' (Mehadia din Banat), <hi rend="italic">Lacul lui Ovidiu</hi> (în Basarabia, altă provincie a Moldovei luată de Rusia la 1812). Acest lac a văzut adeseori pe Ovidiu primblându-se pe malurile lui și meditând poate poemul Metamorfozelor, pe când era exilat în Dacia. Tradiția poporală spune încă în zilele noastre despre acest mare poet al vechimii că era un frumos bătrân cu pletele albe, și că graiul lui dulce curgea ca mierea din buzele sale. Aceste nume aduc negreșit o adâncă mirare, auzindu-le într-o țară pierdută ca Moldo-Valahia în fundul Europei, și ca o stâncă în sânul mării, necontenit bătută de valurile a trei neamuri mari, neamurile german, slav și otoman. Firește dar străinul își face întrebare, cum aceste nume romane s-au rătăcit așa departe de Roma și ce furtună le-a azvârlit aici? Și atunci el își aduce aminte de luptele romanilor cu dacii și de duelul eroic ce a fost între marele împărat al Romei, Traian, și marele rege al Daciei, Decebal, care s-a otrăvit în ziua când a fost învins! Îmi aduce aminte totodată că multe colonii romane au venit ca să împoporeze aceste țărmuri pustiite prin desfacerea dacilor, spre a forma cu piepturile lor un zid puternic împotriva năvălirilor de barbari. Și astfel, încet-încet, adevărul iese la lumină, și acel adevăr arată că <hi rend="italic">există în lume o Românie, deși ea nu figurează pe hărțile de geografie!</hi>
                  </p>
                  <p>Vechii romani înțeleseseră bine interesele imperiului lor, așezând cele mai viteze legioane ale Italiei ca santinele despre răsărit. Ei știau că provinciile Daciei erau porțile naturale pe unde treceau năvălirile popoarelor asiatice asupra Europei, și pentru dânșii era o chestie de viață sau de moarte așezarea de garnizoane tari pe pragul acelor porți.</p>
                  <p>Dacia Traiană se făcu deci cea mai sigură fortificare pentru Cetatea Cezarilor și se împotrivi mulți ani valurilor de barbari care se zdrobiră de ea ca de un mal stâncos. Acum 2000 de ani poporul roman înțelesese ceea ce astăzi Europa civilizată, Europa învățată nu vroiește a înțelege. Și însă, după 2000 de ani, rolul provinciilor Danubiene este în totul același ca în timpul romanilor. Ele se găsesc ca în vechime expuse la cele întâi loviri a unei puteri năvălitoare ce caută a se revărsa peste Europa.</p>
                  <p>Să aruncăm ochii asupra surfeței acestor șesuri nemărginite a țărilor românești, și vom vedea o mulțime de movile singuratice.</p>
                  <p>Ce sunt aceste movile? Ele sunt paginile istoriei năvălirilor, căci cuprind oseminte de barbari! Fiecare <hi rend="italic">tumulus</hi> e un monument al trecutului ridicat pentru priceperea viitorului, o lecție spăimântătoare pentru popoarele Asiei care țin ochii țintiți asupra Europei, și o prevestire pentru aceasta. Fiecare pare a zice: că cerul a destinat această țară a fi bulevardul civilizației și mormântul barbarilor!</p>
                  <p>Pe lângă acele movile istorice, găsim câmpuri de bătălii ale cărora nume amintesc luptele eroice susținute de poporul român împotriva goților, a hunilor, a turcilor, a tătarilor, a leșilor etc. Iată Valea-Albă, poreclită astfel de tradiție, fiindcă în vreme de jumătate de veac a fost coperită cu osemintele nenumăratelor mii de turci ce cotropiseră Moldova sub domnia lui Ștefan-Vodă: iată <hi rend="italic">Dumbrăvile Roșii</hi>, arate cu leșii înhămați la juguri; iată <hi rend="italic">Războienii, Călugărenii, Baia, Valea Tutovei, ruinele Târgoviștei, ruinele Cetății Neamțului</hi> etc...</p>
                  <p>De pe zidurile acestei cetăți Doamna Ruxandra, mama lui ȘtefanVodă, a refuzat de a deschide porțile fiiului său alungat de o armie numeroasă de turci, și i-a poruncit să moară mai bucuros, decât să-și scape viața cu rușine prin mila unei femei! De pe zidurile acestei cetățui, 18 plăieși români s-au împotrivit mai multe zile armatei întregi a lui Sobiețki, riga Poloniei, mântuitorul Vienei!</p>
                  <p>În toate părțile unde vor alerga ochii, ei vor vedea adevărul scris cu litere de sânge, și acest adevăr este că Țările Românești au fost, în vechime cât și în veacurile de mijloc, pragul templului civilizației, și că poporul român s-a ținut totdeauna cu tărie în poziția sa de santinelă a acestui templu.</p>
                  <p>Și însă! Europa pare că nu vrea nici măcar să ție socoteală de tot sângele vărsat pentru apărarea ei! Ce-i pasă Europei de această țară slăbită prin atâte războaie și atâte nenorociri! Ce-i pasă de naționalitatea acelui popor român care vroiește astăzi să se ridice din căderea sa, pentru ca să-și ia din nou postul ce Dumnezeu însuși i-a încredințat! Acest popor, această țară, merită oare de a trage luarea-aminte a Occidentului?</p>
                  <p>Veniți cu mine, domnilor, ca să cercetăm împreună adevărul la izvorul său, și sunt încredințat că în sfârșit veți zice: Bună țară! bun popor!</p>
                  <p>Și mai întâi să trecem Carpații pentru ca să ieșim în văi. Acești munți, adevărate tării în privirea strategică, sunt acoperiți cu păduri frumoase în care se găsesc copaci de catarguri cât de nalte.</p>
                  <p>Ei cuprind în sânul lor băi de fier, de pucioasă, de aramă, de argint, și de aur, încă nedescoperite, și izvoare minerale pentru vindecarea boalelor.</p>
                  <p>Văile sunt formate de un pământ producător care ar putea hrăni o populație întreită de aceea care le locuiește. Ochiul se rătăcește în depărtare pe orizonturi albastre care vădesc o climă sănătoasă și fericită. El pătrunde în lunci pline de vânaturi de tot soiul; întâlnește râuri, iazuri, pâraie pline de pești; livezi frumoase încărcate cu pomet; colnice cu podgorii care produc vinațe minunate; și zărește în văzduh roiuri de albine ce fac o miere albă și parfumată ca acea vestită a muntelui Himet din Grecia. Pe întinsul câmpiilor pasc turme numeroase de oi și vite mari care sunt una din cele mai mari bogății ale țării; herghelii de cai voinici; sate acoperite cu stuh, în toată simplitatea arhitecturală a timpurilor patriarhale; orașe în care civilizația se arată la tot pasul, în forma caselor, în mobilarea lor, în hainele locuitorilor, în manierele lor, în graiul lor ce a adoptat limba franceză, și chiar în defectele lor. Mai departe se zăresc frumoase locuințe de țară, albind între copacii grădinilor și pe șosele noi, calește de Viena, trecând cu repejune în fuga cailor de poștă și în chiotul sălbatic al postașilor. Ele trec pe lângă șiruri lungi de care <hi rend="italic">(carru)</hi> trase de boi, ca la romani.</p>
                  <p>Căci trebuie să o mărturisim. Această țară este țara contrasturilor. Deosebitele veacuri sunt aici reprezentate prin deosebitele clase ale poporației. Locuitorul țăran a rămas tot același de 2000 de ani și înfățișează antichitatea. Nobilii bătrâni (boierii) cu ideile și obiceiurile lor feudale, înfățișează veacurile de mijloc și noua generație, ce a fost crescută în străinătate și mai cu seamă în Franța, înfățișează al XIX veac.</p>
                  <p>Țara aceasta este dar, precum vedeți, domnilor, destul de interesantă a o vizita, și cuprinde mari sugeturi de studiu pentru filozofi și pentru artiști. Ea este frumoasă, avută și bine înzestrată de Providență în toate privirile. Dar ceea ce aș dori eu ca să vă fac a înțelege este farmecul ademenitor al acestor părți ale lumii, care face pe românii din Moldova să zică în iubirea lor de Patrie:</p>
                  <lg>
                     <l>La Moldova cea frumoasă</l>
                     <l>Viața-i dulce și voioasă!</l>
                     <l>L-al Moldovei dulce soare</l>
                     <l>Crește floare lângă floare!</l>
                  </lg>
                  <p rend="justify">Și tainica atragere ce au ele pentru inimile străinilor, încât românii din Valahia zic:</p>
                  <lg>
                     <l>Dâmboviță, apă dulce,</l>
                     <l>Cine bea nu se mai duce!</l>
                  </lg>
                  <p rend="justify">Astfel este România, numită de români <hi rend="italic">gura raiului</hi>. Să cercetăm acum poporul care o locuiește.</p>
                  <p>Ce este el? De unde vine? Care e limba sa? Care sunt tradițiile lui? Ce trecut a avut? Ce viitor va avea?</p>
                  <p>Ce este? El însuși ne va spune într-o limbă pe care chiar d-voastră, domnilor, o veți înțelege lesne, căci el ne-a grăi în limba romană veche. Iată-l dinaintea noastră, în costumul său jumătate dac și jumătate roman: cușma de oaie a dacilor pe cap, și opincile romane în picioare. Iată-l cu poza sa antică, cu tipul său roman ce l-a păstrat de 2000 de ani. S[...]ntrebăm acum ce este el, și să ascultăm răspunsul său:</p>
                  <p>„Eu sunt român. Împăratul Traian a venit în vechime cu multă putere de a învins pe daci, locuitorii țării acestea. Toată averea mea este o casă, un câmp, o fântână, un car, o vacă, doi boi de jug și un cal. Am o femeie bună, frumoasă și lucrătoare. Ea nu lasă furca din mâini cât e ziua de lungă, nici nu pierde din ochi fiul ce ne-a dat Dumnezeu... etc., etc.”</p>
                  <p>De ajuns sunt aceste câteva cuvinte ca să vă dovedească, domnilor, că poporul ce grăiește astfel e de neam latinesc, iar nu slav precum au îndrăznit a o pretinde campionii panslavismului care s-au înșelat a crede că naționalitățile se pot scamota prin câteva note și manifesturi diplomatice.</p>
                  <p>De nu vă veți mulțumi însă cu atâta, vă propunem să mergem mai departe cu cercetările noastre, spre a descoperi noi dovezi despre romanismul românilor. Aceste dovezi le vom găsi:</p>
                  <p>1. În obiceiul ospeției care s-a păstrat din vechime; în respectul tinerilor pentru bătrâni; în ceremoniile nunților și ale înmormântărilor etc.</p>
                  <p>2. În credințele superstițioase ale țăranilor.</p>
                  <p>3. În poveștile poporale ce sunt pline de zeii păgânismului, purtând titlul de sfinți, precum: Sfânta Vinere (Venus), Sfânta Joe (Jove), Sfânta Miercure (Mercur) etc.</p>
                  <p>4. În cântecele poporale care pomenesc de împărații Traian și Aurelian.</p>
                  <p>5. În tradițiile istorice ale țării.</p>
                  <p>6. În nevinovata mândrie cu care poporul dă titlul de români tuturor eroilor, chiar străini de-ar fi.</p>
                  <p>7. În plecarea firească ce are către dulcele <hi rend="italic">far niente</hi> ce caracterizează pe italieni etc., etc., etc.</p>
                  <p>Îmi pare foarte rău, domnilor, că lipsa de materialuri mă oprește de a mă întinde, precât aș dori, asupra acestei chestii, spre a vă putea da o idee completă de toată originalitatea obiceiurilor poporului român, de toate comorile de închipuire ce strălucesc în basnele sale, de toată poezia armonioasă ce răsună în cântecele sale și de adânca cuminție ce domnește în proverburile sale.</p>
                  <p>Fie-mi iertat deocamdată a vă spune câteva notițe generale asupra țărilor noastre:</p>
                  <p>România întreagă se compune din 6 provincii ce cuprind aproape la 9 milioane de oameni de același sânge, de același nume, de aceeași limbă și care se numesc frați. [...]</p>
                  <p>Istoria revoluției românilor vă este cunoscută prin gazetele ce au publicat actele ei. Nu-mi rămâne mie a vă observa decât ca să nu vă mirați că glasul patriei voastre a găsit un răsunet atât de grabnic și de puternic în patria mea, căci dintre toate conchetele Franței, cea mai frumoasă, cea mai trainică și mai neștiută de dânsa poate este concheta morală a nației române.</p>
                  <trailer>(<hi rend="italic">Paris</hi>, 1848)</trailer>
               </div>
            </div>
            <div type="div2" rend="P22">
               <head>O primblare la munți</head>
               <p>De mult doream a vedea portretul lui Alexandru vodă Lăpușneanul și, aflând că se găsea la mănăstirea Pângărați, mă hotărâi a face o primblare pân-acolo. Mă pornii deci într-o amiază de la Piatra, întovărășit de doi tineri poeți și de un tânăr judecător, care, având norocire de a nu fi cât de puțin poet, se îngriji de viitor și luă cu el doi harbuji groși ca cei de Bender și o pungă mare plină de tutun. Aceste provizii ne părură cam deșănțate pentru o primblare de două ceasuri, însă urma ne încredință că, în privirea mulțumirilor trupești, e mult mai priitor de a fi cineva judecător decât amorezul muzelor.</p>
               <p>Ne pornirăm pe la sfințitul soarelui, plini de veselie și de sperare, și, grămădiți ca vai de noi! într-o brișcă de Brașov, care, urmând obiceiului surorilor sale numite brașovence, ne scutura ca pe niște saci de nuci; dar ce ne păsa nouă! Lumea întreagă atunci era a noastră! cerul era atât de limpede și de albastru, priveliștea în toate părțile se arăta atât de veselă și măreață, toată firea ne zâmbea cu un farmec atât de dulce! Ce ne păsa nouă!...</p>
               <p>În ceasul acela nimeni dintre noi nu și-ar fi dat locul său nici măcar pe un tron, pentru că, deși zdruncinăturile briștii se înmulțeau cu cât ea se înainta pe pietrișul drumului de pe malul Bistriței, cu atât creștea și mulțumirea noastră.</p>
               <p>Convorbirea noastră se putea asemăna fără greșeală cu un sabaș jidovesc: toți vorbeam deodată făr-a mai aștepta răspuns și toți ne porneam delaolaltă la râs ca niște nebuni, unul într-o notă scârțâitoare, altul cu un ton de <hi rend="italic">bas-taille</hi>, un al treilea imitând ruladele oarecărei demoazele vădane ce are obicei a cânta prin adunări. Românii ce întâlneam stau în drum și se uitau la noi, făcându-și cruce, iar unii, luând pildă fără voie, trânteau niște hohote de se răsuna câmpul. Acest lucru îmi aduse aminte de un provincial cu frica lui Dumnezeu, care, fiind întrebat la teatru de ce râdea mai tare decât toți, de vreme ce nu înțelegea nimic, el răspunse cu nevinovăție că râdea de râsul celorlalți și mai ales pentru că plătise zece lei.</p>
               <p>Cu toate aceste, fiindcă tot lucrul în lume trebuie să aibă un sfârșit, convorbirea noastră atât de fierbinte începu a slăbi și se prefăcea încet-încet într-un quatuor muzical, vrednic de a încânta urechile îngerești, dacă nu ar fi avut o deplină asemănare cu un concert drăcesc. Unul din noi suspina cu duioșie o bucată dintr-o simfonie a lui Mozart; altul, mai tare la suflet, îi răspundea prin vestitul și voinicescul cântec al lui Bujor: <hi rend="italic">frunză verde de năgară</hi>; al treilea șuiera ca o mierlă un valț șfăbesc și al patrulea striga în gura mare corul dracilor din opera <hi rend="italic">Robert diavolul</hi>. Această armonie, alcătuită din atâte armonii deosebite, înforma un soi de dihanie muzicală, vrednică de însemnat în analele cacofoniei.</p>
               <p>Din vorbă în vorbă, din hohot în hohot și din cântec în cântec, ne trezirăm deodată în mijlocul Bistriței. Atunci, ca și când o putere nevăzută ne-ar fi strâns de gât, glasurile noastre se stinseră și se făcu între noi o adâncă tăcere. Câteva fețe schimbau fețe, căci Bistrița clocotea împrejurul nostru, pare că ar fi dorit a ne trimite în fundul ei, ca să ne sfârșim concertul; valurile se izbeau cu repejune turbată asupra roților și clătinau trăsura ca cu o mână de uriaș; fieștecare dintre noi se cumpănea în toate chipurile pentru ca să nu se prăvale brișca, mai ales că malul era cam departe și bolovanii din fundul apei cam mari. Cu cât însă ne înaintam, valurile clocoteau, roțile lunecau pe pietre, caii se speriau, vizitiul îndesa cu țipetele și cu biciul, și Bistrița se suia mereu! Iară noi... noi nici cântam, nici râdeam. Știu însă că atunci am fi schimbat cu bucurie locurile noastre pe tronuri.</p>
               <p>Iată-ne pe mal dincolo; slavă Domnului! am scăpat; pare că ne răsuflăm mai lesne. Ne oprim puțin ca să se răsufle și caii și să ne aprindem țigările. Următoarea convorbire naște între noi:</p>
               <p>— Măi, măi, grozavă-i Bistrița!</p>
               <p>— Repede apă!</p>
               <p>— Frică v-a fost?</p>
               <p>— Frică? Nicidecum.</p>
               <p>— Dar pare că erați schimbați la față.</p>
               <p>— N-ai văzut bine.</p>
               <p>Pas de nu te încrede după aceasta că graiul a fost dat omului ca să-și răstălmăcească gândul!</p>
               <p>Ne pornirăm peste un sfert, aruncând câte o căutătură posomorâtă locului pe unde trecusem, și ajunserăm în curând la alt vad, mai mic; însă în tot drumul acesta, ce se întinde pe malul drept al Bistriței și care trece prin satul numit Vaduri, ne-am arătat mult mai cuminți în faptă și în vorbă. Fieștecare grăia pe rând, povestind câte o întâmplare tristă sau grozavă, în care apa juca rolul cel mai însemnat. Câte înecări am știut, toate s-au istorisit cu un talent deosebit, mai ales că suvenirul Bistriței era încă viu.</p>
               <p>Acel al doilea vad l-am trecut cu o nepăsare eroică, fiindcă acum ne deprinseserăm cu primejdiile. Omul se deprinde cu toate lucrurile în lume. Cei mai vestiți eroi au simțit un <hi rend="italic">ce</hi> care semăna cu frica la cele întâi bătălii; în urmare, ni se poate ierta neliniștirea care ne-a cuprins la cea întâi luptă a noastră cu o apă atât de înșelătoare ca Bistrița, mai ales că acea mică tulburare nu ne-a oprit nicidecum de a admira mai târziu frumosul și mărețul apus al soarelui. Un entuziasm poetic ne-a pătruns pe toți, până și pe judecător; căci priveliștea era vrednică de a încânta sufletele cele mai adormite și vrăjmașii cei mai aprigi ai naturii. În dreapta noastră un lanț de munți, printre care Scăricica se înălța cu mândrie; în stânga alt lanț de dealuri îmbrăcate cu tufari sălbatici; în urmă-ne, ca o strajă depărtată, Pietricica, ce pare că păzește târgul Pietrei, culcat la picioarele ei; în fața noastră, un amfiteatru de alți munți acoperiți cu brazi nalți, care se zugrăveau ca o armie întreagă pe cerul înflăcărat de razele cele de pe urmă ale soarelui.</p>
               <p>Din toate părțile tot înălțimi, și înălțimi adevărate, care te fac și mai mic decât ești și la care trebuie să te uiți cu capul gol, pentru că-ți cade căciula de la sineși. Cum să nu se mire cineva! Cum să nu i se aprindă închipuirea!</p>
               <p>Noi, în ciuda celor ce se fac că nimic în lume nu poate fi destul de frumos pentru ei, noi, zic, am găsit o mare mulțumire la privirea acelor locuri mărețe și negreșit am strigat: <hi rend="italic">mari sunt minunile tale, Doamne</hi>! dacă nu ne-am fi adus aminte tocmai atunci de un străin care, văzând șlicul unui logofăt mare, a zis tot acele cuvinte.</p>
               <p>Acum amurgise mai de tot, caii obosiseră, și noi începuserăm a simți oarecare dureri prin șolduri, când sosirăm la Pângărați<note xml:id="ftn46" place="foot" n="46">Această mănăstire a fost zidită de domnul Alexandru Lăpușneanul spre prăznuirea hramului sf. mare mucenic Dimitrie, izvorâtorul de mir (anii 1564-1569). Se zice că pe locul acela trăia un pustnic cuvios și că după sfătuirea lui ar fi zidit Lăpușneanul mănăstirea Pângărați, pe care totodată a și înzestrat-o cu multă avere și moșii; iar pe pustnic l-a făcut egumen acolo pe toată viața <hi rend="italic">[V. A.]</hi>
                  </note>.</p>
               <p>Preacuviosul egumen acestei vechi mănăstiri, om verde de trup și de suflet, ne primi cu o bucurie și cu o bunătate ce îi câștigară îndată dragostea și respectul nostru. De-abia ne așezaserăm în casă pe un pat lung, și îndată ni se înfățișă un frate purtând o tablă încărcată de chisele cu dulcețuri și de pahare cu apă rece.</p>
               <p>Atunci, tuspatru am zis într-un glas: binecuvântat să fie în toate veacurile acel om înțelept care a introdus în țara noastră un obicei atât de dulce și răcoritor! Dulcețurile, cafeaua (în felegene) și ciubucul turcesc alcătuiesc o treime nedespărțită, care în toate întâmplările vieții aduce mulțumire trupului și mângâiere sufletului!</p>
               <p>După ce sfârșirăm cu toată pompa cuvenită ceremonia numitei treimi, ne aduserăm aminte de țelul primblării noastre și îndată am rugat pe sf.-sa egumenul să ne arate portretul lui Alexandru vodă Lăpușneanul.</p>
               <p>— Acea icoană — ne răspunse sf.-sa — a fost ridicată de-aici și dusă la mănăstirea Slatina, ce este zidită tot de acel domn.</p>
               <p>Cuvintele aceste îmi pricinuiră o tulburare întocmai ca și când mi-ar fi picat pe cap vreun fes din cele patru care împodobesc turnurile Mitropoliei! Vrui să vorbesc, în zadar!... glasul mi se tăiase. După atâte osteneli și primejdii, să-mi văd deodată toată dorința nimicită! Nu, nu-mi rămânea altă de făcut decât să... ies în cerdac, ca să mă răcoresc.</p>
               <p>Cerul era senin; câteva stele luceau deasupra bisericii și unele se iveau printre copacii ce acopereau vârful munților. O tăcere înfricoșată domnea în toată mănăstirea și numai din vreme în vreme se auzea în vale urletul unui câine din sat sau țipete sperioase ale unei bufnițe ascunse în râsipuri. Mă pusei pe gânduri.</p>
               <p>Câte idei triste și vesele trecură în câteva minute prin minte-mi! câte năluci se arătară ochilor mei și se pierdură în întunericul depărtării!...</p>
               <p>Tovarășii mei veniră după mine în cerdac; visul ce mă îngâna se șterse și ne duserăm cu toții să vizităm chiliile călugărilor.</p>
               <p>Ne îndreptarăm prin întuneric spre o ferestruică de-abia luminată ce se zărea în șirul chiliilor de lemn<note xml:id="ftn47" place="foot" n="47">La mănăstirea Pângărați sunt două rânduri de chilii: cele din stânga, cum intri pe poartă, sunt zidite de piatră, încă din vremea domnului A. Lăpușneanul, ctitorul mănăstirii; cele din dreapta sunt făcute de lemn; aceste trebuie să fie vechi ca de o sută de ani <hi rend="italic">[V. A.]</hi>
                  </note>; cu cât însă ne apropiam de ea, ni se părea că auzeam un soi de geamăt slab, care se prefăcu la urmă într-o psalmodie tristă și monotonă. Aprinși de curiozitate, ne agățarăm ca mâțele pe o scară ce se îndoia scârțâind sub picioarele noastre și ne găsirăm deodată cu toții înșirați pe un dulap îngust ce slujea de cerdac pe dinaintea acelor chilii.</p>
               <p>Poziția noastră era cu atât mai ciudată că trebuia să călcăm prin întuneric, lipindu-ne cu mâinile și cu trupul de zid, făr-a ști unde punem piciorul; și dacă pierdeam cât de puțin cumpăneala, negreșit că am fi făcut până jos un <hi rend="italic">salto mortale</hi> foarte vătămător capetelor noastre; în sfârșit, găsind o ușă deschisă lângă noi, am dat năvală înlăuntru, făr-a mai zice după obicei: <hi rend="italic">blagoslovește, părinte.</hi>
               </p>
               <p>Călugărul ce ședea în acea chilie era un om ca de șaizeci de ani, cu barba albă și lungă până la brâu; el ținea într-o mână o psaltichie veche și afumată, și în cealaltă, o pereche de metanii de lână neagră. Fața lui brăzduită de vreme și de patimi vădea în el un suflet ce a fost tulburat de dureri; însă în toată persoana lui era zugrăvită o sfințenie măreață ce îi da un aer de profet.</p>
               <p>Un pat de scânduri acoperit cu o cergă roasă, un scaun cu trei picioare și o masă pe care se vedea o cruce săpată de lemn, două prescuri și un ceaslov alcătuiau tot mobilierul acelei chilii luminate de razele unui mic jăratic și ale unei mici lumânări de ceară galbenă. Însă lucrul cel mai curios de însemnat în acel simplu locaș era un pistol vechi și ruginit ce sta spânzurat la perete deasupra patului. Îl luai în mână, mă uitai la el cu mirare și nu mă putui opri de a râde, întrebând pe călugăr dacă ținea acea armă pentru tâlhari? Călugărul se posomorî și îmi răspunse cu glasul schimbat:</p>
               <p>— Ba nu, fiule, nu-l țin pentru tâlhari, pentru că tâlharii n-au ce căuta la mine; dar îl păstrez ca un lucru ce a pricinuit toată nenorocirea vieții mele!</p>
               <p>Auzind aceste cuvinte, ne-am apropiat toți de călugăr. El își lăsase capul pe piept, și două lacrimi îi curgeau pe obraz. L-am rugat să ne tălmăcească vorbele lui, și el, după o scurtă tăcere, își scutură capul ca să alunge ideile triste și zise:</p>
               <p>— Acum or fi mai douăzeci și doi de ani, pe vremea când au intrat turcii în Moldova ca să dea goană volintirilor, eu eram vânător de munte și pot zice fără fală că în tot ocolul Bistriței nu se găsea alt român mai verde și alt chitaș mai sigur decât mine.</p>
               <p>Atunci să mă fi văzut când mă iveam pe vârful unui munte cu pletele-n vânt, cu pieptul gol, cu fața rumenă și cu durda pe umeri!</p>
               <p>Toți care mă cunoșteau nu mă chemau altfel decât Păunașul codrilor, Voinicul voinicilor. Atunci să mă fi văzut când dam de urma unui cerb, sau a unui urs, cum săream din stâncă în stâncă, pe la guri de prăpăstii adânci; cum intram singur fără frică în vizunia fiarelor sălbatice. Acum însă nu sunt de nimică; capul mi s-a făcut alb, puterile mi-au slăbit și aștept moartea din zi în zi, din ceas în ceas. Facă-se-n voia Domnului! Călugărul își făcu cruce. La 1821 eu mă însurasem și trăiam mulțumit de soarta mea. Nevasta-mi era cea mai frumoasă femeie de la munte; pare că o văd încă, după atâția amari de ani, cu părul ei negru ca pana corbului și lung pân' la călcâie, cu ochii săi muri și veseli, cu fața ei albă, cu trupul său nalt și mlădios. Sărmana Elenuță, sărmana Elenuță!... cum îi râdeau ochii când mă zărea pe deal, întorcându-mă acasă cu vânatul de-a umeri! cum alerga ea degrabă înainte-mi ca o pasăre voioasă! cât îmi creștea mie inima-n piept auzind glasul ei! Dumnezeu s-o ierte, căci bune zile am petrecut cât am trăit cu dânsa.</p>
               <p>Călugărul, zicând aceste, ținti ochii în jos și stătu puțin afundat în gânduri; tot trupul lui părea împietrit; numai buzele i se mișcau, și, din vreme în vreme, pronunța cu un glas slab: „bune zile, bune zile”. În sfârșit, el se trezi și sări deodată pe picioare, tulburat, aprins; părul i se zburlise pe cap, mâinile-i tremurau, mușchii obrazului i se încordaseră.</p>
               <p>— Într-o zi, răcni călugărul, iată că mă întorc acasă de la vânat și găsesc casa pustie; caut, strig nevasta... nimeni; ies afară, mă duc la vecini s[...]ntreb; casele lor, ca și a mea, erau părăsite.</p>
               <p>Alerg ca un nebun în toate părțile, chiui prin munte... muntele singur îmi răspunde. În sfârșit, dau peste un biet cioban care îmi spune că pe la amiază au trecut prin sat o mână de turci. Atunci, inima m-a povățuit, mă arunc turbat pe urmele cailor, ajung într-o dumbravă pe malul Bistriței, și deodată aud răcnetele nevestei mele. Sărmana se zbătea cu desperare în brațele unui turc nelegiuit!... Într-o clipă, făr-a ști ce fac, slobod pușca și văd păgânul zvârcolindu-se în sânge. Ceilalți trei tovarăși ai lui sar la iartagane, dar nu le dau vreme, ci mă izbesc între ei ca un leu turbat și fac proașcă cu stratul puștii. Pe care-l ajungeam, era mort! Pare că-i văd tuspatru lungiți la pământ, unul cu fălcile strămutate, altul cu capul sfărâmat! Priveam la ei cu o mulțumire crudă, râdeam ca un nebun și strigam în gura mare: am ucis păgânii!... dar mă înșelam; toți nu muriseră; unul din ei era numai amețit.</p>
               <p>Trei zile după acea întâmplare, mă găseam cu nevasta în căsuța mea. Afară era un întuneric de nu-ți puteai zări mâna; nici o stea nu strălucea pe cer și bătea un vânt rece, care șuiera printre crăpăturile ușii. Elenuța era îngrijită, și din vreme în vreme își făcea cruce. Eu însumi mă simțeam neliniștit, căci o presimțire urâcioasă mă tulbura. Deodată, auzii în depărtare urletul unui lup și nechezarea speriată a unui cal. Luai degrabă pușca și vrui să ies, însă Elenuța mă opri, zicându-mi: nu te duce, bărbate, nu te duce că-mi vestește inima a rău; nu mă lăsa singură. Dar eu n-am ascultat-o și am ieșit. Ah! blestemat să fie ceasul în care am trecut pragul ușii! căci de ședeam acasă nu mi s-ar fi întâmplat ceea ce vă povestesc eu acum.</p>
               <p>Două ceasuri am alergat pe câmpi după glasul lupului, cu dorință de a-l găsi; dar cu cât mergeam spre dânsul el se depărta; în sfârșit, negăsindu-l, m-am întors spre casă. Ușa era deschisă, și înlăuntru se auzea un vaiet slab ca de om care moare. Intru și văd pe biata nevastă lungită jos la pământ, plină de sânge și dându-și duhul.</p>
               <p>Atunci durerea m-a turbat, desperarea m-a făcut nebun și nu-mi aduc altă aminte din ceasul acela decât cuvintele cele de pe urmă ale Elenuței: De ce nu ai șezut cu mine, Gheorghe? îmi zicea sărmana, că poate acum eu n-aș muri. Bine îți spuneam că inima-mi prevestea de rău!... Cum te-ai dus, peste puțin a intrat aici unul din acei patru turci care ai ucis, când m-ai scăpat, s-a uitat la mine cu ochi de fiară și fără milă a tras cu pistolul în mine. Ah!</p>
               <p>Gheorghe, de ce nu m-ai ascultat? Acum vezi că-mi dau sufletul.</p>
               <p>Rămâi sănătos, dragul meu; nu uita pe Elenuța.</p>
               <p>Călugărul plângea și se bocea ca un copil, povestindu-ne moartea femeii lui; iar după ce se liniști puțin, el luă în mână pistolul ce ne mirase atât de mult și urmă așa:</p>
               <p>— Lângă trupul Elenuței am găsit pistolul acesta; el a răpit viața nevestei mele, el mi-a răpit și norocirea mea! Iată de ce îl păstrez, iar nu pentru tâlhari!</p>
               <p>Sfârșind, bătrânul ieși iute din chilie; pasurile lui se auziră sunând pe lespezile din ogradă și se pierdură în depărtare. Am aflat a doua zi că el a petrecut noaptea rătăcind ca o nălucă pe malurile Bistriței ș.c.l.</p>
               <p>Ne întoarserăm mâhniți și pe gânduri la arhondaric, unde ne aștepta o masă vrednică de a îndestula niște stomacuri de poeți și de judecători, care, de când e lumea, sunt cunoscute de flămânde și lacome; și fiindcă din nenorocire materialismul înădușă foarte ades idealismul, priveliștea acelei mese ne-a împrăștiat îndată ideile triste și a trezit în noi oarecare gâdilire stomahică ce avea multă asemănare cu foamea. Ne-am pus deci boierește împrejur, am ospătat frumos și, fără a mai prelungi cu vorba, ne-am dus la culcat ca niște creștini ce aveam de gând a ne scula dimineață spre a ne întoarce la Piatra. Somnul însă nu vine lesne la patru tineri când ei sunt culcați într-o singură cameră; căci afară de glumele vesele și de nebuniile ce au de făcut între ei până a nu stinge lumânarea, adeseori ceasurile lor trec repede în povestiri de întâmplări interesante.</p>
               <p>Astfel se istorisiră între noi următoarele anecdote:</p>
               <p>TOADER ȘI MĂRINDA.</p>
               <p>În satul Mircești de pe Siret era un biet copil ca de vro 18 ani, fără nici o rudă care să fi avut cea mai mică grijă de el; acest băiat se numea Toader și slujea de văcar satului. Toată ziua el o petrecea pe câmpi cu vitele ce ducea la păscut, și seara, când le întorcea în sat, sărmanul copil se culca unde putea, când într-un coșer, când într-un zămnic părăsit, când sub un copac, căci n-avea nici masă, nici casă.</p>
               <p>Cum se mijea de zi, Toader se scula degrabă, își arunca sumanul pe umeri și se ducea în câmp cu fluierașul la gură și cu măciuca subsuoară; acolo, după ce da vitele la iarbă, el se întindea la pământ și cânta din fluier câte cântece știa; acesta era tot traiul lui. Singur toată ziua și toată noaptea, pentru că nici un flăcău din sat nu vroia să se amestece cu dânsul sau, deși se apropia vreunul de el, o făcea numai pentru ca să-l ia în râs. La hore nimeni nu-l îndemna să intre în joc și, măcar că era cel mai frumos dintre toți flăcăii, nici o fată nu se uita la el, pentru că era sărac, pentru că n-avea cămașă cu altițe și pălărie cu mărgele.</p>
               <p>Într-o zi de primăvară, cum sta Toader culcat pe iarbă, iată că vede o fată fugind către el, și după dânsa o vacă neagră ce o alunga. Cât pe ce era să o ajungă pe biata copilă, cât pe ce era s-o ia în coarne, când Toader, sărind într-o clipă, se aruncă cu măciuca înaintea vacii și o izbi atât de tare în frunte, încât pe loc ea pică amețită jos.</p>
               <p>Sărmana fetică era mai moartă de frică; inima i se bătea de-i cutremura pieptul și de-abia se putea răsufla. Toader alergă iute la un pârâu aproape, aduse apă rece în pumni și-i stropi fruntea; încet-încet, copila se liniști și își veni în simțiri.</p>
               <p>În vremea asta Toader se uita la ea cum era culcată pe iarbă și simți deodată că se tulbură și că i se bate și lui inima mai tare decât altă dată. Nu se putea dumeri el ce era pricina; însă nu-și putea întoarce ochii de la fată, și din vreme în vreme îi venea să ofteze fără voie.</p>
               <p>Avea dreptate să se tulbure bietul Toader, pentru că Mărinda(așa se numea copila) era cea mai frumoasă fată din sat; ea avea șaisprezece ani, părul negru ca pana corbului și fața albă ca omătul, gurița mică și ochii mari, plini de foc; ea mai avea și un trup mlădios ca o salcie, glasul dulce ca un glas de păsăruică, și când se împodobea duminica cu flori pe cap, cu salbă la gât, cu catrință nouă și cu cămașă subțire cusută cu altițe de fir, toate fetele se făceau slute de ciudă și toți flăc[...]i săreau în cale pentru ca să șuguiască cu ea... Iar când Mărinda juca la horă, moșnegii își trăgeau bărbile, privind la dânsa, babele o sărutau care de care, iar flăcăii se apucau la bătaie, pentru că Mărinda juca și cu trupul, și cu inima, și nici se cunoștea locul unde călca piciorul ei. Avea dar dreptate Toader să nu-și poată întoarce ochii de la dânsa.</p>
               <p>— Cum ți-i, Mărindo?... a zis el peste puțin. Ea se uită la el cu niște ochi ce-l pătrunseră la inimă și-i răspunse:</p>
               <p>— Mai bine acum, Toader. Slavă Domnului c-ai sărit de m-ai scăpat; căci de nu erai pe-aici, acum aș fi moartă.</p>
               <p>— Să ferească Dumnezeu! strigă Toader, oțărându-se; mai bine să mor eu... tot nu-s de vro treabă... un biet văcar fără tată, fără mamă; dar tu, Mărindo, tu ai neamuri; pe tine te iubesc toți sătenii; mâine-poimâine te-i mărita... te-i mărita...</p>
               <p>— Nu vreau să mă mărit așa degrabă, și măcar că pân-acum m-au cerut mulți, dar nu m-a îndemnat inima s-aleg pe nici unul din ei.</p>
               <p>— Nici măcar pe Ion Ghiurca? întrebă Toader.</p>
               <p>— Ion Ghiurca?... Și cine-i Ion Ghiurca de mă întrebi de el, ca și când ar fi Făt-Frumos?... Ce? pentru că are mai multe oi și mai mulți boi decât alții, socoți că numaidecât trebuie să-l iau de bărbat?</p>
               <p>— D-apoi el s-a lăudat că-ți este drag și că n-are decât să te ceară pentru ca să mergi după dânsul.</p>
               <p>— Minciuni a spus, minciuni a spus el. Ion Ghiurca-i un ticălos, un minciunos.</p>
               <p>Zicând aceste, copila se sculă în picioare de mânie și ochii i se umplură de lacrimi. Toader cu bucuria în față se apropie de dânsa, o luă de mână și căută s[...]mpace. După puțină vreme fata începu a râde și toate fură uitate.</p>
               <p>Ceasurile trec repede între doi tineri când încep a simți dragoste unul pentru altul, și se vede că Mărinda și Toader aveau multe taine a-și spune, pentru că mai se făcuse noapte când ei se întoarseră în sat.</p>
               <p>A doua zi, Mărinda se trezi cu poftă de a culege flori, și se porni îndată la câmp, dar nu știu cum se rătăci, că nimeri iar lângă Toader, și în urmare iar înnoptase când au apucat amândoi drumul spre sat.</p>
               <p>A tria zi, Mărinda își aduse aminte că în oarecare loc își prăpădise un cercel și alergă îndată ca să-l găsească; însă nezărindu-l nicăieri, îi veni în cap să meargă să întrebe de el pe Toader.</p>
               <p>Toader nu găsise cercelul, dar propuse Mărindei să-l caute amândoi prin câmp; ei l-au căutat atât de mult, încât se făcuse iar seară când au fost ca să vie acasă.</p>
               <p>Așa, în toate zilele Toader și Mărinda găseau pricini de a se întâlni. Cât erau ei de fericiți atunci! cu câtă dragoste se uitau unul la altul! cu câtă plăcere Mărinda asculta pe Toader cântând din fluier doina de la munte!... Amândoi erau așa de pătrunși de mulțumirea ce gustau, că nici nu gândeau la vremea viitoare; nu gândeau că nimic în lume nu e mai nestatornic ca norocul!</p>
               <p>Într-o zi, Ion Ghiurca, unul din fruntașii satului, care de mult căuta să se însoare cu Mărinda, a zărit pe aceasta împreună cu Toader și îndată a alergat în sat de a înștiințat pe părinții fetei.</p>
               <p>„Veniți, le zise el, de vedeți pe Mărinda cea cuminte cum se drăgostește cu văcarul satului, ea, care se fudulea cu ceilalți flăcăi”.</p>
               <p>Părinții Mărindei, împreună cu vro câțiva bătrâni săteni, călăuziți de Ghiurca, au alergat cu grabă și au văzut în adevăr pe copilă culcată pe iarbă lângă Toader.</p>
               <p>Din ceasul acela soarta lor își schimbă fața, și toată fericirea lor se stinse!... Mărinda, ocărâtă de tatăl său și de muma sa, fu închisă zi și noapte în cămara casei lor, și Toader fu alungat din sat ca un rău.</p>
               <p>Bietul copil, văzând că nu mai avea nici o sperare de a mai vedea pe draga lui Mărindă, veni la Iași și se scrise la oaste.</p>
               <p>Peste trei luni după silnica ei despărțire, Mărinda, fiind iertată de părinți, se primbla pe marginea luncii care este pe malul Siretului.</p>
               <p>Ea era cufundată în gânduri triste, căci gândea, sărmana, la Toader.</p>
               <p>De trei luni nu auzise nimic despre el și nu știa ce se făcuse.</p>
               <p>Tocmai atunci o țigancă bătrână și zdrențăroasă ieși din luncă și veni drept la ea cu mâna întinsă, zicându-i:</p>
               <p>— Dă-mi o părăluță, draga mea, că de trei zile n-am mâncat și mor de foame; dă-mi o părăluță, că ți-oi căuta în oglindă și ți-oi spune sorții!</p>
               <p>Mărinda căută colțurile năframei ce purta în mână, dar văzând că nici unul nu era înnodat, dezlegă salba de la gât, scoase un bănuț din ea și îl dete țigancei.</p>
               <p>— Na, babă, îi zise ea; dar te rog să-mi cauți în oglindă și să-mi spui unde-i iubitul meu, că de trei luni nu l-am văzut.</p>
               <p>Țiganca scoase îndată din sân o cutie mică de plumb ce avea înlăuntru o oglinjoară, deschise capacul și, cătând în ea, începu a descânta. După câteva minute, ea se întoarse către fată și-i zise cu glasul tulburat:</p>
               <p>— Mândrul tău se află acum departe de aici, într-un târg mare, mare cât nouăzeci și nouă de sate, unde sunt case nalte de domni și de boieri mari; acolo-i mândrul tău.</p>
               <p>— Dar oare socoți că l-oi mai vedea? întrebă Mărinda.</p>
               <p>— O dată numai l-îi zări, draga mea, și apoi nu l-îi mai vedea.</p>
               <p>— De ce, mătușă?</p>
               <p>— Pentru că s-a pus deodată o ceață neagră deasupra oglinzii, când mă uitam în ea. Dar de vrei să m-asculți, fata mea, să fugi de el, să nu-i mai ieși în cale.</p>
               <p>Zicând aceste, bătrâna se făcu nevăzută în luncă, iar Mărinda rămase cu ochii plini de lacrimi. Toată ziua ea gândi la vorbele țigancei, făr-a le putea înțelege; toată noaptea ea întoarse în mintea ei fel de fel de planuri de întâlnire cu Toader și în sfârșit hotărî a fugi în noaptea viitoare de la casa părintească și a se duce prin toate târgurile pentru ca să caute pe iubitul ei.</p>
               <p>A doua noapte, cum se culcară părinții ei, Mărinda, punând câteva lucruri de trebuință într-un sac mic, ieși pe furiș din casă și, după ce își făcu trei cruci, apucă drumul spre Târgu-Frumos.</p>
               <p>Cerul era plin de stele și luna plină de lumină. Mărinda, sprijinită de sperarea că va vedea în curând pe Toader, merse cu un pas repede din sat la luncă, trecu podul Siretului, lunca Teiușului și pădurea Strungăi, și ajunse în zori de zi la marginea Târgului-Frumos.</p>
               <p>Acolo ea se opri vro cinci zile, alergă prin toate ulițele, întrebând despre Toader; însă toate cercetările sale fură zadarnice. Fără dar a mai pierde vreme, copila se porni spre Iași, și a doua zi dimineață capitala Moldovei i se arătă cu toată pompa ce o împodobește... când o vede cineva de departe.</p>
               <p>Mirarea ei a fost mare când a văzut acea adunătură de case mari ce se înalță una deasupra alteia, când a zărit clopotnițele bisericilor și mai ales când a auzit acel vuiet fără nume, care iese din sânul orașului ca dintr-o răsuflătură a iadului.</p>
               <p>Mărinda a stat puțin de s-a pătruns de frumusețea panoramei ce înfățișează poziția capitalei noastre și pe urmă a intrat în ea.</p>
               <p>Nu am trebuință să mai spun ce vârtej o apucă pe biata copilă când se văzu deodată în ulițele Iașului, în mijlocul a sute de oameni străini, ce treceau pe lângă dânsa, în hăul acel de răcnete, de țipete, de urlete, de pocnete și de hodorogiri de trăsuri. Ea, care nu ieșise niciodată din satul ei, care nici putea să-și închipuiască ce este un târg mare locuit de mii de oameni, ochii ei se păienjeniseră, urechile-i țiuiau și inima i se bătea de spaimă.</p>
               <p>Copila mergea dinaintea ei făr-a ști unde se ducea și se uita necontenit la toți pe care îi întâlnea, cu sperare că va da cu ochii de Toader. Ajungând la poarta palatului criminalicesc, ea însemnă o mulțime de trăsuri și de persoane pe jos, care se îndreptau spre Copou; se luă și ea după dânsele și peste puțin trecu bariera Podului-Verde și se g[...]n câmpul Copoului.</p>
               <p>Acolo, nu departe de Prăvărie, erau adunați toți ostașii de la cazarmă, îmbrăcați în uniforma cea de paradă, și stau cu toții înșirați pe linie și cu armele în mâini. Pedestrimea și călărimea, împărțite în deosebite cete, stau gata a purcede pentru ca să treacă pe dinaintea comandanților, și tot poporul ce îi privea aștepta cu nerăbdare ca să înceapă marșul. Deodată, un glas puternic răsună, dând semnalul de pornire: soldații puseră armele la umeri, și tobele începură a bate. Pedestrașii trecură cu un pas regulat, și în urmă-le se înaintară călăreții, mândri, voinici ca niște adevărați români, ținând sulițele lor nalte, în al cărora vârf fâlfâiau stegușoare jumătate roșii și jumătate albastre.</p>
               <p>Mărinda, pierdută pintre popor, se uita cu mirare și cu luare aminte la soldați și deodată, țipând cu desperare, pică la pământ leșinată. Sărmana! ea zărise în mijlocul călăreților pe Toader, pe dragul ei!...</p>
               <p>Câțiva oameni ce se găseau lângă dânsa au sărit să-i dea ajutor și cu mare greu au adus-o în simțiri; dar ce folos, nenorocita se trezi nebună! În zadar toți căutau s-o liniștească cu vorbe blânde; Mărinda se uita la ei cu ochi sălbatici și pe urmă începea a râde sau sta puțin de asculta, ca și când i-ar fi grăit un glas din altă lume, ș-apoi se apuca zâmbind a juca hora. Aceasta era toată nebunia ei. Numai din vreme în vreme biata copilă începea a plânge și a se boci, zicând: „Ah! Toadere, Toadere, ce-ai făcut?!”</p>
               <p>Așa se sfârși dragostea Mărindei și a lui Toader; așa se împliniră prorociile țigancei. Copila muri peste doi ani la Golia, în casa nebunilor, iar Toader niciodată n-a știut nimică din cele ce s-au întâmplat.</p>
               <p>O INTRIGĂ DE BAL MASCHÉ.</p>
               <p>Domnul A. este o persoană de spirit, tânăr încă și elegant, deși însurat. Vorbirea lui e foarte plăcută și necontenit presărată de anecdote vesele, întâmplate lui în voiajuri ce a făcut pe când avea douăzeci de ani; într-un cuvânt, A. este înzestrat cu multe calități; dar fiindcă nici un om nu-i perfect în lume, el are sau, mai bine zicând, avea defectul de a se socoti un diplomat desăvârșit și în urmare credea că nimeni nu-l putea prinde cu vorba sau cu fapta.</p>
               <p>Această idee se înrădăcinase atât de tare în mintea lui, încât într-o seară, bând ceai cu femeia lui, tânără persoană de mare istețime și de o minunată frumusețe, a îndrăznit a-i zice că nici ea însăși nu l-ar putea înșela. Dama i-a răspuns zâmbind:</p>
               <p>— Știți, dragă, că acest soi de rămășag e totdeauna cam primejdios pentru bărbat?</p>
               <p>— După cum e și bărbatul, iubita mea, a zis A. cu un aer de fanfaronadă.</p>
               <p>Femeia lui i-a aruncat o căutătură foarte poznașă și, punând ceașca de porțelan pe masă, a adăugat serios:</p>
               <p>— Au venit la Miculi câteva șaluri de preț, dintre care unul îmi place foarte mult; vrei să-l punem rămășag?</p>
               <p>— Dacă mi-i înșela, șalul să fie al tău.</p>
               <p>— Trimit dar să-l și aducă îndată, pentru că sunt sigură să câștig.</p>
               <p>— Nu te grăbi, draga mea; haideți mai bine la bal masché.</p>
               <p>— Eu nu pot să merg; dar tu ai de gând să șezi mult acolo?</p>
               <p>— Câteva ceasuri.</p>
               <p>— Adio dar; nu uita să spui lui Miculi să trimită șalul.</p>
               <p>A. a ieșit râzând din casă, s-a suit în droșcă și a mers la teatru.</p>
               <p>Acolo, în zadar s-a primblat câtăva vreme cu sperare că va fi poate intrigat de vro mască; nici una nu s-a apropiat de el să-i vorbească.</p>
               <p>În sfârșit, ostenit de atâta zadarnică primblare, înădușit de căldura sălii, asurzit de țipetele trâmbițelor, s-a hotărât a se duce aiure ca să caute vro petrecere.</p>
               <p>Cum ieșea însă pe ușă, iată că un domino bogat și elegant îl oprește de mână și-i zice:</p>
               <p>— Domnul A. se duce din bal? Se vede că sala-i plină de dobitocie în astă-seară.</p>
               <p>— În astă-seară, ca mai totdeauna, a răspuns A., cătând cu luare-aminte la acel domino, dar neputând descoperi altă decât că avea mâini foarte delicate, picioare foarte mici și talie foarte plăcută.</p>
               <p>— Nu te miri, domnule A., de sărăcia balurilor noastre, când le asemăluiezi cu balurile măscuite din alte țări, cu cele de la Paris, de pildă?</p>
               <p>— În minutul acesta nu pot să mă plâng de balul nostru, fiindcă mi-a prilejuit o întâlnire atât de plăcută cu o persoană de spirit și care...</p>
               <p>— Și celelalte; mă rog, lasă complimentele deoparte dacă dorești să-mi placi.</p>
               <p>— Sunt gata a face ce-i porunci; a spune și minciuni, de vreme ce mă oprești a spune adevăruri.</p>
               <p>Zicând aceste, A. a intrat într-o lojie cu masca necunoscută și s-a pus aproape de ea, sperând că doar va zări măcar un semn care să-i descopere persoana; dar toate cercările lui au fost zadarnice. Peste puțin, dama s-a întors spre el și i-a zis:</p>
               <p>— În zadar cauți să afli cine sunt; acest lucru nu-l vei ști niciodată.</p>
               <p>— Socoți? Eu, dimprotivă, sunt sigur că te cunosc până peste un ceas, mai ales că am descoperit pân-acum...</p>
               <p>— Ce-ai descoperit?</p>
               <p>— Că ai spirit, că ai un glas de înger, că ai o talie de silfidă.</p>
               <p>— Dacă n-aș ști că ești de mult însurat, aș crede că ai ieșit ieri din Academie; cu toate aceste, bravo, domnule, acum sunt încredințată că ești bun diplomat și că poți pătrunde secretele cele mai adânci.</p>
               <p>— Râde-mă cât ți-a plăcea; numai îmi spune de ești frumoasă, ca să știu de trebuie să te iubesc din tot sufletul.</p>
               <p>— Mă poți iubi și mai mult dacă vrei, pentru că în adevăr sunt destul de frumușică.</p>
               <p>— Și ești măritată?</p>
               <p>— Sunt și măritată.</p>
               <p>— Mai mult nu vreau să aflu; te iubesc acum cu atât mai fierbinte cu cât ești mai necunoscută; misterul acesta mă încântă șimi aduce aminte de întâlnirile curioase și de intrigile plăcute care nasc și se desfac în carnavalurile Parisului și ale Italiei. Ce fericire, ce mulțumiri puternice pătrund inimile celor ce se iubesc numai câteva ceasuri, făr-a se cunoaște și fără a se vedea. Câtă frumusețe, câtă poezie revarsă atunci închipuirea noastră asupra ființei necunoscute care ne face să gustăm plăcerile raiului; și pe urmă ce suveniruri dulci rămân de ne dezmiardă sufletul necontenit!</p>
               <p>— Domnul A., pe cât înțeleg, vrea să joace rolul lui Satan lângă Eva.— Fă încalte și d-ta ca Eva; înduplecă-te la glasul lui.</p>
               <p>— Cu o singură condiție, că te-i supune la toate vroințele mele.</p>
               <p>— Primesc orice condiție vei pune.</p>
               <p>— Haideți dar să ieșim.</p>
               <p>— Cât sunt de fericit!...</p>
               <p>A., mândru ca un păun umflat în pene, a ieșit din lojie cu masca la braț și s-a suit cu ea într-o caretă pe care nu a putut-o bine deosebi, fiindcă era foarte întuneric afară. Trăsura se porni de la scara teatrului, tocmai pe când orologiul de la Trei-Ierarhi ar trebui să bată 12 ceasuri.</p>
               <p>— Iubitul meu A., a zis masca, mi-ai făgăduit să te supui la orice-oi dori...</p>
               <p>— Poruncește.</p>
               <p>— Stăi să-ți leg ochii.</p>
               <p>— Ai dreptate; cu cât misterul e mai adânc, cu atât plăcerea e mai mare.</p>
               <p>Masca i-a legat ochii cu batista sa, și A., ca un cavaler binecrescut, i-a sărutat mâinile de sute de ori. În vremea asta careta trecuse prin o mulțime de ulițe, făcând un înconjur mare prin deosebite mahalale; însă A. nu era în stare să observe nimic; atunci el era îndoit orb, și de fericire și din pricina batistei ce-i astupa ochii.</p>
               <p>— Oare ce-o fi făcând acum soția d-tale? a zis masca.</p>
               <p>— Dar bărbatul d-tale? a răspuns A.</p>
               <p>Și amândoi au început a râde căinându-se unul pe altul cu mii de vorbe vesele. Deodată, trăsura s-a oprit, și masca, ținând de mână pe norocitul ei amorez, s-a coborât și a intrat cu el într-o sală întunecoasă, de unde l-a vârât în altă cameră fără lumină; pe urmă, într-o a treia, și în sfârșit s-a oprit zicându-i: „Așteaptă-mă aici puțin, dar să nu faci vuiet”, și a ieșit pe o ușă ascunsă.</p>
               <p>Inima lui A. se bătea ca într-un piept de optsprezece ani, sângele-i clocotea și îi venea să cânte de bucurie. Nu au trecut însă două minute, și masca s-a întors lângă dânsul, zicându-i cu glasul speriat:</p>
               <p>— Pentru numele lui Dumnezeu, nu te mișca din loc, că suntem pierduți! Bărbatul meu a sosit de la țară în lipsa mea; nu te mișca de-aici până mâine dimineață, dacă mă iubești.</p>
               <p>Nenorocitul A. era să pice amețit auzind aceste cuvinte, și când a vroit să răspundă el s-a trezit singur în cameră prin întuneric, făr-a ști unde se găsea. Atunci l-a apucat o desperare cumplită.</p>
               <p>El, care era să guste atâta fericire în brațele unei persoane ce-l fermecase așa de mult, deodată să se vadă prădat de toate acele năluciri plăcute! și prădat prin cine?... tocmai printr-un bărbat!</p>
               <p>Ideea aceasta mai ales l-a făcut să blesteme pe toți bărbații din lume, măcar că și el era din numărul lor.</p>
               <p>Poziția lui era foarte ciudată; de-ar fi cercat să fugă, putea să se rătăcească prin casă, să dea vrun mobil jos și să trezească bărbatul; în urmare, să se compromiteze. A fost silit dar a se hotărî să aștepte acolo pân-a doua zi dimineață și, găsind aproape de el o canapea, s-a întins pe ea, zicând: fie-n voia soartei!</p>
               <p>A trecut un ceas de noapte, două, și bietul amorez nu putea închide ochii; când i se părea că auzea pasuri pe lângă ușă, când râsuri în camera de lângă el; și de-abia cu un ceas pân-a nu se miji de zi, el a adormit, făcând o mie de visuri poznașe.</p>
               <p>A doua zi, târziu, când a deschis ochii, A. era să nebunească de mirare, trezindu-se în casa lui, și încă tocmai lângă salonul de lângă iatacul femeii lui; fel de fel de idei îi treceau prin minte, fără a-și putea tălmăci deosebitele întâmplări ce avuse în vreme de câteva ceasuri; însă când a zărit la picioarele lui o mască de catifea și o batistă boțită; când a văzut mai ales și pe masă un șal nou, atunci și-a adus aminte de rămășagul ce făcuse cu femeia lui și a înțeles că acel domino plăcut și elegant nu a fost altă persoană decât singură ea.</p>
               <p>A., văzându-se înșelat cu atâta istețime, a luat șalul în mână și a intrat în iatac; femeia lui era încă culcată și, cum l-a văzut, a început a râde din toată inima.</p>
               <p>— Cum ai petrecut astă noapte? l-a întrebat ea.</p>
               <p>— Am pierdut un șal, dar am câștigat o bună lecție de care mi-oi aduce aminte cât oi trăi.</p>
               <p>Nu am trebuință să mai adaug că pacea s-a încheiat între amândoi prin o dulce sărutare.</p>
               <p rend="justify">— Boieri d-voastră, zise judecătoriul, de vreme ce ne-am pus pe povestit, am să vă spun și eu o anecdotă judecătorească foarte curioasă: Logofeția Dreptății, în pricina căminarului...</p>
               <p>— Destul, destul! strigarăm cu toții și lumânarea se stinse în ciuda judecătorului.</p>
               <p>De-abia puseserăm capetele pe perne, de-abia începuse somnul a ne fura și iată că unul din noi se scoală iute, strigă cât poate să ne trezim, aleargă prin cameră, aprinde lumânările, face în sfârșit o zvoană atât de mare, încât cu toții sărim din paturi, socotind că s-a aprins mănăstirea sau că ne calcă tâlharii.</p>
               <p>— Ce este? îl întrebăm.</p>
               <p>El însă cu o față liniștită ne poftește foarte serios să ne aprindem ciubucele și să ne așezăm grecește pe divan. Fieștecare din noi, jumătate speriat, jumătate râzând, urmează după poftirea lui; toți ne punem în rând ca niște boieri divăniști, și tulburătorul atunci, luând un aer de Mirabeau, ne zice:</p>
               <p>— Boieri dumneavoastră, trebuie să vă mărturisesc că orice întreprindere neîmplinită din partea unui om mi s-a părut cea mai vie dovadă de slăbiciunea caracterului s[...]n urmare noi patru, care ne-am pus viața în primejdie, ca să vedem portretul domnului Alexandru Lăpușneanul, suntem amenințați de a fi cuprinși în categoria mai sus pomenitului, adică a omului fără caracter, de vreme ce proiectul nostru a picat în apă sau, mai bine zicând, a rămas baltă. De datoria noastră este dar a face toate chipurile spre a scăpa de o astfel de rușine; și eu vă propun, onorați boieri, să întreprindem o faptă mult mai îndrăzneață decât cea dintâi, adică să ne hotărâm a merge la Ceahlău, spre a ne agăța pe vârful lui. Acolo, fiecare va fi liber a improviza fel de fel de ode, elegii sau alte asemene parascovenii și bocituri poetice, și pe urmă va putea întrebuința tot acea libertate spre a se da de-a rostogolul până în vale, pentru deplina sa încredințare că pământul are o mare atragere asupra atomilor și că e mult mai lesne a cădea decât a se înălța... Cine din d-voastră primește propunerea mea să ridice mâna.</p>
               <p>Opt mâini deodată s-au ridicat în aer, și o salvă de bateri în palme au adeverit primirea noastră. După această seanță parlamentară, toți ne-am dus la culcat și pân-a doua zi ne-am îngânat cu o mulțime de visuri ciudate. Lucru de însemnat. Toți am visat apa Bistriței!</p>
               <p>Când se revărsau zorile, noi ne și luaserăm ziua bună de la sf.sa egumenul, ce ne ospătase atât de bine, și ne agățam voioși pe cărarea îngustă care suie dealul Grohotișului. Trăsura noastră se auzea durduind în fundul văii pe pietrișul pârâielor, și pocnetele biciului vizitiului răsunau din stâncă în stâncă, din deal în deal, din codru în codru, ca niște împușcături de pistoale. Noi însă ne suiam mereu cu ciubucele de-a umeri, strigând, râzând, chiuind prin codru, pocnind în frunze, plecând crengile alunișilor, făcând nebuniile ce ne treceau prin cap, fără a ne îngriji de prăpăstiile grozave pe lângă care șerpuia cărărușa. Trebuie însă să mărturisesc că negura ce acoperea muntele ca un văl vânăt ne oprea de a vedea cu ochii primejdia acelui drum. Cu cât lumina se ivea pe cer, aburii de prin fundul văilor se ridica în văzduh și da lucrurilor o privire fantastică. Când și când, un stejar nalt, răzbătând pâcla, ni se arăta ca o nălucă din altă lume, cu brațele întinse, cu trupul învăluit de un giulgiu alb; și din vreme în vreme câte un vultur speriat bătea din aripi și se izbea în sus, umplând codrul de țipete furioase.</p>
               <p>De mult mergeam, iar vârful Grohotișului nici că se mai zărea.</p>
               <p>— Măi fraților, zise unul din noi, cine din voi are arme cu el?</p>
               <p>— Eu, răspunse altul; am un pistol mic.</p>
               <p>— Și ce-ai face cu pistolul dacă ne-ar ieși un urs înainte?</p>
               <p>— Auzi întrebare! Aș trage în el.</p>
               <p>Cel dintâi clătină din cap, zicând:</p>
               <p>— Să dea Dumnezeu! dar pare că n-aș crede. Mulți voinici se arată după bătălie, dar și mai mulți se arată înainte. Nu râdeți și ascultați mai bine ceea ce mi-a povestit un moșneag de la Vrancea; pe urmă vă veți încredința dacă îi vine cuiva în gând să tragă cu pistolul sau cu pușca, când i se întâmplă să se găsească bot la bot cu un urs care nu înțelege de <hi rend="italic">diha, Catrino</hi>. Nevasta unui pădurar se dusese într-o zi prin codru, să culeagă fragi; cum culegea, biata femeie aude mornăind la spatele ei, se întoarce iute, și ce să vadă?</p>
               <p>O dihanie fioroasă, un urs grozav de mare ce se ridicase pe două picioare și da din cele dinainte, ca și când i-ar fi făcând semn să vie ca să-l sărute. Femeia nu-și pierdu cumpătul, ci, răcnind o dată din toată puterea, îi aruncă coșciugul cu fragi în cap. Ursul meu, rușinat, se vede, de o primire atât de rea din partea sexului frumos, se duse fugind să-și ascundă rușinea în fundul codrilor, și pădurărița, pe de altă parte, își luă iute tălpășița, după cum zice vorba, și pân-acasă ținu numai o fugă; însă cum a ajuns a și picat la pat bolnavă de friguri. Câte babe din sat, toate au descântat-o, au căutat-o, dar degeaba, căci mergea din zi în zi mai r[...]n sfârșit, o cloanță bătrână o sfătui să se afume cu păr de urs, zicând că nu era alt chip de scăpat. A doua zi de cu noapte pădurarul, luând pușca pe spate, se porni în codru ca să-i aducă păr de urs; el se suia pe o cărărușă îngustă ca aceasta a noastră și gândea întocmai ceea ce gândim noi acum, adică: cum să facă și ce să facă dacă s-ar întâlni cu o jiganie mârâitoate. Tot mergând și gândind, iată că ajunge la vârful dealului, ce era foarte greu de suit, de pildă ca piscul pe care ne agățăm noi acum, și cum se urca pe brânci, deodată se lovește cap în cap cu un urs...</p>
               <p>— Iaca ursul! a strigat deodată cel ce mergea înaintea noastră pe cărare și s-a oprit tremurând ca o vargă. Acest țipăt ne-a înfipt pe loc, și ochii noștri s-au țintit înainte asupra unei matahale negre ce se zărea de-abia prin pâclă. Cel ce avea pistolul îl uită frumos în buzunar, și nimănui nu-i veni în gând ca să îndemne a se înarma cu el. Din norocire acea grozavă matahala a început a șuiera peste puțin, căci nu era altă decât un român care sta lungit pe iarbă. Mare rușine ne-a cuprins atunci pe toți, aflând că ne speriaserăm degeaba și mărturisesc cu umilință că din galbeni la față ce eram, ne-am înroșit ca niște demoazele de pension.</p>
               <p>— Iată, domnilor, ne-a zis atunci povestitorul, iată cum se face că-și uită cineva armele-n brâu la vreme de nevoie. Nu mai am trebuință dar a urma istoria pădurarului.</p>
               <p>Acolo era tocmai vârful Grohotișului. Ne-am pus jos să ne odihnim, și în vreme de jumătate de ceas am stat față la una din cele mai frumoase priveliști. Razele soarelui începeau a răzbate printre copacii de pe creștetul munților și dau negurii ce-i cuprindea o vopseală roșietică; iar în fundul văilor, unde pâcla era încă deasă, abia se zărea, ca printr-un vis, apa Bistriței, ce părea ca o dungă albă. Acea dungă se făcea din minut în minut mai lată și mai limpede; și, deodată, când soarele s-a ivit pe cer, umplând toată întinderea de lumină, deodată frumoasa vale a Bistriței a sticlit ca o panoramă, cu râul său repede, pe care se coborau vreo câteva plute, cu munții nalți și tufoși ce o împrejură, cu satele sale semănate pe costișe ca niște jucării și, într-un cuvânt, cu tot farmecul care împodobește natura sa mândră și sălbatică. Nu voi uita niciodată impresia ce am primit la acea minunată priveliște!</p>
               <p>Admirarea noastră negăsind cuvinte ca să se tălmăcească, s-au răsuflat prin vro două duzine de a! și de o!, care s-au ridicat spre ceruri ca niște imne de laudă.</p>
               <p>Multe soiuri de peisaje am văzut prin deosebite țări, dar rareori am întâlnit acea frumusețe măreață și sălbatică, prin care se deosebesc munții Moldovei. Acole pământul, codrii, stâncile, pârâiele sunt încă în starea primitivă a naturii și nicăieri nu se vădește mâna omului cu prefacerile ei urâcioase și prozaice. La munte omul este mai simplu, viața lui este mai în liniște, năravurile sunt mai nevinovate. Munteanu-i curat la suflet, liber la gând și la vorbă și verde de trup ca brazii sub care trăiește. Munteanca-i naltă de boi, albă, veselă, sprintenă, isteață și frumoasă. Cum să nu-ți bată inima de bucurie și de mulțumire în sânul unor locuri atât de mărețe și de poetice, locuite de un neam de oameni a căror înfățișare îți umple ochii și sufletul! locuri pline de aducere aminte a strămoșilor noștri, de povești fantastice și mai ales de doine armonioase!</p>
               <p>Multe mici întâmplări am avut pân-a nu ajunge la Ceahlău; dar cadrul acestui articol nu mă iartă a le povesti pe toate. Voi trece dar sub tăcere întâlnirea noastră cu o tânără și frumoasă româncă, ce se suia călare la munte și care, auzindu-ne cântând un cântec vechi:</p>
               <lg>
                  <l>Ia-mă, leliță, călare,</l>
                  <l>Că nu mai pot de picioare,</l>
                  <l>Și nu pot merge pe jos</l>
                  <l>Că mi-i drumul zgrunzuros...</l>
               </lg>
               <p rend="justify">ne răspunse râzând și totodată cântând:</p>
               <lg>
                  <l>Eu, puiule, te-oi lua</l>
                  <l>Când a face plopul pere</l>
                  <l>Și răchita micșunele.</l>
               </lg>
               <p rend="justify">Asemene nu voi pomeni nimic despre nedelicatețea unui cârd de boi de frunte, care, întâlnindu-se cu noi pe podul de la Răpciune, vroia numaidecât să ne arunce cu coarnele în Bistriță, sub cuvânt că boii trebuie să aibă pasul asupra boierilor și feciorilor de boieri, fiindcă și ei au fost feciori de <hi rend="italic">boiieri</hi>, și că astăzi sunt boi întregi.</p>
               <p>Tot asemene voi păstra cea mai adâncă taină asupra unui război omeric ce am avut cu niște amazoane în catrințe, care culegeau poame într-o livadă și care, văzându-ne că sărim peste gard și că ne înaintăm spre ele ca niște zmei, spre a le lua câteva poame, au început a ne împroșca cu coarne, râzând și strigându-ne: „Nu șuguiți, domnilor, cu coarnele, că vi se pot prinde de frunte”. Noi am răspuns cu mărinimie că nu suntem însurați și am dat înainte întocmai ca un zid de aramă, făr-a ne îngriji de glonțurile și ghiulelele ce plouau asupra noastră; zic ghiulele, pentru că fetele, văzând eroica noastră îndrăzneală, începuseră a adăuga și mere pe lângă celelalte mai mici împroșcături de care se slujeau în sistemul lor de bătălie. Atacul nostru a fost vrednic de admirare, dar și apărarea fetelor merită nu mai puține urări de glorie; și găsesc de datoria mea a mărturisi că, dacă amazoanele noastre nu și-ar fi mântuit proviziile de război, biruința ar fi plecat în partea lor.</p>
               <p>Lupta se sfârși în favorul nostru. Noi, însă, ca niște biruitori cu inimă măreață, departe de a pune sub robie pe frumoasele dușmance, le-am lăudat, le-am mângâiat, le-am dat câte o frățească sărutare și pe urmă ne-am urmat drumul nostru, fără a fi mai fuduli decât înainte, dar mult mai voioși la suflet, pentru că fetițele:</p>
               <lg>
                  <l>Erau mândre, mândrulițe,</l>
                  <l>Cu flori galbene-n cosițe,</l>
                  <l>Cu flori roșii pe gurițe;</l>
                  <l>Ș-aveau glas de păsărică,</l>
                  <l>
                     <hi rend="italic">Ș-aveau ochi de porumbrică,<lb/>
                     </hi>Ș-aveau suflet de voinică.</l>
               </lg>
               <p rend="justify">Mă voi grăbi a ajunge la schitul Hangului, pentru două pricini de căpetenie, adică: foamea și osteneala. De două ceasuri de când ne primblam apostolicește prin dealuri și prin văi, nu ne hrănisem decât cu priveliști poetice și cu aer curat; aveam deci toată dreptatea de a dori o gazdă bună și o masă creștinească, precum le-am și găsit la maica M. Ce folos, însă! c[...]n ziua aceea eram goniți de o soartă poznașă, care avea de gând să ne prefacă în antropofagi.</p>
               <p>De-abia începuserăm a ne odihni puțin, pregătindu-ne fălcile cu sperarea unui borș călugăresc, când iată, nu știu cine se apucă de pomenit schitul Durău, zicând că se găsea cale de jumătate de ceas numai de locul unde ne aflam, și noi îndată, ca niște nebuni, uitând și foamea, și masa ce se gătea, fără a ne îngriji nicidecum că amurgise, îndată, zic, ne și pornirăm spre Durău, cu hotărâre să ne întoarcem mai târziu la Hangu. Judecătorul însă, mai cu minte decât toți, rămase și ne dovedi încă o dată prin această faptă înțeleaptă că în privirea științei mulțumirilor trupești, superioritatea spiritului judecătoresc asupra celui poetic este netăgăduită și că deosebirea între amândouă este ca de la pământ la cer.</p>
               <p>În vreme de jumătate de ceas voiajul a fost destul de vesel, mai ales că Ceahlăul ni se arăta n toată mărirea lui, ca un uriaș ce și-ar fi întins capul pe deasupra munților ca să privească apusul soarelui. Umbrele se suiseră treptat, ascunzând în întuneric stâncile mari și codrii sălbatici de pe coastele lui, și numai Panaghia, stânca cea piramidală de pe creștetul său, era încă luminată de razele aurite ale soarelui. Unul din noi, privind Ceahlăului în minutul acela, îl asemănă cu un urs negru, purtând pe cap un coif de aur; altul iar, țintindu-și ochii asupra Panaghiei, ne ținu un cuvânt foarte tainic în înțelesul lui, vroind a găsi oarecare asemănare între ea și legea creștinească, care a ieșit din întunecimea păgânismului plină de lumina adevărului...</p>
               <p>Stânca se pierdu în umbră foarte apropo pentru orator. Noi însă începeam a ne căi că ne porniserăm de la Hangu, fiindcă noaptea se îndesa la tot pasul și că de-abia mai puteam cunoaște drumul și bolovanii ce slujeau de punți firești pentru trecerea pârâielor.</p>
               <p>Nu am trebuință să mai adaug că ne-am rătăcit. Lucrul acesta, deși cu adevărat nu ni s-ar fi întâmplat, totuși l-aș iscodi din capul meu pentru interesul acestei povestiri; că în ziua de astăzi, o primblare la munți, fără cea mai mică rătăcire, pare ca o călătorie pe marea furtună sau ca o nuntă fără lăutari. Poftesc dar pe onorații cititori, iubitori de adevăr, să binevoiască a-și închipui trei tineri zdrobiți de osteneală, șovăind pe la guri de prăpăstii adânci ca niște umbre rătăcite pe malul Aheronului și neavând altă sperare înaintea ochilor decât de a petrece o noapte flămândă în adunarea urșilor și a mâțelor sălbatice.</p>
               <p>Poziția noastră era cât se poate de urâcioasă; însă providența, care se îngrijește de soarta celor buni și nevinovați, binevoi a ne socoti și pe noi din numărul acestora, și ne trimise întru ajutor un cioban tânăr și voinic, care ne sluji de călăuză până la Durău.</p>
               <p>Ajungând însă acole, soarta ne dete cea de pe urmă și mai grozavă lovitură. Egumenul se dusese la târg, luând și cheile de la cămară!</p>
               <p>Am rămas trăsniți pe loc când am aflat această veste înfricoșată; și unul din noi s-a culcat cu fața în sus, zicând că a și murit. Dacă ceream ceva, călugării ne răspundeau:</p>
               <p>— N-avem nimic, fiilor; noi suntem niște sărmani ce ne ținem numai cu Domnul.</p>
               <p>— N-aveți măcar o picătură de vin?</p>
               <p>— Nu, fiilor, nici vin, nici mângâiere! Prin mângâiere călugării înțeleg rachiul.</p>
               <p>— Și cu ce vă hrăniți, părinte?</p>
               <p>— Cu Domnul.</p>
               <p>Îmi venea să-i strâng de gât în numele Domnului. Am stat puțin să mai prindem la putere și, vizitând din fugă mănăstirea, ne-am pornit înapoi spre Hangu, întovărășiți de un călugăr ce-l luasem să ne arate drumul și care ducea în mână un fanar aprins. Tovarășii mei, fiind mai buni de picior decât mine, mergeau pe jos înainte, cântând <hi rend="italic">Marseillaise: Allons enfants de la patrie</hi>, iar eu îi urmăream de departe pe un cal fără șa, ce găsisem la poarta schitului și care, nesuferind frâul, căci era sălbatic și iubitor de libertate, se lăsa să-l cârmuiesc de o funie sadea, ce-i legasem de gât mai mult spre podoaba lui.</p>
               <p>Nu voi uita cât oi trăi acea primblare fantastică prin întunericul codrului; toate lucrurile ce ne înconjurau luau o privire sperioasă sub razele luminii fanarului; iar mai ales umbrele noastre, prin mișcările lor deosebite, produceau o fantasmagorie cumplită. Ori încotro ne uitam, părea că se ridică înaintea noastră tot uriași; mii de arătări treceau iute aproape de noi, fugeau de se ascundeau în fundul codrului și apoi iar se iveau și iar piereau în văzduh.</p>
               <p>Freamătul frunzelor avea un sunet misterios, care da fiori și mă făcea să-mi închipuiesc că auzeam șoapte jalnice din altă lume.</p>
               <p>Mai cu seamă când țipa în depărtare vro bufniță speriată, atunci simțirile mi se exaltau atât de mult, că mă credeam alungat de duhuri adevărate; părea că le vedeam cum mă îngânau și cum căutau să mă rătăcească în sânul codrului. Se vede că foamea are multă înrâurire asupra închipuirii; sfătuiesc deci pe poeții noștri să facă dietă douăzeci și patru de ceasuri când or vrea a se apuca de vro compunere.</p>
               <p>Cum mergeam cu toții pe lângă călugăr, ascultând cu luare aminte o istorie de hoți ce ne povestea, și pe care, cu ajutorul lui Dumnezeu, o voi povesti-o și eu altă dată cititorilor mei, deodată zărirăm înaintea noastră un foc mic, care se leg[...]n văzduh cu o mișcare regulată ca o limbă de clopot. Am întrebat pe călugăr ce putea să fie, dar pân-a nu apuca el a ne răspunde, ne trezirăm față-n față cu un român ce ținea un lemn aprins în mână și pe care-l clătina necontenit dinaintea lui, pentru ca să cunoască drumul.</p>
               <p>— De unde vii, Gheorghe? îl întrebă călugărul.</p>
               <p>— De la hora din sat, părinte; am cântat din cimpoi pân' ce-a înnoptat bine; și acum mă duc la stână în deal.</p>
               <p>Auzind vorbă de cimpoi și de horă, m-am apropiat de cioban și l-am îndemnat să ne cânte o doină; îndată el și-a scos cimpoiul din desagi, l-a umflat, l-a pregătit și, rezemându-se de un brad, a început a suna cântecul cel mai frumos, cel mai jalnic, cel mai cu suflet ce am auzit eu pe lume: doina de la munte, acea melodie curat românească, în care toată inima omului se tălmăcește prin suspinuri puternice și prin note dulci și duioase; doina jalnică, care face pe român să ofteze fără voie, și care cuprinde în sânul ei un dor tainic, după o fericire pierdută. Eu, de câte ori aud doina, îmi pare că aud Moldova plângând după gloria sa cea veche.</p>
               <p>După ce sfârși, îl rugai pe cioban să cânte și din gură; și el, împreunându-se cu cimpoiul, începu, cu un glas limpede și puternic, a cânta următoarele versuri pe muzica doinei:</p>
               <lg>
                  <l>Frunză verde de alună;</l>
                  <l>Trece voinicul pe lună</l>
                  <l>Și codrul voios răsună.</l>
               </lg>
               <lg>
                  <l>Trece hoțul șuierând,</l>
                  <l>Pe cărare coborând</l>
                  <l>Și din frunze împușcând.</l>
               </lg>
               <lg>
                  <l>Măi voinice, voinicele,</l>
                  <l>Ia-ți tăișul de plăsele</l>
                  <l>Și cea durdă de oțele,</l>
               </lg>
               <lg>
                  <l>Că se primblă jos, în vale,</l>
                  <l>Trei desagi plini de parale</l>
                  <l>Și nu le stă nime-n cale.</l>
               </lg>
               <lg>
                  <l>Frunzuliță de brad mică,</l>
                  <l>Iese hoțul din potică,</l>
                  <l>Fără grijă, fără frică,</l>
               </lg>
               <lg>
                  <l>Și le zice: „Cale bună!</l>
                  <l>Unde mergeți împreună,</l>
                  <l>Dragii mei, noaptea pe lună?</l>
               </lg>
               <lg>
                  <l>Decât în curtea domnească,</l>
                  <l>Sau în punga ciocoiască,</l>
                  <l>Mai bine-n cea voinicească.”</l>
               </lg>
               <lg>
                  <l>Frunză verde stejar tare,</l>
                  <l>Hoțul intră-n codrul mare,<lb/>Cu desagii de-a spinare ș.c.l.</l>
               </lg>
               <p rend="justify">Nu am trebuință să mai descriu mulțumirea ce ne-a pricinuit acest concert original la miezul nopții, în mijlocul unui codru. Tot acela ce simte în pieptul său o inimă de român mă va înțelege de la sineși.</p>
               <p>Puțin mai târziu ne găseam împrejurul unei mese mult dorite, în schitul Hangului, mâncând întocmai ca lupii din Valahia și binecuvântând ospățul creștinesc al maicei M. A doua zi de dimineață eram pe drum întorcându-ne la Piatra, fiindcă judecătorul ce era cu noi trebuia să se afle numaidecât seara pe scaunul judecătoriei, pentru ca să hotărască soarta unui împricinat. Ne întoarserăm deci la Piatra în brișca numitului Temiso-fiu, precum ar zice oarecine, trudiți ca vai de noi și făcând o mie de meditări triste asupra deșertăciunii omenești și asupra soartelor rele, care se amestecă în planurile oamenilor, le încurcă, le împiedică și le prefac după capriciile lor.</p>
               <p>Noi ne-am pornit de la Piatra ca să vedem portretul domnului Alexandru Lăpușneanul; ne-am pornit de la Pângărați cu gând să ne suim pe Ceahlău, și nici un proiect, nici celălalt nu l-am putut împlini. Așa sunt mai toate proiectele omenești, mai ales acele ce se ating de voiajuri. Le faci iarna, și cum răsare soarele de primăvară se topesc ca omătul.</p>
               <trailer>(<hi rend="italic">Propășirea</hi>, 1844)</trailer>
            </div>
            <div type="div2" rend="P22">
               <head>Borsec</head>
               <p>Iarna a venit aducându-ne cu ea plăcerile strălucite ale balurilor, primblările în sănii, concertele încântătoare, petrecerile teatrului și mai ales priveliștea drăgălașă a focului în sobe. Dulci sunt minutele în care poetul, culcat pe un jilț elastic, dinaintea unui jăratic bogat, își simte trupul pătruns de o plăcută căldură, în vreme ce închipuirea lui plutește în visuri misterioase și dă viață întâmplărilor trecute. Iarna și bătrânețile sunt epocile suvenirelor. Când pământul este acoperit cu zăpadă, omul gândește cu drag la frumoasele și călduroasele zile ale verii, la iarba ce învioșea câmpii, la frunzele ce împodobeau pădurile, la cerul albastru, la cântecele voioase ale păsărilor. Asemene și nenorocitul ce a ajuns în vârsta bătrâneților trăiește numai cu aducerea-aminte a anilor tinereții sale.</p>
               <p>Eu care, slavă Domnului! sunt încă departe de a fi în numărul celor ce jelesc primăvara vieții, găsesc o mare mulțumire a mă pune seara în fața sobei și a privi jocul fantastic al focului. Îmi place s[...]nviez în închipuire icoanele depărtate ce s-au șters odată cu trecerea zilelor și să le înfățișez ca o panoramă dinaintea ochilor mei. Franța, Italia, Germania ș.c.l. mi se arată atunci cu tot farmecul de care le împodobesc puterea suvenirelor și dorul încă mai puternic de a le revedea în ființă. Câte planuri de fericire, câte casteluri de Spania ridic în ceasul acela! Mă prefac îndată într-un arhitect atât de măiestru, că mă mir eu însumi de frumusețile operelor mele; și cu toate că râd în sfârșit de toate acele <hi rend="italic">nebunii</hi> ce-mi vâjâie prin minte, dar mărturisesc că mă simt câteva minute fericit de ele. Zic câteva minute numai, căci realitatea, cea mai aprigă dușman[...]nchipuirii, vine de se pune necontenit dinaintea ei și o întunecă fără milă. Visul se șterge, și inima încetează de a bate; coroana cade și omul rămâne aceea ce este. <hi rend="italic">Le masque tombe, l'homme reste et le héros s'évanouit !</hi>
               </p>
               <p>Dar vroiam să vorbesc de Borsec, și văd că m-am adâncit în idei filozofice asupra omului. Așa sunt gândurile ce se nasc în fața focului, noaptea, când toată lumea odihnește. O idee aduce pe alta și într-o clipală face jurul pământului. Să venim însă la sugetul acestui articol.</p>
               <p>Numele de Borsec îmi pricinuiește totdeauna un amestec de simțiri, cu atât mai curios că ele sunt de naturi cu totul străine.</p>
               <p>Dintâi îmi aduce un soi de fiori reci, care îmi încrețește pielea întocmai ca și când ar fi să intru într-o apă cu gheață. Pe urmă mă desfătează prin înfățișarea unor figuri gingașe și plăcute și, în sfârșit, mă face să râd din toată inima, de oarecare întâmplări comice și de oarecare ridicole, care au jucat un rol însemnat în societatea Borsecului din vara trecută.</p>
               <p>Acea societate era împărțită în trei clase foarte deosebite prin manierele lor: 1. Adunarea românească, 2. Adunarea ungurească și 3. Adunătura armenească. Și fiecare din aceste era subdivizată iar[...]n alte trepte, potrivite după stare și ranguri; căci aristocrația, deși mult mai poporală aici decât aiure, din pricina frăției silite ce leagă negreșit între ei vremelnicii locuitori ai băilor, dar tot păstra oarecare depărtare între ea și gloată. Sistemul egalității, ce niciodată nu va prinde de tot rădăcină pe pământ, are însă acolo o părticică deloc neînsemnată unde el domnește în toată puterea sa. Acel loc se numește <hi rend="italic">Lobogo</hi> și este o baie rece în care fierbe necontenit gazul carbonic. Șase oameni pot de-abia să încapă în el, dar nenorociții! d-ar fi trei împărați și trei ciubotari, nu i-ai cunoaște unii de alții, atât de mult răceala apei și pișcătura gazului i-ar zgârci și i-ar strâmba deopotrivă. Lobogo, după definirea unui prieten al meu, este tronul egalității în privirea fizionomiei ridicole ce câștigă fiecare, când se scaldă în el, și egalitatea este o plantă ce nu poate înflori decât în apă și mai ales în apa grozavului'' Lobogo''.</p>
               <p>Borsecul e un ce care nu se poate numi nici târg, nici sat, pentru că n-are nici ulițe, nici magazii, nici locuitori. El este o adunătură de vro cincizeci de case de lemn pustii și are multă asemănare cu muștele, care stau moarte toată iarna, pentru ca să învieze în primăvară. Trei părți ale anului Borsecul este o cușcă deșartă, pe care numai urșii din munți o vizitează poate; iar cum sosește luna lui iunie, atunci, ca o persoană leșinată ce își vine în simțiri, el începe a prinde la suflet sau, mai bine zicând, la suflete. Casele se locuiesc încet-încet, și în puțină vreme el se transformează într-un târgușor viu și plin de tot soiul de figuri străine. Munții de pemprejur pierd sălbătăcimea lor, pentru ca să se prefacă în primblări misterioase, și în locul unde cârâiau cioarele mai înainte, acum o bandă de muzicanți de la Cronstat cântă fel de fel de simfonii: valțuri pentru nemți, ungureasca pentru maghiari și T<hi rend="italic">u-mi ziceai odată</hi> pentru români. Cu toate aceste însă, vai și amar de nenorocitul ce are păcatul de a sosi cel întâi în Borsec! El are toată vremea a se încredința că în contra opiniei lui Cezar, e mult mai bine a fi al doilea într-o capitală decât cel întâi într-un sat.</p>
               <p>Dar mă veți întreba, poate, cum și ce fac călătorii pentru ca să poată găsi gazde și alte neapărate lucruri pentru viețuire, de vreme ce Borsecul este pustiu? La această întrebare vrednică de toată lauda voi avea onor a răspunde că, precum fieștecare zidire are un înger nevăzut care o ocrotește, asemene și pomenitul loc are îngerul său ce, în contra altor ființe scutitoare și înaripate, îl priveghează de jos, iar nu de sus, fiind locuința lui cu câteva sute de stânjeni mai în vale decât Borsecul. Acel zeu binevoitor, ce este vestit prin micul său cal, se numește dl Vermeș. El e factotum plenipotent, care închiriază casele și care înlesnește, precât se poate, mulțumirile bolnavilor, vreau să zic, ale persoanelor ce sub pretext de boală merg de gustă borvizul. El e personajul cel mai însemnat în toată vremea băilor, și când trece călare pe dinaintea caselor, nime nu lipsește de a i se închina. După acesta, în numărul persoanelor de căpetenie din Borsec, vine vestitul bărbier Figaro, numit astfel pentru numeroasele meșteșuguri ce cunoaște, afară de al său. El e mâna dreaptă a dlui Vermeș și are un talent deosebit pentru ca să dea foc artificiilor cu care acesta se îndeletnicește foarte ades. În urma lui Figaro, ia rând comendantul, care este însărcinat cu paza bunei orânduieli și cu siguranța obștii, pentru a cărei ocrotire el are drept ajutor zece țărani secui ce poartă nume de soldați. Și, în sfârșit, după acești trei, se înșiră străinii ce vin să beie sănătate la izvorul tămăduirii.</p>
               <p>Cât pentru doctor, dacă mă veți întreba, voi avea iarăși onorul a răspunde că, deși ar trebui să fie ca la alte băi, aici însă s-a socotit de prisos, pentru că orișicine este în stare a vă lămuri chipul de a face cura. Tot metodul se cuprinde în două articole: 1. A bea câtă apă se va putea mai multă; 2. A lua baie la Lobogo, sau la Șaroș, sau la Elisaveta, sau la Lazăr. Aceste sunt cele patru basinuri din Borsec. Puteți alege pe care v-a plăcea. Șaroșul însă este orânduit mai cu seamă pentru reumatismuri, și Lobogo pentru slăbăciuni.</p>
               <p>Străinul ce merge la Borsec trebuie să-și reguleze ceasurile după un nou sistem. Somnorosul este silit a se scula odată cu soarele, și leneșul a umbla pe jos până ce nu mai vede bine. Aceste îndatoriri tiranice sunt neapărate pentru folosul curei. La șase ceasuri de dimineață, țipătul trâmbiței, miorlăitul clarinetei și bubuitul tobei îl trag din brațele somnului și f[...]ntârziere el trebuie să părăsească dulcea căldură a patului, pentru ca să meargă la ''fântână ''să-și răcorească trupul prin băutura <hi rend="italic">borvizului</hi>.</p>
               <p>Acea fântână, ce este izvorul tămăduirii atâtor patimi, se află în mijlocul Borsecului și nu e mai mare decât de un cot cvadrat; adâncimea ei poate să fie cel mult de doi coți, după cum m-a încredințat un neguțitor de postav. Si cu toate aceste, nu numai că ea îndestulează pe fieștecare zi sute de stomacuri, dar apoi totodată din sânul ei se umplu sute și mii de sticle mari ce se împrăștie în lume. Ea este îngrădită cu ostrețe de lemn și are în stânga un loc ce se numește grădină, iar în dreapta un șopron lung ce se cheamă galerie. Amândouă aceste locuri sunt menite spre a sluji de primblare persoanelor care fac cura.</p>
               <p>În adevăr e un spectacol foarte curios a privi pe toți bolnavii venind din toate părțile dimineața la fântână, cu ochii încă umflați de somn și cu paharele lor în mână. Ei seamănă niște vinovați duși la locul osândei. Pe fața lor e zugrăvit[...]nfiorare comică ce se mărește cu cât se apropie mai mult de izvor; dar mai ales când se hotărăsc a duce la gură cel întâi pahar plin de burcut, tabloul ce înfățișează este vrednic de penelul vestitului Gavarni . Mușchii obrazului se zgârcesc, sprâncenele se încrețesc, ochii se dau peste cap, buzele se strâng ca pentru o dulce sărutare, și toată fizionomia se preface într-o nevinovată și neprețuită caricatutură. Și nu socotiți că acole, ca la război, numai cea întâi cercare e grea. Nu! Apa e mai înfricoșată decât focul. Cu cât sporește numărul paharelor, cu atât dezgustul crește și, în urmare, cu atât expresia figurii se face mai ciudată. Fiind însă că după legile naturii, defectele obștești nu sar în ochi așa de tare ca acele particulare, de aceea și nenorociții ce sunt supuși la băutura silită a burcutului nu se mai ocupă de ridicolul ce se tipărește pe fața lor. Toate gândurile lor țintesc deocamdată numai asupra fântânii, și convorbirea lor asupra apei.</p>
               <p>— Bre! da' ră-i apa astăzi!</p>
               <p>— Nu-mi merge pe gât nici de frică.</p>
               <p>— Eu mai bucuros aș bea șampanie.</p>
               <p>— Câte pahare ai băut pân-acum, mademoazelă?</p>
               <p>— Nouă, și mai am vro trei.</p>
               <p>— Cum se poate! douăsprezece pahare, d-ta care ești atât de delicată!...</p>
               <p>— <hi rend="italic">Comment trouvez-vous l'eau ce matin, madame la baronne ?</hi>
               </p>
               <p>— Tedesdaple !</p>
               <p>Vizita la fântână ține de la șase până la opt ceasuri, în care vreme muzica cântă necontenit tot soiul de arii vesele; și cu cât razele soarelui se mai încălzesc, cu atât fețele bolnavilor se mai înseninează.</p>
               <p>Zâmbetul se ivește pe buzele lor; șăgile veselitoare zboară în văzduh; cavalerii și damele se formează în grupe, și convorbirile se fac mai interesante. Atunci încep criticile între deosebitele cete; un soi de război spiritual naște pretutindeni, și locul primblării dinaintea fântânii este un adevărat câmp de bătălie, unde mulți nenorociți rămân uciși de săgețile sarcasmului. Însă, o! ticăloșie omenească!</p>
               <p>Vine o vreme, un minut, unde fieștecare luptaș din acel război, până și cel mai mare erou, se vede silit a părăsi câmpul gloriei și a se face nevăzut ca un fugar... Grupele se deșiră, dușmăniile se uită și toți în sfârșit se depărtează de la fântână cu pasuri repezi.</p>
               <p>După cura de apă, fieștecare pătimaș se odihnește vro două ceasuri de chinurile ce a suferit la fântână. Vai însă de acea odihnă!</p>
               <p>Ea seamănă cu cea de pe urmă noapte a unui osândit la moarte.</p>
               <p>Tot soiul de oțărâri îl cuprind când gândește la baia rece care-l așteaptă, și până ce scapă de dânsa, el este cufundat într-o necurmată neliniștire, ce se mărește sau se micșorează de zece ori pe ceas, din pricina nestatorniciei atmosferei. Ochii lui stau țintiți cu grijă asupra muntelui numit Capul Popii, ca asupra unui barometru sigur, și dacă vede fruntea acestuia acoperită cu aburi, atunci un fior înghețat îi trece pin trup, căci este încredințat de a avea vânt sau ploaie în vremea băii; iar dacă cerul e senin deasupra muntelui, un fel de curaj mincinos vine de-l mângâie, dându-i sperare că va fi soare când s-a scălda. În sfârșit, zece ceasuri și jumătate au sunat; el trebuie să meargă la Lobogo! Se pornește cu fața schimbată și cu tulburarea în suflet!... picioarele îl poartă cu greu; dar iată-l că a ajuns! Acum merită a fi privit.</p>
               <p>Îndată ce soldatul care e de paz[...]nchis ușa băii după dânsul, un dezgust înfricoșat de apă se zugrăvește în ochii lui și îi dă un aer de om turbat. Toate lucrurile ce-l împrejură și care se arată lui îi aduc sloiuri de gheață pe spinare. Basinul unde are să intre i se pare o gură a iadului; clocotirea gazului în apă sună la urechea lui ca râsul demonesc al unui geniu fantastic, și nenorociții ce-i vede strâmbându-se în Lobogo îi închipuiește ca niște suflete muncite de draci. Un amestec grozav de gemete și de răcnete se ridică de la picioarele lui și merge de se pierde în văzduh, suflând în pieptu-i o spaimă copilărească, care îi zburlește părul pe cap.</p>
               <p>Și mai ales când gândește că acea armonie dureroasă este produsă prin înrâurirea unor suferințe ce însuși are să pătimească în curând, atunci soarele chiar se întunecă pentru dânsul.</p>
               <p>Pentru orișicare altul tabloul ce înfățișează Lobogo plin de bolnavi ar fi un izvor bogat de petrecere și de râs, fiindcă fieștecare din aceștia joacă un rol cât se poate de comic. Unul chiuiește ca un postaș; altul miorlăiește o arie jalnică de la <hi rend="italic">Lucia,</hi> hăcuită prin clănțănirea fălcilor; altul se roagă italienește la soare ca să fie mai fierbinte, zicându-i <hi rend="italic">Sore amico</hi> ! Un al patrulea se sfădește cu feciorul lui pentru numărul minutelor; și toți împreună, tremurând, țipând, cântând, șuierând și văitându-se, produc un totul ridicol foarte vesel pentru un privitor, dar foarte puțin încurajator pentru pătimașul nostru.</p>
               <p>Iat[...]nsă dezbrăcat, gata de a se arunca în brațele groaznicului Lobogo. Face un pas spre el. . . inima-i bate! mai face unul. . . ochii i se păinjenesc!... încă unul . . . picioarele-i slăbesc și el pică în genunchi pe marginea basinului, ca un vinovat ce ar cere iertare.</p>
               <p>Un vânt rece se stârnește tocmai acum, lunecă pe trupul lui și prin neplăcuta lui dezmierdare îl silește a intra mai degrabă în apă. La acest semn urât, el își udă capul iute, se freacă pe subsuori și, oftând din greu și făcându-și cruce, se azvârle înainte cu ochii închiși și cu dinții strânși. Un trup mai mult mort de frică cade și se acufundă în apă; dar deodată, înviat prin frigul de gheață ce-l cuprinde, acel trup iese afară hemesit, speriat, turbat; fuge ca o mașină, dă din mâini, sare pe loc, se bate cu palmele pe piele, ca și când ar alunga niște albine de pe dânsa, și într-un cuvânt dă toate semnele de un om scos din minte, până ce razele soarelui, liniștindu-i sângele, îl aduc iar în simțiri. Dar ce folos!... aici începe un alt șir de ticăloșii. Sărmanul nu a scăpat pentru că a ieșit din baie, căci un tremur ca de friguri îl apucă îndată și îl oprește de a se putea îmbrăca repede, pentru ca să se mai încălzească. Hainele intră cu greu, colțunii se trag pe dos, ciubotele nu vor s[...]ncalțe, jiletca se îmbumbie strâmb și toate par că și-au dat cuvânt pentru ca să-i prelungească chinul. Slavă Domnului! În sfârșit s-a gătit! El se depărtează, fugind de Lobogo, și apucă spre munții de pe-mprejur; aleargă tremurând și gâfâind ca un gânsac, până ce, umplându-se de suflet, cade jos de osteneală și de căldură, la rădăcina unui brad.</p>
               <p>Dar cum s-a răcorit, o mulțumire necunoscută naște în sânul lui; trupul i se ușurează, ideile i se lămuresc, inima-i simte o dulce plăcere și ochii lui, primblându-se vesel împrejur, se opresc cu dragoste asupra fragilor presărați prin iarbă. Câte idei se deșteaptă atunci în minte-i și câte pofte în pieptu-i! Priveliștea acelor milioane de fragi îi însuflă gusturi pastorale și sentimentale. Iată-l că se apucă de-i culege și-i adună în bucheturi pentru dama care îl încântă. Gurița lui suspină în vremea asta un vers de amor; dar foarte ades tot acea guriță mănâncă pe drum bucheturile pregătite cu atâta trudă pentru ființa slăvită. O! lăcomie omenească!Toată dimineața, precum am spus, de la șase și până la douăsprezece ceasuri, locuitorul vremelnic al Borsecului trece printr-un șir de necazuri, de spaime, de suferințe morale și trupești; iar cum a scăpat de grija fântânii și a băii, ceasurile se fac nesimțite pentru dânsul, și fiecare din ele îi aduce o nouă plăcere, ca răsplată la cele ce a pătimit mai înainte.</p>
               <p>Toată ziua se trece în adunări fără pretenții, în convorbiri prietenești, în primbl[...]ncântătoare și mai ales în sânul acelei frății neprețuite, ce nu se găsește aiure decât la băi, și în acea liniște de minte pe care nu o amenință nici necazurile casnice, acei țânțari înveninați care scurtează viața unui om simțitor, nici șicanurile unei societăți supuse etichetei.</p>
               <p>La Borsec toți sunt frați, de nu în Hristos, dar în borviz. Dame și cavaleri fac toate chipurile pentru ca să-și pricinuiască mulțumire și, în urmare, naște între ei o unire, pe care ani întregi nu o pot forma prin târgurile cele mari. Când sosește un străin, el este îndată îmbrățișat cu dragoste, și de la cea întâi prezentare el are drit să trateze pe toți ceilalți ca și când i-ar cunoaște de mult; și când se pornește cineva, ce jelanie pe cei care rămân! ce mâhniciune! ce dovezi de iubire îl întâmpină din toate părțile! în adevăr, unul din meritele cele de căpetenie ale Borsecului este de a insufla oamenilor simțiri omenești!</p>
               <p>Puține sunt petrecerile de la Borsec, dar tocmai pentru că numărul lor e mic, prețul lor e mare pentru acei care le gustă. Ele se cuprind mai mult în primblări la Sticlărie, la Cascadă, la Peșteră, la Stânci ș.c.l., și în balurile ce se dau de două ori pe săptămână, joia și duminica; dar fieștecare din aceste are plăcerea sa deosebită.</p>
               <p>Peștera merită mai mult decât toate curiozitățile Borsecului a fi vizitată; dar pentru ca să fie văzută în toată sălbatica sa frumusețe, trebuie ca persoanele ce vor intra înlăuntrul ei să poarte torțe. În acest chip priveliștea e cu adevărat minunată. Lumina, împrăștiindu-se pe pereții umezi ai stâncilor și răsfrângându-se pe fețele persoanelor, formează un tablou fantastic, ce te face să te crezi într-o altă lume. Umbrele ce se întind în toate părțile ca niște uriași, jocul, mișcările lor repezi și spăimântătoare îți insuflă un soi de groază ce mărește efectul acelei fantasmagorii; și deosebitele glasuri, unindu-se împreună și găsind o înzecită putere în ecoul peșterii, produc un vuiet ce te înfiorează, un vuiet fără nume ce pare că iese dintr-o gură a iadului.</p>
               <p>După Peștera de care am vorbit, cele mai interesante lucruri de privit la Borsec sunt balurile. Închipuiește-ți o sală de lemn fără nici o altă decorație decât niște fofeze de brad în care ard vro douăzeci de lumânări de seu; iar înlăuntrul ei o societate alcătuită de tot soiul de neamuri, un amestec de tot felul de toalete: dame românce în rochii delicate și gătite după modele Parisului; baroane și contese ungurești îmbrăcate cu pretenție, dar fără gust; armence necioplite în haine de jupânese de casă; și pe urmă fel de fel de frace civile și militare, unele elegante, dar cele mai multe cu talii scurte și cu cozile până la călcâie. Închipuiește-ți, pe deasupra tuturor acestora, figuri de toată făptura, de tot calupul, strâmbe, triste, vesele, mojicești, ungurești, șvăbești, dobitocești; într-un cuvânt, o bogată galerie de caricaturi, printre care de-abia zărești câteva fețe omenești. Acum înfățișează-ți toate acele ființe jucând, sărind, învârtindu-se ca niște titireze, bătând din pinteni; iscodește în minte-ți suciturile de trup cele mai ciudate, strâmbările de obraz cele mai poznașe și așa vei avea o idee de balurile Borsecului.</p>
               <p>Și cu toate aceste, o veselie mare e zugrăvită pe fețele tuturor.</p>
               <p>În vreme de cinci sau șase ceasuri toți joacă cu plăcere, petrec cu mulțumire, și când vine vremea de a se sparge balul, e mare părerea de rău ce cuprinde pe toți iubitorii de dansuri.</p>
               <p>Am spus la începutul acestui articol că luna lui iunie este pentru Borsec epoca în care el începe a prinde la suflete!Trebuie dar să adaug că apropierea lui septembrie este asemene epoca în care aceste îl părăsesc. Fieștecare zi atunci vede pornindu-se câte unul sau mai mulți bolnavi însănătoșiți. Societatea se dezbină și necontenit simte cercul său micșorându-se, până când cel de pe urmă străin, zicând un trist adio locului unde și-a petrecut vara atât de bine, se depărtează de el și îl părăsește pustietății. Borsecul rămâne iarăși singur, deșert și trist ca un mormânt, până la vara viitoare. Cât pentru persoanele care l-au vizitat, ele gândesc totdeauna cu mulțumire la dânsul, ca la un prieten bun și iubit.</p>
               <lg>
                  <l>(<hi rend="italic">Calendarul Foaiei sătești</hi>, 1845)</l>
               </lg>
               <p rend="justify">P. S. Tradiția veche spune că un cioban ce-și avea turma de oi în Basarabia, îmbolnăvindu-se de curgere de sânge pe gură și venind în țara lui, în Ardeal, a căzut lângă izvorul borvizului și că, bând apă din el, a aflat în sânul lui izvorul tămăduirii. Astfel s-a făcut, din întâmplare, descopirirea apelor minerale de la Borsec.</p>
            </div>
            <div type="div2" rend="P22">
               <head>Balta-albă</head>
               <lg>
                  <l>Dlui I. Bălăceanu</l>
               </lg>
               <p rend="justify">Într-o seară din luna trecută eram adunați mai mulți prieteni, toți lungiți pe divanuri, după obiceiul oriental, și înarmați de ciubuce mari, care produceau o atmosferă de fum vrednică de sala <hi rend="italic">selamlicului</hi> a unui pașă. Afară cerul era învelit de nori vineți, care se spărgeau deasupra Iașului, cu gând de a-l spăla de glod și de păcate; dar în zadar ei își vărsau sudorile!... Eforia nu încuviințase proiectul lor!</p>
               <p>Printre noi se găsea un tânăr zugrav francez, care pentru întâia dată ieșise din țara lui spre a face un voiaj în Orient.</p>
               <p>— Domnilor, ne zise el, vă mărturisesc cu rușine că, pân-a nu veni în țările d-voastră, nici nu prepuneam că se află în Europa o Moldavie și o Valahie. Dar nu mă plâng nicidecum, de vreme ce, ca un Columb, am avut plăcere a descoperi eu însumi aceste frumoase părți ale lumii și a mă încredința că, departe de a fi locuite de antropofagi, ele cuprind în sânul lor o societate foarte plăcută.</p>
               <p>— Domnule, răspunse unul din noi, nu te încrede așa lesne în descoperirea d-tale, pentru că cine știe dacă pân-în sfârșit nu-i fi pus în frigare și ospătat de sălbaticii acestor țări!</p>
               <p>— Domnilor, adăugă străinul râzând, vă înștiințez că, de-oi mai ședea multe zile la masa de la tractirul dlui Regensburg, sălbaticii ce-or vroi să mă prefacă în friptură nu or găsi pe mine decât pielea și oasele. Cu toate aceste, pân-a nu mă face jertfa descoperirii mele, dați-mi voie să vă istorisesc și eu partea cea mai curioasă din călătoria mea.</p>
               <p>Plecând din Paris spre a întreprinde un voiaj în Orient, lucru ce, precum știți, s-a făcut astăzi de modă, am ajuns bun sănătos la Viena; și de aici m-am îmbarcat pe un vas de vapor cu gând de a coborî Dunărea pân-în Marea Neagră, făr-a mă opri nicăieri.</p>
               <p>Cred că nu e nici unul din d-voastră care să nu fi făcut voiajul Dunării și să nu se fi mirat ca mine de sălbatica frumusețe a malurilor acestui râu între Banat și Serbia. E de prisos dar să vă mai vorbesc de acei munți plini de peșteri adânci și înveliți cu păduri vechi, precum și de Porțile-de-Fier, și de Turnul-Severinului, și de rămășițele podului lui Traian.</p>
               <p>Voi mărturisi însă că, cu cât mă depărtam de centrul Europei și mă apropiam de țările d-voastră, curiozitatea mea creștea. În toate părțile vedeam o altă lume, pe care nici o visasem. Din toate părțile auzeam răsunând pe podul vaporului cuvintele: valah, Valahia și, în neștiința mea vrednică de veacul de aur, nu înțelegeam ce însemnau acele enigme, pentru că eu eram încredințat că, de la granița nemțească și până în Marea Neagră, se întindea numai Turcia Europei.</p>
               <p>În sfârșit căpitanul, ce vorbea puțin franțuzește, îmi tălmăci că pământul ce se vedea de-a stânga noastră se numea Valahia și că era locuit de un neam de oameni cu totul străini de nația otomană!... Să vă spun mirarea mea la această descoperire e peste putință! Atâta numai voi mărturisi că, de aș fi avut atunci sub mână pe profesorul meu de geografie, l-aș fi aruncat în Dunăre!</p>
               <p>Din ceasul acela mă simții cuprins de un dor nemărginit de știință și hotărâi a studia cu de-amănuntul această țară necunoscută mie și acel neam de oameni atât de nou pentru mine. În urmare, țineam necontenit privirile mele pironite pe malul stâng al Dunării, cu sperare de a zări ceva care să-mi înmulțească cunoștințele asupra Valahiei; dar se vede că această provincie vroia să mă pedepsească, căci ea nu-mi arăta altă decât șesuri pustii ce se uneau cu cerul în depărtare.</p>
               <p>Din vreme în vreme însă zăream câte o ființă rătăcită pe acele câmpii fără margini sau câte o adunătură de bordeie coperite cu stuh; dar nu puteam înțelege de departe dacă acea ființă era om și dacă acele locuințe primitive formau un sat. Îmi închipuiam deci Valahia ca un soi de pustiu vânturat de cârduri de fiare sălbatice și de oameni pribegi ca în sânul Africii... Râdeți, domnilor? dar bun e Dumnezeu! m-oi întâlni eu vreodată cu profesorul meu de geografie!</p>
               <p>Oprindu-se vaporul la Brăila, mă hotărâi a mă coborî pe uscat și a întrerupe călătoria mea în Orient, pentru de a mă rătăci câtăva vreme în câmpiile Valahiei. Speram să intru într-o viață nouă și plină de întâmplări originale. Mă pregăteam a-mi apăra zilele împotriva fiarelor primejdioase și a cetelor de hoți ce gândeam că aș întâlni în calea mea. Îmi încărcai deci pistoalele și sării din corabie pe pământ, cu gând de a răsturna jos pe cel întâi valah ce s-ar înainta spre mine... Nici unul din oamenii adunați pe mal nu mă b[...]n seamă, și, în loc de dușmani, mă trezii față-n față cu consulul francez din Brăila, care, cunoscându-mă de compatriot, mă pofti la dânsul acasă.</p>
               <p>La consulat se aflau adunați mai mulți străini care vorbeau cu mare entuziasm de o baltă făcătoare de minuni ce se descoperise în Valahia, de vro câțiva ani, și care se numea Balta-Albă.</p>
               <p>După zisa acelor prieteni ai domnului consul, peste zece mii de oameni se găseau acum împrejurul acelei bălți și se lecuiau, văzându-i cu ochii, de tot soiul de patimi. În acel izvor de tămăduire orbii câștigau vederile, surzii auzul, ologii picioarele, bătrânii puterile!</p>
               <p>Cum auzii pomenind de o asemene minune, rugai pe dl consul să-mi înlesnească vreun chip de a mă duce îndată la Balta-Albă, și, peste o jumătate de ceas, un arnăut intră în salon vestindu-mi că trăsura era gata. Îmi luai un sac de drum și mă coborâi iute în uliță.</p>
               <p>Când acole, ce să văd?... În loc de malpost sau de diligență, o cutioară plină de fân, pe patru roți de lemn cu spițele stricate.</p>
               <p>Patru cai mici, numai oasele și pielea, pe care erau săpate urme adânci de bici, și un om sălbatic, bărbos, zdrențăros și înarmat cu un harapnic lung de un stânjen!... Acesta era echipajul meu!</p>
               <p>Rămăsei încremenit la o așa de ciudată priveliște, dar consulul ce se coborâse după mine începu a râde și, încredințându-mă că acela era chipul de a călători în Valahia, mă îndemnă a mă sui în căruță.</p>
               <p>— N-ai grijă, adăugă el; cu trăsura aceasta primitivă și cu caii aceștia care seamănă mai mult a niște mâțe postite vei face un drum de care ți-i aduce aminte cât vei trăi. Ține-te bine, însă!</p>
               <p>Primii aceste sfaturi ca o glumă din partea compatriotului meu și, clătinând din cap, drept semn de îndoială, mă aruncai în cutie, strigând la postaș: <hi rend="italic">allons</hi>!</p>
               <p>Deodată căruța fugi de sub mine ca un șarpe! iar eu, făcând în aer o tumbă neașteptată, mă trezii pe pavea. Ce se întâmplase? nu știu. Atâta numai îmi aduc aminte că, în vreme cât m-am sculat din colb, amețit și zdruncinat, echipajul meu se făcuse nevăzut.</p>
               <p>Consulul își ținea șoldurile de râs, și oamenii din uliță, care fuseseră față la această întâmplare comică, ziceau hohotind: <hi rend="italic">neamțo dracoli!</hi>.</p>
               <p>Peste zece minute căruța veni înapoi ca să mă ia de a doua oară. Postașul se zbuciuma de râs pe cal; iar eu, astfel eram de tulburat, încât mi se părea că și roțile râdeau scârțâind de mine!</p>
               <p>Mă urcai în sfârșit de iznoavă pe cuibul acel de fân; dar astă dată mă apucai cu mâinile țeapăn de căruță: <hi rend="italic">Allons</hi>.</p>
               <p>— <hi rend="italic">Alon, domnule</hi>! strigă postașul și, înțepenindu-se în scări și chiuind ca un furios, și pocnind grozav din harapnic, el porni ca o bombă.</p>
               <p>Ce să vă spun, domnilor?... De când sunt nu mi-am închipuit o alergare așa de infernală, un lucru atât de original!</p>
               <p>Într-un nor de colb ce zbura pe fața pământului, caii alergau ca și când ar fi intrat dracul într-înșii; căruța fugea încât nu mai avea vreme să scârțâie; roțile se alungau, săltând din hopuri în hopuri și azvârlindu-mă în sus ca pe o minge; surugiul țipa, vorbea, pocnea de asurzea câmpii; iar eu... dacă mi-ar fi fost cu putință să mă las cu mâna de trăsură și s-o bag în buzunarul cu pistoalele, aș fi intrat într-un păcat, negreșit. Un vârtej grozav mă cuprinsese în sânul acelui <hi rend="italic">steplechasse</hi> diavolesc; ochii îmi ieșeau din cap, creierii mi se clătinau ca o apă într-o garafă, șoldurile mă dureau, dinții îmi clănțăneau, urechile îmi țiuiau; și de câte ori mă văitam la vreun hop mai adânc, de câte ori strigam: ai, ai! postașul îmi răspundea: hai, hai, domnule! și bătea caii din nou, și chiuia încă mai sălbatic, și căruța fugea încă mai iute, și eu amețeam încă mai tare.</p>
               <p>Deodată, cum ne coboram pe o costișă, șăuașul se poticni; roata de dinainte se izbi de el în repejune și se sfărâmă pe loc; iar căruța, răsturnându-se cu mine și lăsându-mă lat în mijlocul drumului, lângă bietul cal ce-și sclintise piciorul, fugi înainte la vale, cu trei cai, cu trei roți și cu postașul aninat ca un scai de coama lăturașului.</p>
               <p>Această de pe urmă întâmplare mă făcu să blestem impresiile de voiaj din Valahia. Două sprăvălituri într-o zi, fără a socoti tot colbul ce înghițisem, durerile ce câștigasem în tot trupul și mai ales perspectiva ce-mi rămânea de a sta pe jos, singur, în câmpiile acele pustii! Toate aceste împrejurări mă aduseseră într-o astfel de furie, că aș fi mâncat atunci cu mare mulțumire carne de valah!</p>
               <p>Stam în drum lângă nenorocitul șăuaș care zăcea la pământ și mă gândeam ce o să mă fac, încotro să-mi îndreptez picioarele? pentru că de jur împrejurul meu nu zăream altă decât șesuri goale!... Când mă trezii iarăși cu postașul lângă mine. El nu pățise nimic, pentru că, precum v-am spus, se aninase de coama lăturașului când i se poticnise calul.</p>
               <p>Cătam la dânsul, întrebându-l prin semne ce avea de gând să facă? dar el, bodogănind din gură ca un urs supărat și apăsându-și căciula pe ochi cu mânie, se descinse de brâu, legă cu el spițele roții celei stricate și o așeză la locul ei; pe urmă, scoțând șaua din spinarea calului celui căzut, o puse pe lăturaș și, mai adăugând vro câteva noduri la frânghiile ce slujeau de hamuri, încălecă și-mi făcu semn să mă sui în căruță.</p>
               <p>Ce puteam să fac?... Mă urcai de iznoavă, cu capul plecat ca un osândit la moarte ce s-ar sui pe carul ghilotinei, și pornii iarăși în fuga mare, deși căruța nu mai avea decât trei roți și jumătate, deși postașul nu mai avea de bătut cu harapnicul decât trei cai, adică doi înainte și unul la oiște, pe care el era călare. Cât pentru nenorocitul dobitoc ce-și sclintise piciorul, el rămase singur în urma noastră, neavând altă mângâiere decât cuvintele ce-i zise postașul când se despărți de dânsul, adică: ''mânca-te-ar lupu' ! ''!</p>
               <p>Soarele acum asfințise, și luna împreună cu stelele se arătaseră pe cer, întocmai ca niște privitori pe băncile unui teatru. Mi se părea că toate planetele se uitau cu ochii strălucitori la mine și asistau la episodul voiajului meu ca la cea mai poznașă comedie de pe fața pământului. Și astfel îmi vuia capul din pricina zdruncinărilor ce sufeream, că mi se părea că aud din vreme în vreme un hohot lung și răsunător deasupra capului meu!</p>
               <p>Cu toate aceste, târziu, pe la vro zece ceasuri de noapte, am ajuns pe malurile unei bălți late, care sticlea ca o tabla de argint la razele lunii. Postașul mă întrebă prin semne unde să mă ducă?</p>
               <p>Eu, care credeam că <hi rend="italic">Balta-Albă</hi> era numele unui târg, precum Marienbad, sau Ems, sau Baden, îi răspunsei: '' Balta-Alba''. Și mărturisesc că în acest răspuns erau cuprinse toate sperările mele: sperarea de a scăpa de salturile mortale ale căruței; sperarea de a mânca un biftec la tractir și mai ales dulcea sperare de a mă odihni o noapte întreagă pe un pat elastic ș.c.l. Uitasem acum că mă găseam într-o parte a lumii în care, cu câteva ceasuri mai înainte, visasem lupte cu sălbatici și cu fiare răpitoare.</p>
               <p>Încă o fugă bună de cal și am sosit într-un sat alcătuit de bordeie coperite cu stuh și coronate de cuiburi de cocostârci.</p>
               <p>Forma bizară a acelor locuințe, printre care se înălța o mulțime de cumpene de fântâni, ca niște gâturi de cocoare uriașe; urletul câinilor ce alergau pe sub garduri; ciocănitul berzelor care-și dau capul pe spate la razele lunii și, într-un cuvânt, amestecul acela de umbră și de lumină, care da lucrurilor o privire fantastică, mă făcură să mă cred în altă lume. Când mă trezii însă din acea uimire plăcută, mă văzui singur în mijlocul unei piețe neregulate și pline de spini. Postașul îmi descărcase bagajul lângă mine și se făcuse nevăzut cu căruță cu tot.</p>
               <p>Închipuiți-vă, domnilor, poziția mea. Străin, într-un colț de pământ necunoscut mie, rătăcit într-un sat unde nu se zărea nici țipenie de om, înconjurat de vro douăzeci de câini, care vroiau numaidecât să afle ce gust are carnea de francez, neștiind nici limba, nici obiceiurile locului! Închipuiți-vă toate aceste împrejurări pe capul unui om și mă veți crede lesne dacă v-oi spune că admirarea poetică ce mă cuprinsese deocamdată se prefăcu într-o grijă, vară primară cu spaima.</p>
               <p>Fiind însă cu țelul meu, venind la Balta-Albă, nu era de a petrece noaptea în convorbire sufletească cu stelele, îmi făcui drum cu bățul printre claia de câini ce îmi aținea calea și mă hotărâi a-mi căuta, eu singur, vreo ospeție. Pornii deci prin sat, ținându-mi sacul de drum într-o mână și având drept tovărășie un escadron de câini, ce-mi arătau dinții lor ascuțiți, ca dovadă de plăcerea ce ar fi avut a-i înfige în mine.</p>
               <p>Un ceas întreg am umblat ca o nălucă printre gardurile satului, când sărind peste o vacă culcată în mijlocul uliței, când trezind vreun cocoș adormit, care sărea speriat de pe gard pe casă, când împiedicându-mă de jugul unui car lăsat în drum, când ferindu-mă de a pica într-o fântână, pentru că am păcatul de a nu vedea prea bine noaptea. Dar în zadar! nici una din acele case nu avea înfățișare de tractir; și, după o lungă primblare, rămăsei încredințat că ceea ce căutam nu se afla în Balta-Albă!</p>
               <p>„<hi rend="italic">Diable</hi>! ziceam în mine, se vede că sunt osândit a împlini, în astă noapte, rolul lui Acteon din mitologie!” Și de ciudă începusem a-mi descărca mânia asupra câinilor, ce se obrăzniceau mai mult în privirea persoanei mele, când deodată zării o caleașcă, cu șase cai și întovărășită de un călăreț care venea în partea mea.</p>
               <p>Abia avui vreme de a mă da în lături, și echipajul și omul cel călare trecură ca un fulger pe lângă mine, lăsând în văzduh câteva note armonioase de glasuri femeiești și câteva fragmente de o veselă convorbire, ce mă pătrunseră de mirare și de bucurie...</p>
               <p>Acele cuvinte ce auzisem în treacătul trăsurii erau franceze!</p>
               <p>Ah, domnilor! nu poate cineva să-și închipuiască fericirea ce umple inima unui om rătăcit într-o țară străină, când el aude deodată limba patriei sale!... Eu am nebunit când am auzit fără veste: <hi rend="italic">ah, c'est charmant! c'est adorable! c'est original!</hi> și, în exaltarea mea, am început a alerga după caleașcă, răcnind: <hi rend="italic">arrętez!</hi>.</p>
               <p>Echipajul nu se opri, dar cavalerul se întoarse înapoi și, alergând spre mine, strigă: <hi rend="italic">qui appele</hi>?</p>
               <p>— <hi rend="italic">Un compatriote</hi>, îi răspunsei, <hi rend="italic">un français!</hi>
               </p>
               <p>Cavalerul se apropie.</p>
               <p>— Ce poftești? mă întrebă el.</p>
               <p>— Iubite compatriotule, îi zisei, fiindcă Dumnezeu a binevoit ca să ne întâlnim în fundul Europei și într-un pustiu ca acesta, îndreaptă-mă, te rog, la vreun tractir, pentru că de vro două ceasuri, de când am sosit aici, nu am întâlnit altă zidire însuflețită decât câinii de care mă vezi înconjurat.</p>
               <p>— Domnule, nu am onor a fi compatriotul d-tale și totodată nu pot să te duc la tractir, după cum dorești, pentru că nu s-a ridicat nici unul pân-acum la Balta-Albă; dar dacă vrei să găzduiești într-o casă țărănească, ca toată lumea, pot să te slujesc.</p>
               <p>— Cum nu, domnule? Îți voi rămânea prea recunoscător, mai ales că m-am săturat de stele.</p>
               <p>Tânărul cavaler puse atunci mâinile la gură în formă de trombă și strigă: <hi rend="italic">străjer</hi>! La răcnetul lui câinii lătrară din toate părțile, cocostârcii speriați ciocăniră în toate cuiburile și un om se ivi de după un gard; dar ce om! o matahală naltă, groasă, spătoasă, bărboasă, fioroasă!</p>
               <p>Acea nălucă, înarmată cu un ciomag cu care ar fi turtit un buhai, își scoase căciula dinaintea noastră și ascultă poruncile călărețului cu un aer de supunere, aruncând din vreme în vreme o căutătură sălbatică în partea mea.</p>
               <p>Ce vorbeau amândoi împreună? Ce puneau ei la cale pentru mine? Nu știu; dar căutăturile posomorâte ale străjerului deșteptară în inima mea oarecare simțiri de îndoială și mă siliră a băga mâna în buzunarul cu pistoalele.</p>
               <p>Peste câteva minute, călărețul îmi zise: „Domnule, altă casă neocupată nu se află acum aici decât bordeiul acestui străjer; mergi cu dânsul și noapte bună”. După aceste, el se închină zâmbind, repezi calul în galop și se depărtă în câmpii, fără a-mi da măcar vreme de a-i mulțumi.</p>
               <p>Iată-mă-s de a doua oară într-o poziție destul de critică; față-n față cu un soi de uriaș îngrozitor, care căta la mine, pare că ar fi vroit să mă înghită dintr-o îmbucătură. Dar nu-mi pierdui cumpătul astă dată, căci, făcând două pasuri îndărăt, mă pusei într-o poză teatrală și-l măsurai cu ochii de câteva ori, vroind a-l face să înțeleagă că nu-mi era frică de dânsul. El, însă, nebăgând în seamă pantomima ce făceam, se porni cu mare liniște către casa lui, zicându-mi ca postașul: <hi rend="italic">hai, domnule</hi>! <hi rend="italic">Hai, domnule</hi>! îi răspunsei dârz și cu un glas pe care căutam a-l face cât se putea mai gros și mă dusei pe urma lui. Ajunserăm curând la un bordei a cărui descriere nu voi face-o, pentru că, dintâi, mi-ar fi peste putință, și, al doilea, fiindcă pentru d-voastră ea ar fi de prisos. Cât în privirea impresiilor ce-mi făcu acea locuință primitivă vi le pot lesne tălmăci, fiindcă și acum păstrez suvenire proaspete de ele. Și spre dovadă vă rog, domnilor, să priviți semnul roș care îmi decorează fruntea.</p>
               <p>Această impresie am primit-o când am intrat înlăuntrul casei străjerului. Ușa fiind prea jos și fruntea mea prea sus, amândouă s-au ciocnit ca două bile pe un biliard, făcând un carambol, care, prin efectul său retrograd, m-a trimis să cad în ogradă, cu zece pasuri în urmă.</p>
               <p>Amețit de această lovire neașteptată, am intrat șovăind în singura cameră ce alcătuia apartamentul străjerului și, bâjbâind pin întuneric, m-am aruncat cu desperare pe singurul pat ce-i slujea de mobile; dar îndată am și răcnit așa de tare, încât străjerul a alergat lângă mine, speriat și cu un tăciune aprins în mână...</p>
               <p>Îmi sfărâmasem toate ciolanele din trup, căci patul era de lemn, fără așternut, fără perne, fără nimic!</p>
               <p>Străjerul, însă, înțelegând pricina văitărilor mele, începu a râde ca un urs, zicând:'' nu-i nimic, nu-i nimic<hi rend="italic">, aduse din tindă un țol și o cergă, pe care le așternu pe scândurile patului. Pe urmă ieși din casă, adăugând iar: „</hi>Neamțo dracoli''!” și se depărtă în sat. El își făcuse datoria de gazdă, îmi dase tot ce avea: <hi rend="italic">casă, pat, așternut</hi>
               </p>
               <p>
                  <hi rend="italic">și noapte bună</hi>! Ce-mi trebuia mai mult?</p>
               <p>Această de pe urmă gândire și mai ales truda ce pățisem toată ziua mă făcură să mă liniștesc peste câteva minute; și dar, înarmându-mă cu răbdare, stâlcit, flămând, necăjit, îmi așezai sacul de voiaj drept pernă și mă culcai încet, ca și când aș fi fost de sticlă.</p>
               <p>Un somn adânc mă și cuprinse îndată și mă prefăcui într-un butuc pân-a doua zi.</p>
               <p>Dimineața, pe la opt ceasuri, mă trezii într-un vuiet înfricoșat, într-o harhalaie infernală de sunete, de clopote de cai, de pocnete de bice și de răcnete de oameni! Ce putea fi acel zgomot!... Casele ardeau? Sau o bandă de sălbatici dușmani daseră năvală în sat?</p>
               <p>Jumătate speriat și buimăcit de somn, ieșii iute afară, cu pistoalele în mâini; dar în loc de cele ce gândeam, văzui, plin de mirare, vro treizeci de trăsuri de toată forma: briște, brașovence, carete, calești, toate înhămate cu câte patru, șase sau opt cai, și toate îndreptându-se, în fuga mare, către o baltă, ce sticlea departe la razele soarelui.</p>
               <p>Acea baltă era izvorul minunilor de care auzisem vorbind la Brăila cu atâta entuziasm! Mă pornii și eu îndată pe urma trăsurilor, fără a ști lămurit ce făceam, pentru că de când pusesem piciorul pe pământul Valahiei, îmi pierdusem de tot șirul ideilor.</p>
               <p>Și asta nu trebuie să vă mire, domnilor, dacă vă veți aduce aminte prin câte simțiri deosebite și împotrivitoare trecusem eu în vreme de câteva ceasuri. Judecați chiar singuri.</p>
               <p>Intru în Valahia ca într-o țară pustie, și deodată aud vorbind de o societate de zece mii de suflete adunate la niște băi, aproape de Brăila. Această aflare mă silește să-mi schimb ideea și să cred că Valahia ar putea fi o țară mai civilizată de vreme ce are băi care trag atâta lume la dânsele. Însă căruța poștei și întâmplările neplăcute ce întâmpin pe drum și în satul de la Balta-Albă mă fac a mă întoarce iarăși la ideea mea cea dintâi și, în urmare, mă culc cu încredințarea că mă găsesc într-o țară sălbatică. Închipuiți-vă dar ce revoluție s-a făcut în creierii mei când a doua zi dimineață am văzut o mulțime de calești europenești pline de figuri europenești și de toalete europenești! Nu puteam crede că eram treaz și mă socoteam a fi față la vreo fantasmagorie nepricepută; fantasmagorie cu atât mai curioasă că îmi înfățișa tot soiul de contraste, precum: baloane de Viena cu înhămături necunoscute pe la noi; pălării de Franța cu șlice orientale; fracuri cu anterie; toalete pariziene cu costume străine și originale. Mai adăugați la aceste pocnetele și răcnetele postașilor, mișcarea a treizeci de trăsuri ce se întreceau pe câmp, mulțimea cailor înhămați la dânsele, clopoțeii ce sunau la gâtul lor și, în sfârșit, efectul noutății acestor lucruri în ochii unui străin, ș-așa vă veți putea lesne închipui expresia comică a figurii mele în fața unui spectacol atât de neașteptat.</p>
               <p>Mă pornii, precum v-am spus, pe urma trăsurilor, cu presimțire de a întâlni în drumul meu alte noi minuni; și, în adevăr, acea presimțire nu mă înșelă; căci lucrurile ce văzui mă aruncară într-o mirare și mai adâncă!</p>
               <p>Pe marginea unei bălți late zării deodată un soi de târg ce nu era târg, un soi de bâlci ce nu era bâlci; o adunătură extraordinară, o înșirare neregulată de corturi, de căsuțe de scânduri, de vizunii, făcute în rogojini, de brașovence, de cai, de boi, de oameni, care formau de departe una din priveliștile cele mai originale de pe fața pământului. Lângă o cutie de scânduri, unde bogatul trăgea ciubuc, se clătina de vânt o șatră de țoluri rupte, în care săracul se pârlea la soare. Aproape de aceasta, se ridica o cușcă de rogojini lipită de o brașoveancă ce slujea de cameră de culcat. Mai încolo, un car mare, coperit de un lăicer, figura ca un palat cu două rânduri, căci la rândul de sus, adică în car, stau grămădiți o femeie cu trei copii, iar la rândul de jos, adică sub car, găzduia bărbatul, împreună cu un câine, ș.c.l.</p>
               <p>Ce să vă spun, domnilor, în sfârșit? Nu cred să fie alt spectacol în lume care să-mi poată face o impresie mai mare decât aceea ce mi-a pricinuit privirea acelui târg nou, care la cel mai mic vânt era în primejdie de a se preface în ruine. Pe de o parte ticăloșia sa pitorească, pe de altă parte luxul echipajelor ce alergau pe malul bălții; acel amestec de toate contrastele mă silea să mă cred când într-o insulă din Oceania, când într-o capitală a Europei, și prin urmare nu știam cu siguranță dacă acele ce vedeam erau un vis al închipuirii mele sau lucruri în ființă.</p>
               <p>Mă înaintam chiar ca o mașină printre toate acele minuni, oprindu-mă câteodată speriat în fața unor trupuri de oameni lungite goale pe marginea drumului și mânjite cu glod din cap pân-în picioare. Mi se părea că acele trupuri, culcate la soare, erau leșuri de morți, dar mă încredințai pe urmă că acei nenorociți erau pătimași ce înadins se ungeau cu glodul din balta cea mai vindecătoare.</p>
               <p>Balta era plină de scăldători și vuia de răcnete și de râsuri.</p>
               <p>Toți, din toate părțile, bărbați și femei, veneau de se aruncau în apă, la un loc, cu o nepăsare vrednică de timpurile cele mai nevinovate ale lumii și cu o veselie ce mă îndemnă și pe mine a lua o baie. Intrai deci în baltă și mă înaintai cale de vro două sute de pași, călcând printr-un glod negru și unsuros, în care mă cufundam până în genunchi la fieștecare pas.</p>
               <p>Cum mă depărtam de mal, deodată mă trezii între patru femei, care, întocmai ca niște naiade, erau coperite numai cu vălul cristalin al apei!... E de prisos să adaug că mă depărtai iute de ele, rușinat și cerându-le <hi rend="italic">pardon</hi>.</p>
               <p>„<hi rend="italic">Maladroit</hi>! ziceam în mine, se vede că am intrat tocmai în locul de scăldare hotărât pentru sexul frumos!” Și apucai în stânga, cu gând de a ieși din hotarele împărăției femeiești; dar în curând mă găsii iarăși față-n față cu vro trei sirene albe și vesele ce se împroșcau una pe alta cu apă. De iznoavă fugii înapoi rușinat, de iznoavă cerui pardon și apucai în dreapta, neștiind încotro mă îndreptam, pentru că răsfrângerea soarelui pe suprafața bălții mă orbise de tot.</p>
               <p>Împrejurul meu auzeam fel de fel de glasuri, unele bărbătești, altele dulci și armonioase, care cântau melodii străine pe cuvinte necunoscute mie; și cu cât pășeam înainte, mă întâlneam cu ființe de sexul frumos sau cu ființe de sexul nefrumos; și cu cât făceam acele întâlniri apropiate, rămâneam încredințat de starea sălbatică a Valahiei, pentru că numai într-o țară sălbatică puteam vedea acel amestec nevinovat de sexuri.</p>
               <p>Dar în vreme ce mă adânceam atât în baltă, cât și în gânduri, rămasei deodată încremenit pe loc, căci auzii lângă mine o convorbire franceză!</p>
               <p>Trei tineri ce zării aproape vorbeau împreună: unul purtând o cealma de glod pe cap, altul având o mască iarăși de glod pe obraz și al treilea făcându-și pe piept o jiletcă tot de glod.</p>
               <p>— Aflat-ați — zise unul — cele de pe urmă minuni ale bălții?...</p>
               <p>O damă de la Moldova, care de doi ani nu se putea sluji nicidecum de mâna sa cea dreaptă, după ce a luat vro treizeci de băi, a făcut astăzi cruce cu însăși mâna de care pătimea. Asemene, doi surzi au câștigat auzul, și un fecior al meu, ce era plin de răni peste tot trupul, s-a vindecat de ispravă prin întrebuințarea glodului acestei bălți!</p>
               <p>— Nu e de mirare — răspunse altul — căci balta în care ne găsim este adevăratul izvor al tămăduirii... Dar nu știți ce întâlnire curioasă am făcut astă-noapte în satul Balta-Albă, după ce m-am despărțit de voi? Cum treceam călare prin sat, aud deodată strigând: <hi rend="italic">arrętez, arrętez</hi>! și zăresc un om alergând în partea mea.</p>
               <p>Ce era, un biet străin, un francez, care sosise de un ceas acolo și care de un ceas se primbla pe ulițe, înconjurat de o claie de câini, căutând un tractir.</p>
               <p>La aceste cuvinte ale tânărului, mă apropiai de dânsul, plin de bucurie, și-i zisei, apucându-l de mână: „Eu sunt, domnul meu, acel străin de care ți-a fost milă astă-noapte și sunt recunoscător soartei că te întâlnesc de a doua oară pentru ca să-ți mulțumesc!”</p>
               <p>Nu am trebuință, domnilor, să vă mai adaug că acei trei tineri mă primiră îndată în societatea lor și că, prin manierele lor plăcute, mă siliră a mă crede în Valahia iarăși ca într-o țară civilizată.</p>
               <p>Ieșind din baltă tuspatru, ne duserăm să vizităm cu de-amănuntul curiozitățile așezate de-a lungul malului și, în vreme ce treceam pe dinaintea lor, unul din tovarăși mi le tălmăcea, râzând:</p>
               <p>— Iată, domnule, zicea el, o lume nouă, vrednică de a deștepta închipuirea d-tale de artist. Iată un târg de câteva mii de suflete, un târg ce s-a înființat în câteva zile și care peste câteva săptămâni se va șterge de pe fața pământului, întocmai ca Babilona, ca Niniva ș.c.l.; un târg în care nici o taină casnică nu se poate ascunde, din pricina lipsei zidurilor, a ușilor și a ferestrelor; un târg, în sfârșit, cu totul necunoscut Europei, dar în care civilizația ei este reprezentată prin magaziile de scânduri a două marșande de mode! Iată o lume ce în ochii d-tale pare a fi sălbatică, dar care are soiul ei de civilizație deosebită. Aici ne găsim în împărăția contrastelor celor mai originale; aici luxul și sărăcia, durerea și veselia, ideile noi și ideile vechi, costumele Europei și costumele românești, toate sunt unite la un loc, sunt mestecate la un loc și produc un efect neînchipuit atât ochilor, cât și minții; aici...</p>
               <p>— Aici, adăugă altul, privirea se îndestulează, dar stomacul rămâne deșert! Haideți mai bine aiure să ședem la masă.</p>
               <p>Îndată ne și suirăm într-o droșcă cu șase cai și în curând ajunserăm în satul Balta-Albă, la o casă țărănească. Camera în care intrarăm era tot așa de mică și de bine mobilată ca aceea a străjerului meu.</p>
               <p>— Domnilor, zise râzând stăpânul vremelnic al acelei case, vă poftesc să fiți cu cea mai mare luare-aminte în privirea mobilelor și a oglinzilor ce acoperă pereții... Cu astă condiție vă poftesc la masă!</p>
               <p>Și, zicând aceste, el întinse jos la pământ o rogojină, puse în mijloc o măsuță rotundă cu picioarele scurte, aruncă pe dânsa patru șervete și patru linguri de lemn și ne îndemnă pe toți să ne așezăm turcește împrejurul mesei. Pe urmă b[...]n palme și trei slugi intrară aducând, unul o tabla cu pâine albă, al doilea un castron cu borș, iar al treilea câteva butelci de Bordeaux.</p>
               <p>— Domnilor — ne zise iar tânărul ce ne ospăta — fiindcă paharele sunt de prisos în satul acesta, fiecare din noi să se înarmeze cu o butelcă și să facă cu ea ce va socoti de cuviință spre a-și stinge setea.</p>
               <p>Noi urmarăm îndată sfatul acesta și ne puserăm a mânca din castron, cu o frăție orientală vrednică de foamea noastră. După borș, feciorii aduseră alte bucate, care îmi plăcură mult, deși îmi erau cu totul necunoscute.</p>
               <p>Nu voi uita niciodată acea masă originală, și poziția noastră la pământ, și veselia ce a domnit între noi până la sfârșit, și răcnetele țiganilor lăutari ce cântau la ușă, și entuziasmul cu care tovarășii mei au purtat un toast Franței, și dansurile naționale ce au jucat ei, și dărnicia lor către lăutari, și luptele în glumă ce s-au iscat între noi după masă și care au ținut până la cinci ceasuri.</p>
               <p>Înspre seară ne duserăm călări iarăși pe malul bălții, cu gând de a face o primblare cu vaporul! Înțelegeți prea bine, domnilor, că ideea unui vapor pe Balta-Albă era în stare să-mi aducă o mirare nemărginită; dar când zării mașina ce purta un nume atât de falnic, începui a râde ca un nebun. Vaporul Bălții-Albe era o plută de grinzi, având un cort mare drept coperiș și două roți mici de moară aninate pe laturile ei. Acele roți, care îi meritaseră numele de vapor, erau învârtite în apă de patru oameni și, prin mișcarea lor, purta încet pluta pomenită pe fața bălții.</p>
               <p>Ne suirăm pe dânsa vro treizeci de persoane, dame și cavaleri, precum și o bandă de lăutari țigani și, până la opt ceasuri de seară, făcurăm o primblare sentimentală sub razele lunii ce se ridicase în cer. Damele se cam temeau de furtuni și alte întâmplări ale navigării, dar cavalerii care stau pe lângă dumnealor le făcură jurământ de a le scoate innot din orice primejdie, și așa ne întoarserăm la mal teferi, voioși și gata de a merge la balul ce se da în satul Balta-Albă.</p>
               <p>Acel bal, care era menit spre a-mi răsturna toate ideile mele asupra stării sălbatice a Valahiei, mă aduse într-o încântare neașteptată! Peste două sute de persoane adunate într-o sală mare, ce purta nume de Cazino, alcătuiau o societate cu totul europenească atât prin toaletele lor plăcute, cât și prin ale lor maniere civilizate. Vă las dar să gândiți, domnilor, ce impresie îmi făcu acea adunare, mie care eram încă asurzit de strigările furioase ale postașului din Brăila, mie care eram încă stâlcit de patul casei străjerului, mie, în sfârșit, care asistasem la scenele din târgul așezat pe malul bălții! Dar, mai cu seamă, când făcui cunoștință cu câteva dame românce tinere și frumoase și când le auzii pe toate vorbind limba franceză întocmai ca niște pariziene, credeți-mă că mă socotii în palatul încântat al unui vrăjitor.</p>
               <p>Ochii damelor atât de fermecători, zâmbetele lor grațioase, glasurile lor dulci, taliile lor bine făcute și care se mișcau repede în figurile contradansului sau treceau ca fantasme albe în vârtejul valsului; acel amestec de flori, de toalete scumpe, de lumini și de muzică mă îmbătaseră atât de mult, încât uitasem de tot că mă aflam în fundul Europei, pe marginea Orientului. Și când se sfârși balul și când ieșii din sală și mă găsii iar într-un câmp pustiu, nu mă putui opri de a zice cu cea mai adâncă încredințare: „În adevăr, Valahia este o țară plină de minuni! una din țările care sunt descrise în Halima!”</p>
               <p>După vro două ceasuri, îmi luai adio de la prietenii mei de baltă și mă pornii spre Galați într-o brișcă jidovească, cu gând de a mă sui în vaporul Țarigradului. Lăsai satul în urma mea și mă afundai în câmpii, după ce întâlnii în cale-mi vro două companii de cavaleri și de dame, ce se primblau cu lăutari pe lună.</p>
               <p>Iată, domnilor, istoria voiajului meu la Balta-Albă. În 24 de ceasuri am văzut atâte lucruri nepotrivite, atâtea contraste originale, că nu știu nici acum dacă Valahia este o parte a lumii civilizate sau de este o provincie sălbatică! Dumneavoastră, domnilor, care mă încredințați că nu-i nici o deosebire între Valahia și Moldova, puteți să-mi tălmăciți această problemă.</p>
               <p>Sfârșit! </p>
               <p>(<hi rend="italic">Calendarul Albinei</hi>, 1848)</p>
            </div>
            <div type="div2" rend="P22">
               <head>Călătorie în Africa. De la Biaritz la Gibraltar</head>
               <p>
                  <hi rend="italic">Iubite frate</hi>! —De 12 ani acum, de când călătoresc prin deosebitele părți ale lumii, tu mă urmărești cu ochii și cu sufletul. Dulcea iubire de frați, care ne leagă împreună, naște în inima ta o grijă tainică asupra soartei mele de călător, soartă expusă la tot soiul de întâmplări, și adeseori de pericole. De aceea preocuparea mea cea mai necontenită este de a-ți scrie din toate colțurile pământului unde mă aflu, pentru ca să-ți dau semn de viață și să te îndemn a fi liniștit în privirea mea, căci este un Dumnezeu priitor pentru călători. Eu acum am sosit la Gibraltar, această stâncă uriașă acoperită cu tunuri englezești; și peste câteva ore plec la Maroc, spre a vizita în grabă coastele Africii, pân-a nu intra în Spania.</p>
               <p>De vroiești a cunoaște cum am făcut drumul până aici, îți trimit jurnalul meu de călătorie. Adio; ia-ți copilița pe brațe și spune-i că moșul ei are să-i aducă de jucărie pe sultanul de Maroc.</p>
               <p>(<hi rend="italic">Gibraltar</hi>, 1853)</p>
               <div type="div3" rend="P26">
                  <head>Tovarășul meu de drum</head>
                  <p>Mă aflam de o lună la Biariț, oraș mic, pierdut în fundul golfului de Gasconia, pe țărmurile Oceanului, și îmi petreceam zilele într-o necurmată plăcere. De la fereastra salonului meu, ochii mei se primblau fără sațiu, când pe albastra și mult măreața întindere a mării, când pe tainica nemărginire a cerului. Închipuirea mea, urmând zborul ochilor, se legăna pe vârful argintiu al valurilor și, lunecând până în fundul orizontului, mergea adeseori de se oprea, ca o pasăre călătoare, pe catargele corăbiilor ce treceau în depărtare. Câte voiajuri plăcute am făcut astfel! câte țărmuri frumoase am vizitat, fără a mă mișca de pe jilț!</p>
                  <p>Când răsărea soarele și întindea un văl de aur pe fața oceanului, mă coboram degrabă pe malul nisipos și mă aruncam în valuri.</p>
                  <p>Răcoarea lor mă pătrundea și îmi cauza o mulțumire nespusă; mișcarea lor mă legăna ca pe un copil în brațele mamei sale. Însă, deși câteodată îmi treceau pe deasupra capului valuri mari și mă făceau să înghit fără voie apă amară și sărată, deși altă dată ele, zdrobindu-se chiar în pieptul meu, îmi frângeau șalele și mă dau peste cap, aceste mici întâmplări adăugau o nouă mulțumire petrecerii mele de înotător.</p>
                  <p>Într-o zi, însă, marea fiind liniștită și limpede, mă depărtai de mal mai mult decât obișnuit, înotând pe spinare fără a vedea încotro mă îndreptam, căci ochii mei, țintiți pe bolta cerească, admirau formele fantastice ale norilor.</p>
                  <p>Deodată capul meu se ciocni de un alt cap ce venea spre mal, și carambolul fu atât de tare, încât mă cufundai amețit, până ce atinsei fundul. Fiind însă că nu aveam gust nicidecum de a rămânea acolo, mă izbii puternic în sus, și într-o clipală părui în fața apei, boldind ochii de jur împrejur cu oarecare spaimă. Atunci văzui chiar lîngă mine, ieșind din mare, capul cu care mă ciocnisem și care era dreapta proprietate a unui tânăr englez.</p>
                  <p>Ne uitarăm unul la altul cu multă mirare și puțină mânie și, închinându-ne apoi ca într-un salon, legarăm o convorbire foarte interesantă între noi:</p>
                  <p>— Frumos carambol am făcut împreună! Oceanul a slujit de biliard și capetele noastre de bile.</p>
                  <p>— O! ies.</p>
                  <p>— Te-am lovit tare?</p>
                  <p>— O! ies.</p>
                  <p>— Îmi pare foarte rău. Te-ai cufundat adânc?</p>
                  <p>— O! ies, până în fund.</p>
                  <p>— Ca și mine; și ai înghițit ceva apă sărată ?</p>
                  <p>— O! ies, ca vro două litre.</p>
                  <p>— Și eu nu mai puțin. Ești englez, domnule?</p>
                  <p>— O! ies; dar d-ta ?</p>
                  <p>— Român!</p>
                  <p>— De la Roma?</p>
                  <p>— Ba de la Moldova.</p>
                  <p>— Hau!</p>
                  <p>Trebuie să fac aici o observare. În convorbirea englezilor cuvântul afirmativ O! ies! (așa) și exclamarea hau! joacă un rol foarte mare; ele corespund cu caracteristicul îhî și cu poznașul elei al românilor.</p>
                  <p>După această scurtă convorbire, englezul și eu plecarăm către mal, înotând unul lângă altul, și, pân-a nu ajunge, tovarășul meu zise:</p>
                  <p>— M-am scăldat astă-primăvară la Cadix în Marea Mediterană și m-am înecat de două ori...</p>
                  <p>— Și n-ai murit nici o dată?</p>
                  <p>— Nu.</p>
                  <p>— Bravo! Ești tare la viață.</p>
                  <p>Englezul meu începu a râde cu mulțumire și mă întrebă de cunoșteam Cadix?</p>
                  <p>— Nu-l cunosc încă, îi răspunsei; dar am de gând a pleca din Biariț peste trei zile, pentru ca să întreprind un voiaj în Spania.</p>
                  <p>— Hau!... Ai de gând să mergi în Spania?</p>
                  <p>— Dar; am de mult dorința de a vedea această țară plină de minuni.</p>
                  <p>Englezul se opri puțin, înotând în loc, și îmi zise:</p>
                  <p>— Domnule, am făcut cunoștință împreună prin un chip neobișnuit, lovindu-ne în capete și înecându-ne pe jumătate, pân-a nu ne vedea la față. Toate aceste împrejurări mă fac a dori cunoștința d-tale mai de-aproape și mă îndeamnă a te ruga să-mi dai voie ca să te întovărășesc în călătoria d-tale.</p>
                  <p>Această propunere neașteptată mă făcu și pe mine să mă opresc în loc și să arunc un hau englezesc.</p>
                  <p>— Bine, domnule, îi zisei, nu este o lună de când ai vizitat Spania, și acum vrei iar să începi acest voiaj ?</p>
                  <p>— O! ies! dacă mă primești ca tovarăș de drum.</p>
                  <p>— Te primesc cu mare mulțumire.</p>
                  <p>— Când plecăm?</p>
                  <p>— La 18 a lunii, adică peste trei zile.</p>
                  <p>— Și unde ne întâlnim în ziua plecării?</p>
                  <p>— În Baiona, pe Piața de Arme.</p>
                  <p>— Prea bine; adio.</p>
                  <p>— A revedere.</p>
                  <p>Iată cum se întâmplă de-mi găsii un tovarăș de călătorie tocmai în fundul Oceanului.</p>
               </div>
               <div type="div3" rend="P26">
                  <head>Malposta</head>
                  <p>A treia zi după această întâmplare, îmi luai ziua bună de la bătrânul marinar care mă găzduise în vreme de patru săptămâni la Biariț și, zicând adio mărețului Ocean, plecai la Baiona, unde ajunsei după o oră de cale. Fiind însă că mai aveam vreme de așteptat până la plecarea malpostei, o întrebuințai primblându-mă prin oraș, cu gând de a găsi pe noul meu tovarăș de călătorie.</p>
                  <p>De la ciocnirea capetelor noastre în sânul mării, nu mai dasem cu ochii de el și, prin urmare, dacă n-aș fi știut cât e de serioasă parola unui englez, aș fi considerat propunerea lui de a mă întovăr[...]n Spania ca o propunere făcută în apă și căzută în baltă.</p>
                  <p>În curând însă îl zării pe piața teatrului, așezat la o masă dinaintea unei frumoase cafenele și bând un grog fierbinte. El mă aștepta în costumul său de turist, costum demn de însemnat prin mulțimea buzunarelor și prin mărimea bumbilor.</p>
                  <p>Cum mă zări, englezul îmi dete un gud morning și mă strânse de mână cu o amicie care îmi sclinti degetele.</p>
                  <p>— Unde mergem mai întâi? îl întrebai.</p>
                  <p>— La Tuluza, ca să vizităm vestitul Capitol.</p>
                  <p>— Și de la Tuluza?</p>
                  <p>— La Nima, ca să vedem ruinele romane.</p>
                  <p>— Și în sfârșit?</p>
                  <p>— La Marsilia, ca să ne îmbarcăm pentru Spania.</p>
                  <p>— Foarte bine; însă nu socoți c-ar fi mai simplu, fiindcă ne găsim pe marginea Spaniei, să intrăm îndată pe pământul ei?</p>
                  <p>— Cu adevărat ar fi mult mai simplu; dar nu-mi place să fac ca toată lumea. Iată planul ce propun: de la Marsilia mergem de vizităm toată coasta Spaniei: Barcelona, Valencia, Cartagena, Malaga etc., până la Gibraltar. De aici ne îndreptăm spre Cadix, și de la Cadix începem adevăratul nostru voiaj în Spania, vizitând:</p>
                  <p>Sevilia, Cordova și Grenada. Pe urmă ajungem la Madrid, unde ne oprim câtă vreme ne-a plăcea, până a ne întoarce în Franța. Acest plan îl socot mai nimerit; însă dacă voiești ca să trecem îndată munții Pirinei, eu sunt gata să te urmez ori pe unde vei merge.</p>
                  <p>— Planul d-tale este prea bun și îmi place, cu atât mai mult că eu am obicei a călători fără marș-rută hotărâtă de înainte, ci numai după îndemnurile fanteziei mele. Haideți dar pe la Marsilia, și să ne fie călătoria fericită!</p>
                  <p>— Ol rait răspunde tovarășul meu. Și amândoi veseli, sprinteni ca niște școlari în vacanță, ne ducem la biroul malpostei, ne suim în trăsură și plecăm din Baiona pe la 11 ore.</p>
                  <p>Caii pornesc ca niște zmei, pavelele răsună sub copitele lor, și în curând ambele orașe Baiona și Saint-Esprit, despărțite prin râul Adur, rămân în urma noastră cu fortificările lor pline de tunuri.</p>
                  <p>Dintre toate modurile de călătorit, cel mai plăcut și mai comod este f[...]ndoială malposta; și dintre toate voiajurile din Europa, unul din cele mai frumoase este voiajul de la Baiona la Tuluza, în departamentul numit Bas-Pirinei.</p>
                  <p>Malposta nu primește decât doi călători, fiind menită a duce corespondențele cu cea mai mare repejune; ea face tot drumul în fuga cailor, zi și noapte, fără a se opri nicăieri mai mult de cinci minute. Călătorii trebuie dar să se îngrijească a lua cu ei provizii, căci altminteri ar fi expuși a rămânea nemâncați și nebăuți de 24 ore întregi, împrejurare critică, ce este foarte vătămătoare entuziasmului.</p>
                  <p>Șoseaua trece de-a lungul munților Pirinei, în mijlocul unui șir necurmat de grădini frumoase, de livezi îmbelșugate și de câmpii răcorite prin râurile Adur și Gava. Ori încotro se îndreaptă ochiul, întâlnește priveliști romantice, casteluri noi și elegante, parcuri pline de o veselă verdeață, în vreme ce fundul orizontului este cuprins de minunata panoramă a Pirineilor. Adaugă pe lângă aceste o climă plăcută, un cer limpede și albastru, o șosea curată, o trăsură comodă înhămată cu cinci zmei voinici și o inimă voioasă de călător. Ce poate dori un om mai mult pentru ca să fie mulțumit și să uite toate necazurile vieții?</p>
                  <p>Tovarășul meu părea pătruns de o adâncă mulțumire sufletească și începuse a cânta o arie englezească foarte originală, deși puțin armonioasă. Caii, speriați, se vede, de acel cântec, alergau cât ce puteau; roțile zburau pe pietrișul luciu al șoselei; clopoțeii aninați de gurile hamurilor zuruiau vesel; postașul pocnea din bici necontenit și glumea cu toate nevestele ce întâlnea pe drum; copacii de pe marginea soșelei fugeau în urma noastră ca o armie pusă în risipă; iar noi, lungiți pe perinele trăsurii, fumam cu plăcere și priveam prin fumul albastru al țigaretelor câmpiile și munții care păreau că se învârteau împrejurul nostru.</p>
                  <p>După puțină tăcere, tovarășul meu și eu ne uitarăm mai cu luare-aminte unul la altul, cu gând de a face o cunoștință mai de aproape și, după un examen desăvârșit de vro cinci minute, rămânând mulțumiți de fizionomiile noastre, începurăm a grăi:</p>
                  <p>— Minunat început de călătorie! Nici cald, nici frig, nici colb, nici glod. Cum e mai bine.</p>
                  <p>— Cu adevărat; și pe lângă aceste avantajuri, adaugă că trecem prin una din cele mai frumoase părți ale Franței, sub un cer limpede și albastru care se întinde deasupra noastră ca o boltă de smarald.</p>
                  <p>— Ești poet, domnul meu?</p>
                  <p>— Câteodată... când vreau să uit lumea; dar d-ta ?</p>
                  <p>— Și eu cânt din vreme în vreme, însă nu din liră, ci din trâmbiță.</p>
                  <p>— Plăcut instrument!</p>
                  <p>— Îți place?</p>
                  <p>— Foarte mult... de departe.</p>
                  <p>— Te cred. Știi pentru ce am învățat a suna din trâmbiță?</p>
                  <p>— Pentru ca să alungi splinul[1], poate?</p>
                  <p>— Ai ghicit. Sunt acum doi ani de când mă apucase această boală grozavă, care aduce pe om încet-încet la desperare și îl face să dorească a scăpa de viață prin orice chip. Splinul îmi abătuse sufletul. Îmi întunecase mintea, îmi adusese dezgust de toate plăcerile lumii și, într-un cuvânt, mă împinsese chiar pe marginea mormântului, căci hotărâsem a mă împușca.</p>
                  <p>— Și cum ți-ai schimbat hotărârea?</p>
                  <p>— în minutul în care era să mă trimit pe ceea lume; când era să trag cocoșul pistolului îndreptat spre fruntea mea, am auzit deodată o trâmbiță sunând o bucată jalnică din opera Lucia a lui Donizetti; însă într-un chip astfel de ciudat, încât m-a umflat râsul ca pe un nebun și mi-a răcorit splinul.</p>
                  <p>— Și drept recunoștință pentru acest instrument care ți-a scăpat viața, ai hotărât să te faci trompetaș?</p>
                  <p>— Dar; și de atunci îmbuc trâmbițe și rup urechile celor ce mă ascultă, de câte ori vine de mă cearcă urâtul.</p>
                  <p>— Cred că nu-i avea nevoie să faci muzică cât vom fi împreună.</p>
                  <p>Englezul începu a râde și îmi făgădui că m-a scuti de acea plăcere în toată vremea cât vom călători amândoi. Eu îl încredințai asemene din parte-mi că nu-i voi citi nici o poezie, și astfel ne făcurăm cei mai buni amici din lume. După încheierea acestui tratat intre noi, aprinserăm două țigări rumene de Havana, care ne făcură să gândim firește la ciubucul turcesc și, prin urmare, la voiajurile în Orient.</p>
                  <p>— Fost-ai în Asia? mă întrebă englezul.</p>
                  <p>— Am fost cu un compatriot al d-tale, sir Dicson.</p>
                  <p>— Dicson? doctorul Dicson.</p>
                  <p>— Dar; un tânăr foarte plăcut, adevărat gentlman, nalt, purtând ochelari.</p>
                  <p>— Ochelari de aur?</p>
                  <p>— Întocmai; îl cunoști?</p>
                  <p>— Cunosc o persoană asemene precum zici, dar se numește Covlei... Nu-i el.</p>
                  <p>— Acest Dicson era mare amator de cafea turcească și cunoștea toate cafenelele cele mai vestite de pe Bosfor, atât din partea Europei, cât și de pe malurile Asiei; însă îmi mărturisea că nimeni în lume nu știa să facă cafea mai bună decât dervișul AbdalahOsman, pe care îl întâlnise el în drumul ce duce la Brusa. Dicson făgăduise dervișului să-i trimită o pereche de metanii de calembec, drept mulțumire pentru minunatul felegean de cafea ce gustase la el; dar nu găsise încă nici un prilej ca să-și împlinească făgăduința. Aflând în sfârșit că eu era să mă pornesc de la Constantinopol ca să merg la Brusa, îmi încredință perechea de metanii și mă rugă ca să o dau din parte-i lui Abdalah-Osman, dacă l-aș întâlni cumva în călătoria mea.</p>
                  <p>— Și l-ai găsit?</p>
                  <p>— L-am găsit.</p>
                  <p>— Cum, unde și când?</p>
                  <p>— La anul 1845, între Ghemlic și Brusa, în Asia. Plecasem din Constantinopol pe un vapor turcesc, cu gând de a merge să vizitez Brusa, vechea capitală a Imperiului Otoman, vestită prin numărul minarelelor ce se înalță din sânul ei ca lăncile unei armii de uriași, precum și prin frumoasele materii de mătase lucrate în fabricile sale. Debarcând la Ghemlic, sat mic de pe malul asiatic al Mării de Marmara, tovarășii mei și eu ne suirăm pe cai și luarăm drumul Brusei.</p>
                  <p>Cărarea ce duce la acest oraș, bătută de copitele cailor și ale cămilelor, trece peste câmpii și colnice acoperite cu o iarbă sălbatică și mirositoare, și călătorul este expus, în vreme de șase ore, la razele arzătoare ale unui soare de foc, ce îl coace chiar ca pe un ou în pielea lui.</p>
                  <p>Fețele noastre se roșiseră ca niște rodii coapte și ni se părea că aveam fiecare câte un boț de iască în gât. Setea ne muncea fără milă și ne silea să răcnim turcește: aman! când din norocire sosirăm la mijloc de cale, pe malul unui mic pârâu. Câțiva paltini mari și frunzoși formau un verde oazis chiar lângă cărare și împrăștiau o umbră drăgălașă împrejurul lor. Îți poți închipui bucuria noastră!</p>
                  <p>Ne coborâm îndată de pe cai și dăm năvală la izvor; dar pân-a nu apuca a bea, un bătrân ce sta culcat sub copaci aleargă spre noi și ne oprește de a face o asemene nebunie, căci, osteniți și înfierbântați cum ne găseam de pe drum, ne-am fi îmbolnăvit pe loc de înghițeam cât de puțină apă rece. El ne sfătuiește să ne odihnim mai întâi vro cinci minute la umbră și ne poftește pe niște rogojini curate care îi serveau lui de pat.</p>
                  <p>Bunătatea întipărită pe fața acestui om ne îndeamnă a primi invitarea lui, și dar, f[...]ntârziere, ne și lungim sub paltini, așteptând cu nerăbdare învoirea lui, pentru ca să sorbim dintr-o dușcă pârâul întreg. Fiecare secundă ne pare un an, fiecare minut, un secol! În sfârșit cinci minute se împlinesc!... Săltăm în picioare cu ochii țintiți spre izvor; dar iată că bătrânul derviș ni se înfățișează cu o cutie de rahatlocum și cu o tabla de pahare cu apă. Evalah! Ișalah! Mașalah!... Într-o clipală cutia și paharele sunt deșarte, setea noastră stinsă, și mulțumirea noastră cu atât mai mare că bătrânul ne aduce îndată pe o altă tabla mai mică câteva felegene de cafea; dar ce cafea! o minune de cafea, plăcută, parfumată, demnă de un sultan! Fiecare picătură cuprindea o comoară de mulțumiri necunoscute; credeam că sorbeam raiul lui Mohamed topit în felegeanuri.</p>
                  <p>Numai un singur om pe lume era în stare să facă asemene cafea, și acel om trebuia să fie Abdalah-Osman de care îmi vorbise Dicson la Constantinopol. Adresându-mă deci la dervișul bătrân, îl întrebai:</p>
                  <p>— Nu ești d-ta Abdalah-Osman?</p>
                  <p>— Benim, răspunse dervișul.</p>
                  <p>— Cunoști pe Dicson-Bei?</p>
                  <p>— Eve.</p>
                  <p>— Dacă ești Abdalah-Osman și cunoști pe Dicson-Bei, iată o pereche de metanii de calembec ce m-a însărcinat amicul nostru ca să ți le aduc, ca un suvenir pentru minunata cafea ce a băut la d-ta. Zicând acestea, am dat metaniile bătrânului Abdalah-Osman; iar el își dezmierdă barba cu o adâncă uimire și îmi făcu trei temenele, în vreme ce încălecam pentru ca să-mi urmez drumul la Brusa.</p>
                  <p>Englezul meu mă asculta cu mare luare-aminte și, deodată, lovind tare cu pumnul în trăsură, făcu jurământ ca să meargă la anul viitor în Asia și să se oprească la jumătate cale a Brusei, pentru ca să guste cafeaua vestită a lui Abdalah-Osman. Nu știu de mai există încă acel pustnic cuvios, care de mai mulți ani acum viețuia singur pe malul unui pârâu necunoscut din Asia și care avea de mulțumire a da tuturor călătorilor rahatlocum, apă proaspătă și cafea gratis; dar ce știu de sigur este că, dacă el nu s-a dus încă să-și primească răsplata cuvenită în raiul lui Mohamed, negreșit are să facă cunoștință cu englezul meu la anul viitor.</p>
                  <p>În vreme ce istoriseam această anecdotă, soarele se cobora spre apus într-un ocean de flăcări, și razele lui străbăteau ca niște săgeți de aur printre frunzele copacilor. Munții Pirinei se înveleau treptat cu o mantie roșietică, iar vârfurile lor, acoperite de omăt, păreau încununate cu diademuri strălucitoare. Umbrele se luptau cu lumina și se ridicau pe poalele dealurilor; cerul limpede și transparent se întindea deasupra noastră ca un văl subțire și albăstriu, prin care se zărea, ca prin vis, lucirea argintie a câtorva stele. Un singur nor, ce avea forma unui vultur uriaș, se îndrepta spre culmea munților și părea că zbura către cuibul său, ascuns în naltele stânci ale Pirineilor. Era acum momentul tainic când toată natura se pregătește pentru odihna nopții; ora în care sufletul se pătrunde de o dulce melancolie și se înalță pe plaiurile cerești de merge să se închine lui Dumnezeu.</p>
                  <p>Englezul meu scoase dintr-un buzunar un fes roș împestrițat cu felurite cusături și, acoperindu-și capul, se înfundă în colțul caleștii, unde începu curând a horăi. Eu însă, care cu greu pot să adorm la drum, căzui pe gânduri și, în dulcele leagăn al malpostei, mă repezii până la Moldova.</p>
                  <p>Îmi revăzui țara, familia, amicii cu o duioasă bătaie de inimă și, supus farmecului acelei dulci reverii, mă simții rătăcind în lumea drăgălașă a suvenirelor... Însă un hop al trăsurii mă trezi din acel vis frumos lângă tovarășul meu de drum, ce avea un aer de mandarin chinezesc sub fesul țuguiat ce îi cădea pe nas.</p>
                  <p>Acum umbrele nopții acoperiseră pământul, și copacii se zăreau ca fantasme din altă lume ce se alungau pe câmpi, până ce se pierdeau în întunericul depărtării. Mii de stele străluceau pe bolta cerească; unele cădeau de-a lungul cerului, lăsând o urmă argintie după dânsele; altele se oglindeau în apa Adurului; altele păreau că lunecă ca niște mari brilianturi pe omătul din vârfurile Pirineilor.</p>
                  <p>Tot era în lume tainic și adânc-pătrunzător; iar în tăcerea cumplită a naturii, în nemișcarea obiectelor ce ne înconjurau, repejunea malpostei sem[...]ndoită, tropotul cailor și sunetul zurgălăilor aveau ceva fantastic. Fanarele trăsurii aruncau înaintea lor, pe șosea, o pată lungă de lumină, în care caii se zăreau călcând în picioare umbrele lor ce se încolăceau sub dânșii ca niște balauri negri.</p>
                  <p>Îmi închipuiam că mă aflam în împărăția fantasmelor, răpit de carul unui geniu de noapte și urmărit de hârâitul grozav al unor balauri nevăzuți. Însă luna se ridică încet pe marginea orizontului, și, la gingașa sa lumină, fantasmagoria pieri într-o clipă. Umbrele fioroase se făcură nevăzute, balaurii intrară în pământ, și cruntul lor hârâit se pref[...]n nevinovatul horăit al englezului ce dormea cât șapte la spatele mele.</p>
                  <p>De-ar putea cineva să stenografieze toate gândurile care trec prin mintea omului într-o noapte frumoasă de călătorie, ar produce volume întregi de idei înalte și de prostii. Spre zori de ziuă, somnul veni să-mi închidă ochii. Adormii ca un fericit, pentru ca să visez pe Alexandru Macedon jucând parola cu Papură-vodă.</p>
                  <p>A doua zi mă trezii în Tuluza.</p>
                  <p>[1] Splinul, boala urâtului de care englezii pătimesc mult în țara lor [V. A.]</p>
               </div>
               <div type="div3" rend="P26">
                  <head>Tuluza, Nima, Marsilia</head>
                  <p>E un spectacol foarte curios pentru un călător de a asista la deșteptarea unui oraș și de a-l surprinde în toaletă de noapte.</p>
                  <p>Cum începe ziua a se ivi, orașul începe a bui de niște sunete surde și depărtate, care încet-încet se tot măresc ca fluxul mării.</p>
                  <p>Ici-colea, se arată câte un om de-abia deșteptat din somn și care trece repede și dispare ca o stahie în umbra deasă a străzilor. Unde și unde câte o fereastră sau câte o ușă de magazie descoperă forme omenești învelite în halaturi și încoronate cu scufii de noapte; iar cu cât lumina crește, străzile se umplu de suflete ca un mare furnicar.</p>
                  <p>Toate casele dau drumul afară unui număr de locuitori care se răspândesc prin oraș și, lucru demn de însemnat! deodată, ca și când ar fi ieșind din pământ, se înaintează din toate părțile mulțime de vite, de căruțe și de oameni încărcați cu provizii.</p>
                  <p>Atunci vuietul se preface în zgomot; mii de glasuri, mii de răcnete se ridică în văzduh, unindu-se cu tropotul cailor și cu durduitul carelor pe paveaua orașului. Unii strigă marfa ce au de vândut, alții se sfădesc pentru preț și toți delaolaltă ascuțesc glasurile lor; iar mai ales dacă în acel vălmășag vine de se adauge și răgetul măgarilor încărcați cu panere pline de legume; dacă în vremea acestui concert asurzitor se întâmplă să treacă pe ulițe un regiment de soldați conduși de sunetul darabanelor, apoi nu-ți rămâne alta de făcut decât să-ți astupi urechile și să împungi de fugă în lume.</p>
                  <p>De la ferestrele otelului în care mă oprisem și care se află pe piața Capitolului, am asistat la un asemene spectacol. Acea piață mare, din pustie ce era când sosirăm în Tuluza, se acoperi în curând cu sute de panere pline de provizii și cu o poporație întreagă de precupeți veniți de la țară. Un ocean de verdețuri se întindea sub ochii noștri, și grămezi nalte de ouă se ridicau în mai multe punturi ale pieței, ca niște stânci de marmură albă; dar peste două ore, ouă și verdețuri, păsări și poame, într-un cuvânt, toate acele provizii se făcură nevăzute, căci sute de servitoare și de bucătari se aruncaseră asupra lor ca un nor de lăcuste pe un lan de grâu verde.</p>
                  <p>Englezul meu privea această scenă cu o nespusă melancolie omenească! Cea dintâi grijă a omului, cea mai neapărată nevoie a acestei ființe, ce se crede de neam îngeresc, este a se îndopa ca oricare alt dobitoc. Stomacul este tiranul omenirii!</p>
                  <p>Eu făceam alt soi de observări mult mai puțin filozofice, dar totuși întristătoare. Privind mărimea pieței și regula care prezida la vânzarea proviziilor zilnice ale orașului, îmi aduceam aminte de medeanul glodos al Sfântului Spiridon din lași, unde, când vezi carnea zvârlită pe tărăbi și poamele ascunse într-un nor negru de muște, îți vine să te hotărăști a muri de foame!</p>
                  <p>Vestitul Capitol al Tuluzei nu răspunde nicidecum la ideea ce naște numele lui, căci, departe de a avea vro asemănare cu monumentele romane, el este un simplu palat ca toate palaturile moderne și servește de curte judecătorească. În sânul său gâgâiește claia vorbareță a avocaților, de dimineață și pân-în seară. Avocații din Capitolul Tuluzei țin locul gâștelor care au scăpat Capitolul Romei.</p>
                  <p>Tuluza e un oraș destul de mare și frumos, așezat pe malul Garonei. Numele acestui râu este foarte cunoscut în Franța, căci locuitorii de pe malurile lui au reputația de a fi palavragii. Gascon sau copil al Garonei însemnează fanfaron. Cu toate acestea, Garona e un râu măreț și are destulă apă pentru ca să-și poată spăla copiii de asemene pată.</p>
                  <p>În alergarea noastră prin oraș, dăm fără veste de o alee largă de copaci, care este locul favorit de primblare al tuluzenilor. În capătul ei, asistăm la ridicarea statuii lui Paul Riket, plănuitorul canalului de Langedoque, ce unește Oceanul cu Marea Mediterană.</p>
                  <p>Ferice de acei care, într-o țară ca Franța, câștigă recunoștința nației; numele lor este înscris pe marmură și pe bronz, ca un titlu de glorie pentru patria lor. Când oare românii vor îndeplini datoria lor de a ridica statui acelor eroi care, prin faptele lor mărețe, au adus strălucire neamului românesc?</p>
                  <p>Plecăm din Tuluza pe la amiază, și a doua zi, la 6 ore dimineața, sosim buni teferi la Montpellier, de unde, făr-a pierde vreme, ne îndreptăm spre Nima cu drumul de fier, trecând pe la Arlu și Boquer, două orașe vestite în Franța, cel întâi prin frumusețea femeilor și cel al doilea prin frumusețea iarmaroacelor.</p>
                  <p>Nima a fost în timpul domnirii romanilor în Galia un oraș mare, frumos și împodobit cu o mulțime de monumente ce îi meritaseră falnicul nume de a doua Romă. Patru secole întregi Nima a înflorit sub ocrotirea împăraților: Cezar August, Agripa, Caius și Lucius Cezar, Traian și Adrian; dar numeroasele năvăliri de barbari, în al V-lea secol, și luptele crâncene cu vandalii și cu vizigoții, precum și chiar cu maurii, care biruiseră Spania, au despoiat-o de toate averile sale.</p>
                  <p>Un șir de crai barbari, precum: Enric, Alaric, Almaric, Teodoric, Hilderic, veniți de la miazăzi, și alții veniți despre miazănoapte, precum: Zama, Ambiza, Abderam, Iusif, Amozoz etc., au căzut asupra ei ca un cârd de lupi flămânzi și au ruinat-o de tot.</p>
                  <p>E un lucru surprinzător cum s-au mai putut păstra ruinele ce se văd în ziua de astăzi și care servesc de martori ai mărimii, ai puterii și ai geniului romanilor. Priveliștea acelor gigantice rămășițe ale unei civilizații pierdute umple sufletul de o adâncă admirare și îl face a se închina dinaintea măreței umbre a trecutului.</p>
                  <p>Mare popor a fost acela care a lăsat în urmă-i asemene mari și glorioase monumente!... Și în ochii mei el are un prestigiu mult mai ademenitor, căci se numea poporul roman. Cât de puternici au fost părinții! cât de căzuți sunt coborâtorii lor!</p>
                  <p>De-o durere fără margini al meu suflet e pătruns</p>
                  <p>Când gândesc ce-am fost odată și-n ce stare am ajuns!</p>
                  <p>Monumente uriașe! martori de-un măreț trecut!</p>
                  <p>Plâng, jelesc cu-amărăciune a românilor cădere,</p>
                  <p>Însă sufletu-mi e mândru la a voastră revedere,</p>
                  <p>Când măsor eu înălțimea de la care am căzut!</p>
                  <p>Dintre toate monumentele romane din Nima cele mai demne de însemnat sunt:</p>
                  <p>Arenele. — Amfiteatrul rotund, lucrat în piatră săpată, și care servea pentru spectacole publice. El putea să cuprindă în sânul său 40.000 de privitori și este cel mai bine păstrat dintre toate Colizeele vechi.</p>
                  <p>Casa cvadrată. — Templu ornat cu coloane elegante și cu săpături minunate; o capodoperă de arhitectură antică.</p>
                  <p>Turnul Magnus, Templul Dianei, Băile Romane. — Cel dintâi, așezat pe culmea unui deal ce domnește asupra orașului, iară celelalte două, aflătoare în capătul grădinii publice. Toate merită de a veni cineva cât de departe spre a le vizita.</p>
                  <p>Săvârșind vizitarea orașului Nima, ne suim iară în vagoanele drumului-de-fier și, după o călătorie de 6 ore prin câmpiile Provenției, sosim noaptea la Marsilia și tragem la otelul „Coloniilor”.</p>
                  <p>Marsilia este portul cel mai însemnat al Franței și chiar al doilea oraș după Paris. Câteva străzi ale sale, și mai cu seamă acea numită Canebiera, sunt demne de a figura în capitală. Marsiliezii se fălesc atât de mult de orașul lor, că zic: „Dacă Parisul ar avea o Canebieră, ar fi o mică Marsilie”. Adevărul este că, dacă Parisul ar avea portul Marsiliei, ar fi cel întâi oraș din lume, sub toate privirile.</p>
                  <p>Oricât de pompoasă este pretenția marsiliezilor, trebuie să mărturisim că orașul lor este frumos, însuflețit și foarte vesel. Miile de corăbii ce intră și ies din porturile lui îi dau o mișcare comercială din cele mai importante și îi aduc o poporație de treacăt foarte curioasă. Călătorul ce se primblă pe cheiurile portului și în străzi apropiate de mare întâlnește tipuri de tot soiul, costumuri din toate țările și aude răsunând la urechile sale toate limbile de pe fața pământului.</p>
                  <p>În Marsilia are cineva prilej și de-a face avere prin comerț, și de a o cheltui în petreceri, căci el poate g[...]n sânul ei toate înlesnirile unei viețuiri de lux și de plăcere. Primblările sunt frumoase, mai cu seamă acea numită Prado, care se întinde până la malul mării, trecând prin un șir de grădini și de case de vară foarte plăcute. Teatrele sunt bune; cafenelele ornate după modelul celor din Paris, și magaziile pline de marfă pariziană.</p>
                  <p>Cât pentru mine, primblarea mea favorită era pe marginea portului, unde mergeam în toate zilele de priveam, ore întregi, formele diverse ale corăbiilor și lucrul marinarilor ce încărcau sau descărcau mărfuri. Fiecare din ele înfățișa închipuirii mele țărmurile de unde venise și mă făcea să visez la acele locuri necunoscute mie. Lângă un vas din India se înălțau catargurile unei corvete americane; aproape de un vapor englez se legăna o corabie spaniolească; mai departe flutura pavilionul norvegian, lângă pavilionul român: și toate la un loc alcătuiau un soi de hartă geografică ce îmi atrăgea privirile cu o putere magnetică și îmi insufla tainice dorințe de a urma zborul lor pe valurile mării. Mai cu seamă o mare corabie franceză, nouă, sprintenă și cochetă ca o sirenă, îmi fermeca mințile prin forma ei ușoară și elegantă. Ea era gata a pleca la Ceilan, raiul Indiei!... La Ceilan!... Mă mir, zău, cum de mă aflu încă în Europa!</p>
                  <p>Planul nostru era de a vizita toată coasta Spaniei și de a ne îmbarca pe unul din vapoarele ce fac voiajul între Marsilia și Lisabona, trecând pe la Barcelona, Valencia, Almeria, Alicanta, Malaga și Gibraltar; dar fiindcă nu se afla nici unul din acele vapoare în port, nevoind a pierde vro 15 zile, așteptând în Marsilia, ne hotărârăm a pleca de-a dreptul la Gibraltar, pe vaporul englez „Livorno”, comandat de căpitanul Campbel.</p>
                  <p>Așa, la 23 septembrie, amicul meu și eu, sprinteni, veseli și cu pălării de Panama pe urechi, luarăm o barcă care ne duse la vapor prin un dedal de corăbii. Acest vas era încărcat cu poloboace de pucioasă și cu balerci de rachiu, două materiale aprinzătoare, care, de-ar fi luat foc în mijlocul mării, am fi ars într-o clipală și ne-am fi stins de pe fața pământului! Din această cauză, vro două familii spaniole, ce erau să plece cu noi, rămaseră la Marsilia, preferând a aștepta alt vapor mai sigur.</p>
                  <p>— Ce hotărăști? mă întrebă englezul meu, când ne suirăm pe „Livorno”. Mergem cu vaporul acesta?</p>
                  <p>— Mergem; de-a lua foc corabia, nu vom avea lipsă de apă.</p>
                  <p>— Care vrea să zică, de-om scăpa de foc, nu vom scăpa de apă. Foarte bine; hai, într-un noroc.</p>
                  <p>— Hai, căci norocul ține cu cei nebuni.</p>
                  <p>Pe la 6 ore după amiază, căpitanul se suie pe puntea de lângă hornul mașinii și începe a da ordin de plecare, îndată marinarii trag ancora; mașina se pune în mișcare, și cârmaciul se așează la roata cârmei. Căpitanul Campbel strigă ol rait! și corabia, supusă puterii aburilor, lunecă pe nesimțite între celelalte vase grămădite în port; ea ajunge în curând la gura portului, fortificată cu două cetăți pline de tunuri, iese și se îndreaptă spre orizontul nemărginit, lăsând în urmă-i o lungă coloană de fum negru.</p>
                  <p>Adio, Franță iubită!... Mă depărtez de tine și D-zeu știe de te-oi mai vedea, căci mașina vaporului poate să se spargă de vro stâncă ascunsă sub valuri; căci pucioasa și spirtul pot să ieie foc... și, oricum s-ar întâmpla, marea stă gata să ne înghită. Dar, într-un noroc! fie ce-a fi!... A revedere! Franță frumoasă și multiubită!</p>
               </div>
               <div type="div3" rend="P26">
                  <head>Pe mare</head>
                  <p>De multe ori am călătorit pe mare și de câte ori m-am depărtat de marginea pământului am simțit în inima mea deșteptându-se un dor fierbinte de familie și de patrie. În cele dintâi momente ale plecării, mă cuprinde o jale adâncă ce îmi aduce descurajare în suflet și o presimțire dureroasă ce mă face a crede că nu voi mai vedea țărmurile și ființele iubite mie, dar în curând vântul răcoritor al mării, legănarea molatică a corăbiei și întinderea orizontului îmi schimbă șirul ideilor și îmi insuflă o mulțumire nespusă. Atunci îmi pare că mă prefac într-o nouă ființă, că toate puterile-mi sufletești se măresc și că mă aflu în adevăratul element al naturii mele.</p>
                  <p>Nemărginirile cerului și ale mării între care mă găsesc dau aripi închipuirii mele și o îndeamnă să se rătăcească în spațiile lor.</p>
                  <p>Atunci, ca o pasăre voioasă, ea se înalță în seninul cerului, zboară peste hotarele orizontului, se cufundă în noianul mărilor și cearcă a descoperi în depărtare plaiuri necunoscute și a pătrunde tainele ascunse în sânul valurilor.</p>
                  <p>Rare mulțumiri în lume pot fi de măsura acelei neprețuite mulțumiri ce gust la începutul călătoriilor pe mare, când mă simt aruncat afară din calea obișnuită a vieții!</p>
                  <p>Vaporul se înaintează cu repejune spre apus și în urmă-i țărmurile Franței, orașul Marsilia și castelul de If, ce se ridică pe o înălțime aproape de el, par a se cufunda treptat în mare. Nu se mai zărește în fundul orizontului decât un nor lung și îngust, care se face nevăzut. Soarele se culcă ca o bombă înflăcărată, ce ar cădea și s-ar stinge în valuri; razele lui lunecă pe fața apei și se retrag, lăsând lumea în stăpânirea nopții. În curând stelele se arată ca o ninsoare de diamanturi, și marea, pierdută în întuneric, ia o privire îngrozitoare.</p>
                  <p>Mii de gânduri mă împresoară în timpul amurgului, când natura-ntreagă se acoperă cu o haină fantastică; mii de visuri vin de mă îngână cu-ale lor poetice ademeniri, și, printre gânduri și printre visuri, țara mea se arată mie ca o mamă iubitoare ce mă cheamă la sânul ei.</p>
                  <p>O! țară iubită, o! raiul meu drag,</p>
                  <p>Oriunde voi merge, prin lume pribeag,</p>
                  <p>De scumpa-ți icoană eu sunt însoțit,</p>
                  <p>De glasul tău dulce sunt gingaș uimit.</p>
                  <p>Mă primblu singur pe podul vaporului, cumpănindu-mi pasurile după legănarea lui și petrecând în minte-mi toate scenele interesante ale vieții mele de călător: scene vesele din Franța, scene poetice din Italia, scene pitorești din Orient, care alcătuiesc albumul suvenirelor mele. Și acea primblare singuratică s-ar prelungi poate pân-în zori, dacă glasul lui sir Angel, tovarășul meu de drum, nu m-ar deștepta din vis.</p>
                  <p>Mă cobor în salon, unde căpitanul mă așteaptă cu un vas de punci înflăcărat pe masă.</p>
                  <p>— Vină lângă mine, îmi zice sir Campbel; vină, domnul meu, să bem împreună în fericirea voiajului nostru. Domnul Angel mi-a istorisit cum ați făcut cunoștință bând apă sărată... Eu doresc să legăm cunoștință bând punci.</p>
                  <p>— Acest chip de a face cunoștință este mult mai plăcut decât celălalt, domnule căpitan, și vreau să-ți probez că știu a-l prețui. Zicând acestea, mă pun pe un scaun lângă căpitanul, care, înarmat cu o lingură de argint, ațâță para romului cu un talent de om foarte ispitit în asemine îndeletnicire. Angel se așează în față cu mine și aruncă din vreme în vreme galeșe căutături asupra băuturii ce se pregătește.</p>
                  <p>— Știți — ne întreabă el — care ar fi cea mai minunată și mai măreață priveliște din lume?</p>
                  <p>— Care?</p>
                  <p>— Priveliștea oceanului întreg schimbat într-un vas nemărginit de punci înflăcărat.</p>
                  <p>— Cu adevărat! răspunde Campbel. Ideea d-tale îmi aduce aminte de serbarea unei nunți din India, în orașul Singapur. Lordul E..., care este avut cât șapte milionari, se însurase cu fata unui nabab și, în noaptea nunții lui, el prefăcuse toate bazinurile din grădina palatului său în vase de punci. Cine n-a văzut acea luminație fantastică, n-a văzut nimică! Toți locuitorii din Singapur au închinat în noaptea aceea pentru fericirea tinerilor căsătoriți, și nici unul nu s-a putut întoarce acasă teafăr.</p>
                  <p>— Îmi aduc și eu aminte de o luminație fantastică în soiul acelei de care vorbești, domnule căpitan. Am văzut-o în Italia, pe vârful munților Apenini; însă asta-i o istorie lungă, și punciul d-tale nu ne iartă de a pierde vremea în povestiri.</p>
                  <p>— Din contra; punciul se îmbunătățește prin farmecul conversației. Spune dar istoria d-tale, domnule, căci nouă, marinarilor, nimic nu ne face mai mare plăcere decât povestirea întâmplărilor de călătorii, începe, și vă promit că voi povesti și eu o întâmplare foarte comică ce a avut o mare înrâurire asupra vieții mele și a fost chiar cauza ce m-a îndemnat a îmbrățișa cariera de marinar.</p>
                  <p>— Iată dar că încep:</p>
               </div>
               <div type="div3" rend="P26">
                  <head>Muntele de foc</head>
                  <p>Într-amurgul unei frumoase zile de vară din anul 1839, amicii mei C... N (Costache Negri), N... D (Nicolae Docan) și eu coboram încet munții Apenini care despart Toscana de văile Lombardiei. Un vânt ușor se ridicase, și plăcuta lui dezmierdare ne trezea din apatia în care ne cufundase căldura nesuferită a atmosferei. Toate simțurile noastre se învioșeau sub înrâurirea acelui vânt răcoritor. Natura ni se părea mai veselă, seninul cerului mai limpede, cântările păsărilor mai dulci! Părea că ni se ridicase de pe ochi un văl întunecos și de pe inimă o greutate apăsătoare. Într-un cuvânt, apusul soarelui ne făcu să gustăm una din acele tainice mulțumiri ale sufletului, atât de puternice la vârstă de 19 ani, încât mintea plutește în mii de visuri aurite și închipuirea se exaltă până a crede că aude cete de îngeri serbând sfârșitul zilei pe harpe de aur.</p>
                  <p>În curând am ajuns la satul Petra-Mala, ce se găsește între Giogo, muntele cel mai nalt al lanțului de Apenini ce petrecusem, și Filigare, hotarele Toscanei. Când am intrat în sat, noaptea căzuse și stelele sclipeau vesel pe bolta cerească.</p>
                  <p>Veturinul nostru, adică stăpânul și totodată vizitiul trăsurii cu care plecasem de la Florența, ne duse la cea mai bună locantă; iar proprietarul acesteia, sinior Antonio, ne primi cu toată ceremonia măgulitoare care ațâță și mărește galantomia călătorilor.</p>
                  <p>Complimentele și titlurile de alteță cu care ne stropi el, când neam pogorât din trăsură, ne înduplecară cu totul în favorul lui; iar când, după o plecată închinăciune, el ne luă de subsuori ca să ne suie la rândul întâi, atunci sinior Antonio câștigă toată încrederea și toată simpatia noastră, două nobile sentimente de care el făcu abuz, încărcându-ne gros la socoteală a doua zi! Noi am plătit fără a-i face vro observare cât de mică, fiindcă fusesem tratați de alteță, dar ne-am decis de atunci a ne pogorî singuri din trăsură și a ne sui scările locantelor fără ajutor, căci mai aveam încă de întâlnit mulți siniori Antonio în drumul nostru până la Moldova.</p>
                  <p>La masă, locantierul ne vorbi despre un vulcan ce s-ar fi aflând în apropierea satului și pe care locuitorii din Petra-Mala îl numeau Monte di Fo (Munte de Foc). Ne-am hotărât îndată de a-l vizita, și sinior Antonio, gata la poruncile noastre, ne-a și găsit pe la vecinii lui trei zmei cu urechile lungi, înșeuați și înfrâuați, precum se cuvenea la niște altețe.</p>
                  <p>Ne suirăm călare f[...]ntârziere, și caravana noastră se porni la pas, cârmuită fiind de sinior Antonio și urmărită de vro doi copilași din sat, care, țipând și sărind cu picioarele goale pe pietrele străzilor, zădărau zmeii noștri cu vergi subțiri; însă aceștia, făr'a-i b[...]n seamă, își urmau drumul foarte liniștiți, întocmai ca niște filozofi ce ar fi trecând cu fruntea senină printre necazurile lumii!</p>
                  <p>Cărarea ce duce la Muntele de Foc șerpuiește printre stânci fărâmate și pe maluri de râpi adânci; și fiindcă străinii s-ar putea primejdui pe jos, locuitorii din Petra-Mala și mai ales sinior Antonio au pentru trebuința călătorilor locomotive sigure, ce se numesc măgari în limba veche și asini în cea nouă. Acest animal este trebuitor locuitorilor de munte ca și cămila arabilor. Blând, supus la glasul stăpânului, el îl duce în spinare pe vârfurile cele mai nalte ale stâncilor, pe gurile celor mai adânci prăpăstii, fără a-l pune vreodată în pericol. Răbdarea lui nemărginită, caracterul său flegmatic și cumpănirea pasurilor sale sunt calități cunoscute și care ar face din el o ființă perfectă, dacă el nu s-ar abate câteodată la un nărav omenesc, la îndărătnicie! Cu toate acestea, însă, marele poet al vechimii, Homer, l-a comparat cu Aiax, unul din cei mai viteji eroi ai poemului Iliadei, și Delille, poetul francez care a tradus pe Virgiliu și pe Milton, a făcut portretul măgarului în versuri foarte măgulitoare, zicând printre altele că:</p>
                  <p>„Il sert de Bucéphale a la beauté peureuse!” Câți oameni trec pe fața pământului făr-a merita de a fi asemănați cu Aiax și cu Bucefal!</p>
                  <p>Cu cât ne depărtam de sat, greutățile drumului se înmulțeau, însă bucefalii noștri își cumpăneau mersul cu un tact vrednic de laudă; la fiecare pas ei pipăiau drumul cu copitele, făr-a se îngriji de pietrele care fugeau sub picioarele lor și care se duceau de-a dura în fundul prăpăstiilor. În zadar sinior Antonio îi îndemna cu glasul, și copiii din urmă cu vergile!... ei dau numai din urechi, iar din pas nu ieșeau! În fine, după o cale acrobatică prin tot soiul de rătăcănii, ne-am găsit deodată lângă vulcan.</p>
                  <p>Acest Munte de Foc este unul din fenomenele cele mai curioase ale naturii! Pe o suprafață de trei stânjeni cvadrați ard mii de limbi de foc ce seamănă a ieși din pământ, pe mii de țevi subțiri; și, lucru de însemnat! acele pări nu se ridică mai mult decât de o palmă și au toate însușirile parei acestui punci, care arde acum dinaintea noastră, colorul și chiar parfumul ei; astfel, încât de ar sta cineva împotriva vântului și ar răsufla duhoarea acelui foc, în curând s-ar îmbăta.</p>
                  <p>Ne puserăm cu toții împrejurul acestui vulcan; ne aprinserăm țigaretele la para lui, și unul din noi începu a grăi cu sinior Antonio:</p>
                  <p>— Ce crezi d-ta de focul acesta, siniore ?</p>
                  <p>— Eu? răspunse Antonio, cred ceea ce zic bătrânii din PetraMala.</p>
                  <p>— Și ce zic ei?</p>
                  <p>— Că Muntele de Foc trebuie să fie vro răsuflătură a iadului.</p>
                  <p>La cuvântul de iad, sinior Antonio își făcu cruce.</p>
                  <p>— Foarte bine; dar ce dovadă aveți că iadul se află tocmai sub munții Apeninilor?</p>
                  <p>— Probe avem multe: l0 că pe la miezul nopții se aud pe-aici glasuri de cucuveici și gemete grozave, care par că ies din fundul pământului; 2-lea, că padre Bertolomo și-a ars barba și sprâncenele chiar aici unde ședem noi.</p>
                  <p>— Care padre Bertolomo?... Ce i s-a întâmplat?</p>
                  <p>— El este un călugăr capuțin de la Verona, care, ca și d-voastră, nu credea că Muntele de Foc este hornul iadului, ci din contra socotea că ar fi cuprinzând comori nesfârșite... Într-o noapte, iată-l că vine singur aici și, ațâțat de demonul lăcomiei, se apucă de săpat. Sapă el, sapă mereu de cu seară și până pe la miezul nopții; iar Satan îl lasă de se muncește până ce face o groapă adâncă cât un stat de om. Atunci Duhul-răului dă drumul focului din iad, și sărmanul padre Bertolomo se vede deodată cuprins de pară!</p>
                  <p>Strigă, se zbuciumă, cearcă să iasă... în zadar! Focul îl învăluiește din toate părțile și îi arde și hainele, și barba, și sprâncenele. Din norocire, un călător, trecând pe acolo, aude răcnetele capuținului, aleargă și îl scapă, căci altminteri Satan îl prefăcea în friptură pentru ospățul dracilor.</p>
                  <p>Zicând acestea, sinior Antonio își mai făcu o cruce, iar copilașii așezați pe lângă el ziseră cu spaimă: Santa Maria!</p>
                  <p>— Dacă voiești numaidecât, sinior Antonio, să dai în seama lui Satan pârlirea lui padre Bertolomo... fie! spune-mi însă, de mult s-a ivit acest foc pe munte ?</p>
                  <p>— Ivirea lui se ține de o întâmplare ce mi-a istorisit bunul meu, care și el o știa de la bunul său, Dumnezeu să le ierte păcatele!</p>
                  <p>— Amin!</p>
                  <p>Sinior Antonio tuși de trei ori, își drese glasul și ne spuse următoarea legendă. În vreme ce para vulcanului răspândea lumini fantastice pe vârfurile stâncilor de pe-mprejur.</p>
                  <p>— Pe când Veneția se bucura de avuțiile și de libertatea sa, Petro Foscari era unul din cei mai nobili și mai însemnați patricieni din Lombardo-Veneția. Veniturile sale de milionar, poziția și numele lui îl puneau în cea întâi linie din societățile aristocratice; dar pe cât soarta îl înzestrase cu tot ce poate contribui la fericirea unui om, pe atâta natura îl tratase fără milă, dându-i o figură urâcioasă, doi ochi mici care pătrundeau cu răutate, niște buze vinete și subțiri, ce semănau vopsite cu venin, și o pieliță zbârcită ce bătea în două flori, în galben și în verde.</p>
                  <p>Această nedreptate a naturii avu o fatală înrâurire asupra contelui Foscari. Toate plăcerile lumii erau amărâte pentru dânsul prin ideea sluțeniei sale. Nu avea, sărmanul! nici un minut de liniște, căci, oriunde mergea, i se părea că aude în vorbele altora aluzii crude asupra nenorocirii sale. Dacă intra într-un salon și da cu ochii de vro oglindă, ideile sale se tulburau; el își închipuia că stăpânul casei ar fi așezat înadins oglinda în locul acela, pentru ca să-i aducă aminte de asemănarea lui cu un strigoi rătăcit printre cei vii. Dacă vreo damă zâmbea tocmai când el se apropia de dânsa, Petro își mușca buzele de mânie și țintea asupra nenorocitei dame o căutătură grozavă ce o înfiora; iar dacă împingea păcatul pe un bărbat să-i zică măcar un cuvânt cât de puțin atingător, atunci stiletul său căuta îndată răzbunare în vărsare de sânge.</p>
                  <p>Toți se fereau de el ca de un ciumat; toți se dau în lături când îl vedeau; convorbirile se întrerupeau; veseliile se stingeau.</p>
                  <p>Apropierea înfricoșatului Bravo din Veneția nu producea un efect atât de respingător, precum ivirea contelui Foscari!</p>
                  <p>El însemna toate scenele tăcute ce se petreceau împrejurul lui, și mizantropia sa creștea în proporție cu ura ce insufla el societății venețiene. Într-un cuvânt, nenorocitul conte ajunsese a se urî chiar pe sineși și a fi nesuferit nu numai străinilor, dar chiar lui însuși.</p>
                  <p>Într-o zi, contele Foscari zări la o primblare de gondole, în Canalul de Judeca, pe fata ducăi Orloni, ce sosise numai de trei zile de la Neapoli, și frumusețea ei îl înnebuni. Din minutul acela el o iubi ca pe o madonă! o iubi mai mult încă... ca pe un chip frumos! el, care și-ar fi dat toate comorile, toată noblețea, toată strălucirea numelui său pentru un chip frumos! Din minutul acela el simți un nou șir de suferințe necunoscute lui până atunci: sperarea înșelătoare și gelozia crudă! însă, ca un om ce pân-în ora de pe urmă tot se măgulește că va scăpa de moarte, contele uita ades nenorocirea lui și se lăsa a fi ademenit de cele mai drăgălașe năluciri, căci era veșnic îngânat de glasul sufletului său, ce îi vorbea de Letiția, fiica ducăi.</p>
                  <p>Cum se întinseră umbrele nopții pe canalurile Veneției, contele Foscari se sui într-o gondolă și se duse sub ferestrele palatului Letiției. Nefericitul! Își pusese în gând să dea o serenadă tinerei ducese și să-i răpească sufletul prin farmecul glasului său, căci am uitat a vă spune, domnilor, ridicolul cel mai mare al bietului conte. El se credea a fi muzic desăvârșit și își închipuia că are un glas îngeresc, când, dimpotrivă, avea un glas de motan răgușit.</p>
                  <p>Apucând dar o mandolină în mâini și ridicându-și ochii spre balconul Letiției, unde se zărea o umbră, el începu a miorlăi o barcarolă venețiană foarte cunoscută pe atunci în Veneția:</p>
                  <p>Marea-i lină</p>
                  <p>Ca zâmbirea-ti</p>
                  <p>Și senină.</p>
                  <p>Ca privirea-ti</p>
                  <p>Vină, vină</p>
                  <p>Fără frică</p>
                  <p>Să te primbl-în luntrea mică ș.c.l.</p>
                  <p>Nu sfârși bine versul de pe urmă al barcarolei, și pe balcon se ivi o altă umbră mai mare, care, plecându-se pe canal, împreună finalul cântecului cu un hohot de râs răsunător!... B Mandolina căzu din mâinile contelui, glasul i se tăie pe loc, și el rămase ca un om trăsnit de fulger, în vreme ce umbrele amândouă din balcon se făcură nevăzute.</p>
                  <p>— Amalteo! Amalteo! strigă deodată contele, amenințând balconul deșert cu stiletul său; Amalteo! râs-ai tu de mine, dar te-oi face eu să plângi amar! Rostind această amenințare în turbarea ce-l cuprinsese, nenorocitul conte pică obosit pe perinele gondolei și se depărtă de acel loc, făcând și desfăcând o sută de planuri de răzbunare asupra lui Amalteo. Cine era însă acest Amalteo?</p>
                  <p>Amalteo Peroni se trăgea din una din cele mai mari familii din Neapoli; tânăr, frumos, elegant și bogat, el venise de vro două luni în Veneția și se făcuse favoritul tuturor damelor prin delicatețea purtării sale, prin gustul distins ce prezida la toate faptele lui și prin o gingășie copilărească, de care era întipărită natura sa delicată. El era iubit de multe patriciene, pe cât nobile pe atât frumoase, dar mai cu seamă era iubit de fata ducăi Orloni, care îl cunoscuse la Neapoli.</p>
                  <p>Asemene Amalteo admira multe frumuseți venețiene, dar mai cu deosebire el adora pe Letiția, căci Letiția le întrecea pe toate cu minunile îngereștii sale figuri și cu încântările spiritului său.</p>
                  <p>Toți străinii îi priveau pe amândoi cu o mulțumire adevărată și îi admirau, așteptând ziua nunții lor ce era să se facă în curând.</p>
                  <p>Contele Foscari singur le purta pizmă și căuta mijloace de a dărâma fericirea lor!</p>
                  <p>A doua zi după scena balconului, el se duse la palatul ducăi Orloni și, suind scările cu repejune, se găsi deodată față-n față cu Letiția, în cel întâi salon. La vederea lui, tânăra copilă îngălbeni, tremurând de spaimă; iar contele Foscari, pierzându-și mințile, se aruncă în genunchi dinaintea ei, cu mâinile întinse spre dânsa.</p>
                  <p>— Letițio, Letițio, îi zise, ia stiletul și mă ucide, căci fără tine viața-i o pedeapsă nesuferită... Toate chinurile iadului le simt în sufletul meu de când te iubesc, căci te iubesc cu desperare, cu gelozie, cu nebunie...</p>
                  <p>Cum declama însă aceste cuvinte deșănțate, o mână străină se înaintă pe deasupra lui și îi puse în față o oglindă mică.</p>
                  <p>Contele se v[...]ntr-însa cu tot ridicolul poziției sale, își întoarse iute capul și zări pe Amalteo! Înfuriat la vederea rivalului său, el răcni ca un tigru rănit și se izbi crunt asupra lui. Tânărul căzu jos, străpuns de stiletul contelui, iar contele, din ziua aceea, se făcu nevăzut din Veneția.</p>
                  <p>Un an după această întâmplare, pe locul unde arde acum focul ce vedeți aici chiar, erau așezați vro doisprezece hoți înarmați din cap pân-în picioare. Toți stau grămădiți împrejurul căpitanului lor, Marco Brojio, care de o bucată de vreme împrăștia spaimă în toată partea aceasta a munților Apenini și în văile îmbelșugate ale Lombardiei.</p>
                  <p>Nu era pe atunci vorbă în toată Italia decât despre sumețiile și cruzimile lui Marco Brojio. Unii ziceau că el era nalt cât un brad de munte, că avea brațe groase de uriaș și o barbă neagră ce îi acoperea obrazul întreg; alții spuneau că el era mic de stat, cu ochi de veveriță, cu buzele subțiri și galbene, cu părul roș ca para focului. Iar deși opiniile asupra acestui hoț vestit erau deosebite, nime nu-i pomenea numele fără a-și face cruce!</p>
                  <p>În noaptea ajunului de Crăciun, Marco Brojio, precum am spus, sta lungit cu tovarășii lui pe iarba verde ce acoperea locul din care acum ies limbi de foc. Nori negri se întinseseră pe ceruri, aducând groază și împrăștiind o întunecime cumplită în lume; tunetul vuia din vreme în vreme în partea munților despre Giogo; iar fulgerele se alungau pe fața norilor ca niște săgeți înflăcărate și acopereau codrii, munții, prăpăstiile cu o lumină fantastică.</p>
                  <p>O mare furtună se pregătea!... Dar Marco Brojio părea că nici însemna amenințările cerului. El răspundea la tot tunetul prin un răcnet îngrozitor și deșerta câte o cupă de vin de Monte-Fiasconi în onorul fiecărui fulger. Fizionomia sa lua o expresie mai diavolească, cu cât furtuna lua o întindere mai mare; și cu cât vântul vâjâia mai fioros, cu atât glasul hoțului răsuna mai puternic prin munți, cântând așa:</p>
                  <p>„Varsă-n cupa mea de aur</p>
                  <p>Acest vin ce desfătează</p>
                  <p>Și m-aprinde, mă turbează,</p>
                  <p>Precum sângele pe taur!</p>
                  <p>Varsă, varsă tot aice,</p>
                  <p>Și când eu destul voi zice,</p>
                  <p>Pe-al meu cap trăsnetul pice!</p>
                  <p>Beți, voinici! până la moarte!</p>
                  <p>Și-n ceas vesel de plăcere,</p>
                  <p>Să uităm orice durere,</p>
                  <p>Orice chin al relei soarte!</p>
                  <p>Beți, copii, toți după mine,</p>
                  <p>Și-nchinați cupele pline</p>
                  <p>L-a fulgerelor lumine!</p>
                  <p>Cerul tună și răstună,</p>
                  <p>Munții urlă, Satan râde;</p>
                  <p>Iadul acum se deschide</p>
                  <p>Și cu noi cântă-mpreună!</p>
                  <p>Vântul geme, vâjâiește,</p>
                  <p>Lumea-ntreagă se-ngrozește,</p>
                  <p>Inima-mi saltă și crește!</p>
                  <p>Tremure-se tot în lume</p>
                  <p>Cât va fierbe sânge-n mine!</p>
                  <p>Facă-și cruce și să-nchine</p>
                  <p>Cel ce-aude de-al meu nume!</p>
                  <p>Eu sunt Brojio...” s.c.l.</p>
                  <p>Cântecul hoțului fu întrerupt prin sosirea grabnică a unui om învelit într-o manta neagră și care, oprindu-se dinaintea lui Marco Brojio, îi zise:</p>
                  <p>— Sinior căpitane! tovarășii care sunt rânduiți la pândă pe drumul despre Jiogo au oprit o caretă înhămată cu șase cai.</p>
                  <p>— Și în caretă nu era nimeni ? întrebă Brojio.</p>
                  <p>— Ba se găseau înlăuntru un cavaler și o damă.</p>
                  <p>— Și unde sunt ?</p>
                  <p>— Iată că-i aduc tovarășii dinaintea exelenței voastre. La noi, în Italia (adăugă sinior Antonio), titlul de exelență se dă fără osebire la toți acei care au mijloace de a plăti asemene titluri.</p>
                  <p>Aici, oricare om bine îmbrăcat are drept la numire de exelență, și, mai ales pentru mine, tot călătorul care trage la locanta mea.</p>
                  <p>Îl socotesc de alteță... Dar să ne întoarcem la Marco Brojio.</p>
                  <p>În curând se auzi în apropiere un vuiet de mai multe pasuri și de arme, și șase hoți se iviră ca niște fantasme din întuneric, aducând în fața căpitanului pe nenorociții care căzuseră în mâinile lor. Un fulger atunci lumină cerul, și Marco Brojio cunoscu pe Amalteo Peroni și pe frumoasa Letiția.</p>
                  <p>Hoțul sări ca un leu pe picioare, ținti asupra tinerilor ochii săi prefăcuți în două limbi de foc și se porni deodată la un râs spasmodic, care îi zbuciuma tot trupul și da figurii lui o expresie de fiară sălbatică. Amalteo și Letiția se țineau strânși unul de altul, cuprinși de groază și de cumplite presimțiri.</p>
                  <p>— Ha! strigă în sfârșit Brojio, cu un glas de altă lume; Satan v-a adus în ghearele mele!... Momentul răzbunării a sosit pentru mine!</p>
                  <p>Și iar îl apucă acel râs nebunesc atât de grozav, încât hohotele sale, răsunând prin codrii munților, înfiora chiar pe tovarășii lui.</p>
                  <p>— Amalteo Peroni! zise hoțul turbat, îți aduci aminte de o noapte la Veneția, când, de pe balconul Letiției Orloni, ai îndrăznit a răspunde cu un râs batjocoritor la o serenadă ce se da tinerei ducese?</p>
                  <p>Amalteo Peroni! Îți aduci aminte de oglinda ce ai îndrăznit a pune sub ochii contelui Petro Foscari, când el sta în genunchi dinaintea Letiției Orloni?</p>
                  <p>Atunci ai primit o dreaptă răsplătire, spălând cu sângele obrăznicia ta; dar se vede că moartea n-a voit atunci de tine; se vede că soarta îți păstra alte chinuri, un sfârșit mai aspru, de vreme ce te-a adus iar[...]n fața mea!</p>
                  <p>— Dar cine ești tu? întrebă Amalteo tulburat.</p>
                  <p>— Cine sunt eu?... Eu sunt contele Petro Foscari!... Eu, căpitanul hoților cu care viețuiesc acum sub numele de Marco Brojio; eu, care mi-am părăsit familia, poziția și patria, pentru ca să mă răzbun asupra oamenilor ce m-au adus în desperare... Știi tu, Amalteo, ce te așteaptă? Nu socoti că vreau să-ți ridic viața, nu!...Vreau să te fac a suferi toate muncile iadului, privind pe Letiția ta jertfită hoților ce râd acum de tine, fără milă, precum ai râs tu de mine.</p>
                  <p>— Ticălosule! strigă Amalteo. Cine din voi a pune mâna pe Letiția, îl întind mort la picioarele ei.</p>
                  <p>— Ucide-mă dar pe mine mai întâi, dacă poți!... răspunse contele Foscari, repezindu-se ca să răpească pe Letiția din brațele lui Amalteo; dar nu apucă a face un pas și căzu trăsnit de un fulger ceresc! Tot muntele se cutremură!... și de atunci se aprinse pe locul acesta focul ce vedeți.</p>
                  <p>Astfel se mântui țara de un hoț care nu visa decât omoruri; așa scăpară Amalteo și Letiția de prigonirile contelui Foscari. De aceea și credem noi, locuitorii din Petra-Mala, că locul unde a fost fulgerat Marco Brojio și din care ies acum mii de limbi de foc nu poate fi alta decât o răsuflătură a iadului!</p>
                  <p>Sfârșind această anecdotă, închin un păhărel de punci căpitanului Campbel, ce mă ascultase cu mare luare-aminte, și adaug:</p>
                  <p>Punciul d-tale e de minune! însă un lucru îi lipsește pentru ca să fie perfect.</p>
                  <p>— Care lucru? întrebă Campbel.</p>
                  <p>— Povestirea întâmplării comice care a fost cauza că te-ai făcut marinar.</p>
                  <p>— Dacă doriți a o cunoaște... eu sunt gata a vă o spune, mai ales că nici nu avem altceva de făcut mai interesant în astă seară.</p>
                  <p>Marea-i lină; vaporul merge bine; punciul e fierbinte. Ol rait!...</p>
                  <p>Iată ce mi s-a întâmplat cu vro douăzeci de ani mai înainte.</p>
               </div>
               <div type="div3" rend="P26">
                  <head>Cel întâi pas în lume</head>
                  <p>Aveam 19 ani când ieșii din Universitatea de la Oxford, unde petrecusem multe nopți visând plăcerile lumii și descriind în versuri înfocate nesățioasele dorințe ce mă munceau. Eram, precum știți, domnilor, la acea vârstă de năluciri aurite și de prezumție fără margini, vârstă în care omul, încă necopt, este expus la o sută și o mie de întâmplări de tot soiul, triste sau vesele, poetice sau ridicole.</p>
                  <p>Iar de sunteți curioși a avea o idee de persoana mea la acea epocă... închipuiți-vă un butuc uscat, înfipt pe alți doi butuci cioturoși, ce purtau prin contrabandă numire de picioare: adăugați de o parte și de alta ale trupului două brațe lungi, care se legănau și bălăbăneau în toate părțile; puneți pe umerii lui un lucru rotund sub nume de cap, cu părul lins pe tâmple, cu urechile stacojii și cu plete în floarea morcovului degerat... și astfel veți avea portretul daghereotip al căpitanului Campbel, ce are acum plăcere de a călători cu d-voastră. De atunci m-am schimbat mult... dar atunci mai aveam și nenorocirea de a fi nepotul unui moș, care prin slăbiciunea lui de rudă pregăti o crudă lovire amor-propriului meu.</p>
                  <p>El era cel mai bun și cel mai onorabil om din lume, dar avea un defect grozav! Mă iubea cu o așa de mare orbire, încât mă socotea un geniu ca lord Byron și frumos ca un Adonis. La orice cuvânt rosteam, moșul meu cădea în admirare nemărginită și mă încredința că numele meu era menit a face epocă în secolul acesta; el mai adăuga că toate inimile femeiești din Englitera, precum și de pe continent aveau a se înflăcăra și a se topi după mine.</p>
                  <p>Într-o dimineață, iubitul meu moș intră în apartamentul meu cu un aer misterios.</p>
                  <p>— Campbel! îmi zise el, bucură-te! Ai făcut fără știre o conchetă!...</p>
                  <p>— Cum?... întrebai plin de mirare și de mândrie.</p>
                  <p>— Ai aprins sufletul frumoasei ledi V.</p>
                  <p>— Ce zici? Ledi V. nu m-a văzut niciodată.</p>
                  <p>— Dacă nu te-a văzut cu ochii capului, te-a văzut cu ochii sufletului! zise bătrânul cu o zâmbire triumfală.</p>
                  <p>— Nu te înțeleg bine, iubitul meu moș.</p>
                  <p>— Vreau să zic că a citit minunatele produceri ale geniului tău, și acum ea visează cu dragoste la autorul lor.</p>
                  <p>— Bine, dragul meu unchișor, de unde și până unde poeziile mele au ajuns în mâinile frumoasei ledi V. ?</p>
                  <p>— Eu i le-am dat!</p>
                  <p>— Dacă-i așa... spune-mi, te rog, cum ai aflat că ea mă iubește?</p>
                  <p>— Nu vreau să-ți spun alta decât să te gătești ca să mergem deseară în adunarea ce ledi V. a hotărât înadins să dea astăzi, pentru ca să aibă prilej de a face cunoștința ta.</p>
                  <p>Zicând acestea, moșul meu ieși de la mine, aruncându-mi o căutătură expresivă, care voia să zică: O! scumpul meu Campbel! ai să întreci și pe Lovelas, și pe Don Juan, și pe toți cei mai vestiți biruitori de inimi femeiești! Nu am nevoie să vă descriu simțirile diverse ce se deșteptară în mine la o veste atât de interesantă; voi spune numai că, prin un efect comic al mândriei ce mă cuprinsese, sprâncenele mi se ridicaseră de două degete, capul mi se plecă înapoi pe spate și, în această poziție maiestoasă, toți ceilalți oameni mi se păreau pitici.</p>
                  <p>— De vreme ce sunt iubit de o ledi atât de nobilă și frumoasă (îmi ziceam cu mulțumire), se înțelege că sunt demn de a fi iubit; și dacă sunt demn de a insufla așa pasiune, se înțelege că negreșit am multe și mari merite personale!</p>
                  <p>În adevăr, ledi V. avea pentru mine, pân-a nu mă cunoaște, o admirare ce s-ar fi putut lesne schimba într-un amor înflăcărat.</p>
                  <p>Romantismul vărsat cu îmbelșugare în versurile mele și, mai ales, laudele ce-i făcuse moșul meu de persoana mea exaltaseră închipuirea sa. Ea îmi adresa în taină cele mai drăgălașe visuri ale sufletului său, căci sufletul ei mă împodobise cu toate darurile cerești. Pentru ledi V., eu trebuia să fiu o ființă fragedă, cu părul aurit, cu ochii albaștri ca cerul Italiei, cu fața palidă și melancolică, și zău! nu sunt sigur că nu i-am apărut câteodată sub forma unui înger înaripat și zburând pin văzduh cu o liră de aur în mână.</p>
                  <p>Amorul e un zugrav ce are mania să facă portreturi mincinoase.</p>
                  <p>Ledi V. fusese măritată, la vrâstă de 16 ani, cu un om care putea să-i fie tată și care o nenorocise, cât au trăit, prin caracterul său aspru și nemulțumitor. Ea încă nu se îndulcise de fericirile lumii, și inima sa, însetată de dragoste, era ca o floare lipsită de căldura soarelui...</p>
                  <p>Această figură de retorică e veche, domnilor, de când retorica... dar ceea ce-i mai adevărat și decât dânsa este că ledi V. era de o minunată frumusețe și că, deși au trecut 20 de ani de atunci, totuși îmi aduc aminte de ea cu o dulce bătaie de inimă. Domnilor!... cine vrea să închine cu mine în sănătatea frumoasei ledi V.?</p>
                  <p>Zicând aceste, căpitanul Campbel ridică păhărelul său de punci și, salutându-ne după moda englezească, îl deșartă și apoi urmează așa cu povestirea:</p>
                  <p>Cum veni seara, mă îmbrăcai cu haine noi, după cum se purtau pe atunci. Îmi pusei un frac cu cozile lungi până la călcâie; pantaloni strâmți și scurți până la glezne! jiletcă galbenă cu flori late, cusute pe ea; guler crohmolit și vârtos, care îmi gâdila urechile; și, ascunzându-mi mâinile într-o pereche de mănuși verzi, mă pornii cu moșul meu spre otelul ledii V.</p>
                  <p>Până atunci nu fusesem niciodată în adunări mari, și măcar că moșul se extazia dinaintea toaletei mele, eram tulburat fără voie. Mulțumirea și sperarea măgulitoare ce simțeam, gândind că aveam a mă înfățișa unei persoane care mă iubea, erau amestecate cu o presimțire neînțeleasă, ce amorțea săltările bucuriei mele; și ideea de a mă g[...]ntr-o societate numeroasă, compusă de cele mai elegante dame din Londra și din cei mai fașionabili gentelmeni, îmi cauza o sfială foarte nesuferită. Nu știam cum trebuia să mă prezent stăpânei casei și ce să-i zic când m-a recomanda moșul meu.</p>
                  <p>Prin urmare, îmi închipuii un dialog între ledi V. și mine și alcătuii în minte-mi o sută de întrebări și de răspunsuri nimerite, încât, sosind la otelul acestei dame, suii scările cu hotărâre de a-i rosti fraza următoare: Ladi! de mult căutam prilej de a avea norocire și onor a fi recomandat unei persoane atât de distinse, ale cărei înalte simțiri se unesc cu o frumusețe rară și poetică, pentru ca să compuie un înger rătăcit pe fața pământului spre fericirea omenirii!...</p>
                  <p>Acest compliment de colegian era menit, după socotința mea, să producă un efect minunat, căci, la vârsta de 19 ani, noi credem că meritul unui compliment stă în lungimea lui.</p>
                  <p>Când se deschiseră ușile salonului, mă apucă un soi de amețeală, care mă făcu să rămân înfipt pe prag. Salonul era plin de lumină, de flori, de cordele, de diamanturi, de zâmbete fermecătoare și de figuri vesele și plăcute, care cu toate înotau în acel fluid magnetic ce plutește în atmosfera unui bal. Ledi V. se găsea în fund pe o canapea de stofă argintie; trebuia dar să trec prin tot salonul, pentru ca să mă apropii de ea și să-i fiu prezentat. Atunci simții toate încheieturile mele slăbind, ca și când m-ar fi pătruns o scânteie electrică; aș fi iubit mai bine să trec printre gloanțele a două armii dușmane decât prin mijlocul grupelor de dame și de cavaleri împrăștiate în dreapta și în stânga.</p>
                  <p>Nimic nu este mai greu pentru un tânăr de 19 ani decât de a se prezenta bine într-un salon și a înainta cu un pas sigur, fără a da motive de observări ironice persoanelor străine. Dacă se întâmplă să fie neîndrăzneț, amar de el!... ii pierdut. Uimirea lui se face într-o clipă subiectul favorit de luare în râs al tuturor celor ce n-au decât un spirit râzător. Închipuiți-vă dar în ce poziție falsă mă găseam eu: semănam cu un lup într-o claie de zăvozi.</p>
                  <p>Moșul meu mă luă de mână, mă trase după el de-a lungul salonului și, adresându-se ledii V., mă prezentă el după toate formele uzitate. Frumoasa ledi V. se îngălbeni, auzind numele meu, și îmi zise cu glas tremurător:</p>
                  <p>— Sir Campbel, sunt prea fericită de a primi în adunarea mea un tânăr poet de un talent așa de frumos ca al d-tale.</p>
                  <p>La aceste cuvinte mă tulburai cu totul; salonul începu a se învârti împrejurul meu și îmi aduc aminte că rămăsei cu trupul plecat înainte, cu ochii țintiți pe parchet și mormorăsind din buze câteva cuvinte din complimentul ce pregătisem. „Ledi! simțirile trupești și frumusețea înaltă... care m-au făcut... să doresc de multă vreme... pentru fericirea omenirii... de a mă înfățișa... alcătuiesc un înger...”</p>
                  <p>Nu putui zice mai departe, căci sângele mi se suise în cap și îmi țiuiau urechile grozav. Moșul meu mă trase de cozile fracului și îmi șopti ca să-mi ridic capul. Tocmai atunci ledi V. se cam plecase înainte pentru ca să dea niște ordine unui lacheu ce adusese o tabla cu limonadă. Când vrui să urmez sfatul moșului meu, lovii cu nasul în fruntea frumoasei ledi V., și o lovii astfel de tare, încât sărmana femeie căzu pe canapea, jumătate amețită.</p>
                  <p>Această tristă întâmplare adună îndată pe toți lângă ledi V. și mă făcu să salt înapoi cu înfiorare, ca un om ce, din greșeală, ar fi împins pe altul într-o prăpastie. Din nenorocire, lacheul cu tablaua de limonadă se găsea tocmai din dosul meu, și mișcarea mea îl lovi peste mâini. Paharele atunci începură a juca polca, a s[...]n sus, a se răsturna zângănind, și multe din ele se vărsară pe rochiile damelor!</p>
                  <p>Era să nebunesc!... din toate părțile se ridicau țipete și plouau ocări asupră-mi; damele nu știau cum vor șterge petele de limonadă de pe toaletele lor și se uitau la mine cu ochi de pantere furioase, cavalerii păreau gata să se arunce ca să mă sfâșie; moșul meu, sărmanul! alerga de la unii la alții, cerând iertare pentru greșeala mea, și numai ledi V. semăna pătrunsă de milă pentru poziția mea atât de critică!</p>
                  <p>Cât pentru mine, turbat de rușine, mă aruncai ca un nebun printre dame și cavaleri împingând pe toți, călcându-i pe picioare făr-a mai cere pardon, mă trântii cu desperare pe un jilț, în colțul salonului, dar răsării îndată cu înfiorare, căci simțisem ceva plesnind pe jilț și dând un sunet jalnic.</p>
                  <p>Ghiciți, domnilor, ce era?... Bucățile zdrobite ale unei ghitare, pe care mă trântisem fără a o zări. Nenorocitul instrument sta acum lățit ca o turtă, cu toate strunele sale rupte!</p>
                  <p>Dacă ați văzut vreodată un chip de idiot, vă puteți imagina aerul dobitocit ce se tipări pe fața mea la acea priveliște. Toate simțirile, toate ideile mă părăsiseră; mă prefăcui în statuie.</p>
                  <p>Salonul vuia de hohote ațâțate prin luarea în râs a adunării.</p>
                  <p>— Iată un poet plin de melodie! zicea un tânăr gentelmen, arătându-mă la dame.</p>
                  <p>— Însă el pare a fi foarte desperat, adăuga altul, căci a rupt strunele lirei sale.</p>
                  <p>— Și chiar lira sa a zdrobit-o sub picioare! Damele râdeau de leșinau, iar eu, păcătosul! primeam în tăcere acele trăsnete pe capul meu, căci mă credeam bun de spânzurătoare. Bietul moșul meu, roș ca o sfeclă și ștergându-și fruntea, sta deoparte, cufundat într-o posomorâtă meditare. Numai nobila ledi V. nu râdea, ci căuta să potolească împroșcarea acelor sarcasme; însă neputând reuși prin rugăminte, ea se apropie de mine, mă luă de mână și zise cavalerilor: Domnilor! iau pe sir Campbel sub protecția mea!</p>
                  <p>Îmi venea să mă arunc în genunchi dinaintea ei, dar ea mă opri prin o căutătură rece, care îmi îngheță inima. Nu voi uita niciodată acea căutătură, în care era scrisă soarta mea! Ea îmi arătă o prefacere cumplită în simțirile frumoasei ledi. Sărmana!...</p>
                  <p>Își pierduse, într-o clipă, toate nălucirile cele mai încântătoare asupra mea, și acum poate că se rușina de slăbiciunea ce avusese pentru un colegian ridicol.</p>
                  <p>Moșul meu, înțelegând acea schimbare în ideile ei, făcea toate chipurile ca să redobândesc favorul ce pierdusem; și, când liniștea se restatornici în salon, el căută în mai multe rânduri să aducă vorba asupra poeziei, sperând că poate voi fi rugat de a rosti versuri de ale mele, dar în zadar! Societatea grăia despre cea de pe urmă operă a lui Rossini.</p>
                  <p>— Apropo, strigă moșul meu, cunoașteți romanța cea mai nouă a lui Auber?</p>
                  <p>— Care? întrebară damele.</p>
                  <p>— O romanță foarte frumoasă, răspunse bătrânul, și foarte sentimentală. Nepotul meu o cântă prea bine, și dacă voiți s-o ascultați...</p>
                  <p>La această propunere, damele și cavalerii căutară unii la alții cu un aer ironic și, voind negreșit să mai aibă motiv de râs, mă rugară ca să binevoiesc a-i încânta prin glasul meu. Eu blestemam în mine ideea moșului meu, dar n-avui ce mă face, căci o damă mă luă de mână ca pe un copil și mă duse la piano, făgăduindu-mi să mă acompanieze chiar însăși.</p>
                  <p>După multe bătăi de inimă, mă hotărâi să încep și deschisei o gură largă pentru ca să atac notele în plin. O! prigonire a soartei!...</p>
                  <p>O! fatalitate grozavă!... Tocmai atunci o muscă rătăcită se speria de sunetul clavirului și, năvălind chiorâș în gură-mi, se opri bâzâind în gât!</p>
                  <p>Vă las să gândiți râsul adunării, desperarea moșului meu și disprețul scris în ochii ledii V. Iar eu, domnilor, cuprins de nebunie, mă aruncai cu capul gol afară din salon. Câtă vreme am alergat pe ulițele Londrei și pe malurile Tamizei, nu știu; dar, când se făcu ziuă, mă trezii pe podul unei corăbii ce pleca la India!... Astfel am început călătoriile mele pe mare, și de atunci n-am mai văzut nici pe moșul meu, nici pe frumoasa ledi V.</p>
                  <p>Cine știe care ar fi fost soarta mea pe lume dacă nasul meu nar fi făcut carambol cu fruntea unei dame elegante; dacă nu vărsam o tabla cu pahare de limonadă pe toaletele unei adunări întregi; dacă nu turteam un instrument menit a împreuna cântece de amor și dacă o muscă chioară nu și-ar fi ales loc de scăpare în gâtul meu!... De nu mi s-ar fi întâmplat toate aceste catastrofe, poate ca nu aș fi ajuns căpitan al vaporului ce comandez și n-aș avea acum plăcere de a vă umplea paharele cu mâna mea... Dar frumoasa ledi V. unde să fie acum?... Oriunde s-ar găsi, în lumea aceasta sau în ceea lume, domnilor, beau încă o dată în suvenirul ei!</p>
                  <p>* *</p>
                  <p>Povestirea nenorocirilor căpitanului Campbel ne făcu mult să râdem, și convorbirea noastră, ațâțată prin plăcuta înrâurire a punciului, se prelungi până la două ore după miezul nopții. Cu toate acestea, a doua zi, noi eram pe podul vaporului la răsăritul soarelui, răsuflând aerul învietor al dimineții și privind în dreapta noastră malurile Spaniei. Marea limpede și albastră se întindea până la poalele munților ce se înșiră de-a lungul orizontului, de la marginea Franței și până la hotarele Portugaliei. Ea oglindea seninul cerului, și iluzia era atât de mare, încât ni se părea că pluteam între două ceruri.</p>
                  <p>În călătoriile pe mare, unde pasurile omului sunt mărginite în lungimea podului corăbiei, unde ochii lui nu întâlnesc de jur împrejur decât întinderea pustie a valurilor; unde toată viața e concentrată pe niște scânduri plutitoare și numai prin ele este despărțită de prăpastia îngrozitoare a mării... acolo cea mai mică întâmplare este interesantă și atrage luare-aminte. Răsăritul voios al soarelui, corăbiile ce se zăresc trecând în depărtare cu pânzele lor albind în lumină, lucrul marinarilor acățați pe funiile catargurilor, jocul peștilor în fața apei, sosirea unei păsăruici rătăcite ce se oprește puțin pe vârful catargului, cântă drăgălaș și apoi se face nevăzută în văzduh... toate aceste incidenturi dobândesc o mare importanță în ochii călătorului, căci ele rup monotonia zilelor. Pe mare omul devine un copil, căruia lucrul cel mai neînsemnat produce mirare și prilejuiește o nevinovată petrecere. Din această cauză mai toate jurnalele călătorilor pe mare cuprind aceleași însemnări, de pildă:</p>
                  <p>24 sept. — Soarele se ridică măreț din sânul valurilor și, razele lui poleind orizontul cu o linie strălucitoare, marea limpede și albastră pare ca un smarald încadrat într-un inel de aur.</p>
                  <p>Un vânt răcoritor începe a sufla: întinderea mării se acoperă de lungi șiruri de valuri ce se înaintează asupra corăbiei ca o armie dușmană; dar corabia, însuflețită prin geniul omului, dă năvală printre movilele de apă, se înalță pe vârfurile lor, se clatină în văzduh și apoi, lunecând cu repejune, pare a se adânci în fundul prăpăstiilor.</p>
                  <p>Mișcarea vaporului îmi produse deocamdată un efect displăcut; mă simt puțin amețit și de-abia pot să-mi cumpănesc pasul pe pod.</p>
                  <p>Un arap de la Fez, care călătorește cu noi, pătimește de boala mării și se vaietă, invocând pe Allah! Mă apropii de el și îl întreb turcește: Chief ioc?... El se mânie și îmi întoarce spatele.</p>
                  <p>Angel râde cu căpitanul Campbel, cercând a juca polca în clătinarea corăbiei, în vreme ce marinarii, acățați pe funiile catargurilor și legănați în văzduh, desfac pânzele.</p>
                  <p>Spre seară, vântul contenește, marea se liniștește, și când stelele răsar, ele se prevăd pe fața apei ca într-o oglindă. Un fenomen foarte curios se produce în întunecimea nopții: mii de globuri luminoase strălucesc împrejurul vaporului, ieșind din valuri și dispărând în brazda largă și spumegată ce lăsăm în urma noastră. Acel fenomen, netălmăcit până acum, se numește: fosforescența mării.</p>
                  <p>25 sept. — Zi frumoasă; marea albastră; orizont luminos.</p>
                  <p>Mulțime de corăbii se zăresc în depărtare, unele mergând spre răsărit, altele spre apus; unele având forma de păsări uriașe cu aripile întinse, altele semănând cu niște catedrale.</p>
                  <p>Zărim insula Ivice de-a stânga noastră, și, pe la 8 ore, trecem între insulele Baleare și coastele Spaniei, în fata capului SanMartin și în canalul Balearelor.</p>
                  <p>Cu cât ne apropiem de capul San-Martin, malurile se arată mai vederat în limpezimea atmosferei. Un lanț de munți goi și arși de soare închide orizontul de-a dreapta noastră și se confundă în depărtare cu norii cerului.</p>
                  <p>Câteva păsărele vin de ne vizitează. Arapul cearcă să prindă una din ele, suindu-se ca o mâță pe scările de frânghie care spânzură de-a lungul catargurilor; dar, ajungând la jumătatea scării, pierde cumpătul și rămâne aninat în văzduh, deasupra valurilor, vreo cinci minute. Angel și căpitanul pun rămășag că a cădea și că n-a cădea... dar, în sfârșit, bietul Haji-Ab-el-RahmaLahlo își adună toate puterile în desperarea sa și scapă din poziția primejdioasă în care se găsea. Angel a prăpădit rămășagul, adică doua butelci de șampanie, și ne poftește ca să le deșertăm în sănătatea arapului.</p>
                  <p>26 sept. — Podul corăbiei, spălat cu săpun și grijit, lucește ca parchetul ceruit al unui salon; bronzurile și alămurile de la cutia busolei strălucesc în razele soarelui ca bucăți de aur.</p>
                  <p>Mulțime de goelanzi (păsări de mare) zboară pe deasupra valurilor și deodată se azvârl în ele cu repejune și apoi ies cu peștișori în pliscuri. Aripile lor mișcate în albastrul mării par ca o spumă argintie.</p>
                  <p>Vaporul lasă în urmă-i o brazdă verde, iar împrejuru-i plutesc pete albe de spume care seamănă cu vinele marmorelor.</p>
                  <p>Un curcan bătrân, menit de a fi prefăcut în friptură, iese din cușcă, și, pentru ca să scape de foc, se azvârle în apă! Îl vedem plutind pe valuri, și, după o luptă eroică de câteva minute, sărmanul! cufundându-se în noianul mării, ne amintează trista imagine a lui Leandru. O mare jale cuprinde tot vaporul la o priveliște atât de dramatică! iar mai cu seamă bucătarul nostru rămâne desperat peste măsură!</p>
                  <p>27 sept. —Pe la 8 ore dimineața, o minunată panoramă se înfățișează ochilor noștri. La lumina aurită a soarelui zărim, în dreapta, țărmurile Andaluziei, în față, stânca măreață a Gibraltarului, și în stânga, munții Africii, dintre care cel mai înalt se numește arăpește: Jvelmussa. Spectacol maiestuos! Două continente, Europa civilizată și Africa sălbatică, despărțite prin canalul de Gibraltar, și două mări, Oceanul și Mediterana, unite prin același canal într-o tainică însoțire. Munții Spaniei și ai Marocului, formând în fundul orizontului un măreț amfiteatru, seamănă a fi martorii uriași ai acelei însoțiri.</p>
                  <p>Stânca Gibraltarului ni se arată încinsă cu un brâu de nori trandafirii, în vreme ce creștetul ei alb se scaldă în seninul albastru al cerului, și poalele sale în albăstrimea valurilor. Ea seamănă, de departe, cu un leu gigantic culcat pe labele sale la picioarele Spaniei.</p>
                  <p>Peste două ore de o plutire nesimțită, trecem lângă capul Europa, pe care este ridicat un far, și intrăm în baia Gibraltarului, ce se îndoaie ca un arc, format de munți arși de soare și de capurile Europa și Cabruta.</p>
                  <p>Vaporul se înaintează de-a lungul fortificărilor engleze ridicate pe maluri, și în curând sosește și aruncă ancora dinaintea orașului Gibraltar, în față cu târgul Algesiras, ce albește dincolo de baie, pe coasta Spaniei.</p>
                  <p>Ne coborâm într-o barcă și, trecând prin o mulțime de corăbii venite din toate părțile lumii, sosim la mal și sărim pe cheiuri, în mijlocul hamalilor lungiți la soare. Trecem pe sub două porți de cetate și intrăm voioși în oraș, după îndeplinirea formalității pașapoartelor.</p>
                  <p>Întâlnim un mare corp-de-gardie de scoți, în îmbrăcămintea lor neisprăvită, adică purtând căciuli mari cu pene negre, spențere roșii, fuste scurte de materie în dungi, ghetre, și alta nimică.</p>
                  <p>Apucăm strada mare a orașului, ce are cu totul fizionomia orașelor engleze și, în fine, sosim la locanta numită Club house (clob hauz) pe piața Commercial Square.</p>
                  <p>Ferestrele salonului meu se deschideau asupra mării și asupra țărmurilor Africii și, de când sosisem la locantă, nu mă puteam sătura de priveliștea minunată ce se desfășura în fața mea.</p>
                  <p>— La ce gândești? mă întrebă Angel.</p>
                  <p>— Gândesc că Africa e foarte aproape, că Marocul ne întinde brațele și că mare greșeală am face să trecem alăture făr'a-l băga în seamă.</p>
                  <p>— Au!... vrei să mergem la Maroc?</p>
                  <p>— Astfel de mult o doresc, că de-ar fi vro barcă gata de plecat, aș purcede chiar astăzi.</p>
                  <p>— Este un vapor francez care merge la Tanger.</p>
                  <p>— Când?</p>
                  <p>— Peste trei ore.</p>
                  <p>— Hai dar cu el și vom vizita Gibraltarul la întoarcerea noastră.</p>
                  <p>— Bucuros; eu merg și în Hina, dacă vrei.</p>
                  <p>— Poate să dăm o raită și pe acolo, mai târziu; dar acum deodată, hai să vedem marocanii de-aproape.</p>
                  <p>— Ol rait! strigă Angel cu bucurie, sărind ca un copil pin casă.</p>
                  <p>Și în adevăr, peste puține ore, ne îmbarcam amândoi pe vaporul francez „Honfleur”, care face călătorii regulate între Gibraltar și Tanger[1].</p>
                  <p>[1] N. B. Această primă parte a uvragiului a fost scrisa în 1855 și publicată în România literară [V. A.]</p>
               </div>
               <div type="div3" rend="P26">
                  <head>Tanger și Maroc</head>
                  <p>În ziua de l octombrie 1853, amicul meu Angel și eu, purtând fiecare câte un sac de voiaj în mână, ieșim veseli din otelul englez Club house, ce se ridica pe piața centrală din orașul Gibraltar, și ne coborâm la port. O barcă sprintenă ne duce prin mulțime de corăbii la vaporul francez „Honfleur”, care pleacă în curând, lăsând în urmă-i stânca uriașă a Gibraltarului, și se îndreaptă spre țărmurile Africii. Ieșiți din golf, intrăm în canalul larg care unește marea Mediterană cu Oceanul și trecem pe lângă Tarifa, oraș vechi așezat pe coasta Spaniei dinaintea cărui răsare din valuri o insulă fortificată. Vântul suflă puternic, marea-i tulburată și spumegătoare, cerul e limpede ca o boltă de lapis-lazzuli. Întâlnim mai multe vase făcând bordaje, pentru a naviga contra curentului și a vântului; una din ele lunecă alăturea cu vaporul și marinarii acățați pe catarguri ne salută în treacăt cu strigăte voioase, la care noi răspundem prin urări de călătorie bună.</p>
                  <p>Nimic mai fantastic și mai interesant decât aceste rapizi întrezăriri de oameni necunoscuți și acele preschimbări de cuvinte amicale pe întinderea mărilor!</p>
                  <p>Mai departe, o barcă mare, venind despre Tarifa, abordează vaporul nostru și ne aduce o familie întreagă de evrei, compusă de tatăl, două fete mari, un copil de vro cinci ani și un tânăr ca de 25 ani. Bătrânul poartă pe umeri un cap mic cât o portocală de Malta; însă acest cap ce ar putea servi de minge copilului, este ornat cu un nas lung coroiat, cu ochi de vulpe și cu buze subțiri care se mișc[...]ncetat.</p>
                  <p>Căpitanul vaporului pretinde că evreul calculă dobânda ce ar lua pe valurile mării, dacă ar putea să le dea în împrumut lui Dumnezeu!</p>
                  <p>Fata cea mai mare e naltă, neagră, uscată și are o fizionomie de cămilă. Copilul seamănă cu o maimuță speriată, iar tânărul este îmbobocit în vârful nasului cu un negel monstruos, ce aduce mult cu trompa elefantului. Acest mic curios pare a fi înzestrat cu o mare simțire, căci atât prin coloritul, cât și prin diferitele sale mișcări el destăinuiește tot ce se petrece în sufletul stăpânului său.</p>
                  <p>În mijlocul acestei menajerii evreiești, copila cea mai tânără strălucește însă ca o minune. Frumoasă, zâmbitoare, veselă, ea produce o dulce impresie asupra tuturor călătorilor. Angel, cuprins de uimire, se apropie în grabă de această ființă drăgălașă, rătăcită printre dihănii, și începe a-i grăi cu multă simpatie. Copila îi răspunde grațios, iar negelul dă semne de o gelozie furioasă, vopsindu-se când în galben, când în verde, când în pătlăginiu.</p>
                  <p>Monstruozitate! nelegiuire! lucru de nepovestit și de necrezut!</p>
                  <p>Evreul trombagiu este logodnicul copilei încântătoare!!!</p>
                  <p>Cu toate acestea, vaporul legănat de valuri înaintează rapid intre munții Africii, acoperiți cu verdeață, și acei ai Spaniei, arși de soare. Câțiva delfini se joacă împrejurul lui, sărind pe fața apei și rostogolindu-se în fund; ei ne întovărășesc astfel până în baia Tangerului, unde sosim după patru ore de o minunată preumblare.</p>
                  <p>Orașul Tanger, numit de arabi Tangia, prezintă un tablou foarte original prin clădirile sale albe, care se ridică treptat pe coastele a două culmi apropiate. Împrejuru-i se înșiră un brâu de ziduri nalte cu metereze ruinate; iar în mijlocul lui se înalță două minarele pătrate, a căror cărămizi smălțuite formează felurite arabescuri. Toate casele sunt coronate cu terase, pe care locuitorii petrec nopțile de vară, și din depărtare ele înfățișează aspectul unei scări gigantice lipită de coasta culmilor. Albeața pereților și lipsa de ferestre produc o uniformitate care ar osteni vederea, dacă acea uniformitate nu ar fi întreruptă prin câțiva copaci, prin coloritul minarelelor și prin locuințele consulilor Europei, vopsite în galben, vânăt, pembe și verde.</p>
                  <p>Îndată ce aruncăm ancora, zărim venind de la mal un lung caic condus de vro zece arabi cu picioarele și brațele goale. El se apropie de vapor, săltând pe vârfurile valurilor, iar arabii dau năvală la pod ca o ceată de pirați, pentru ca să înhațe atât pe călători cât și bagajul lor și să-i coboare în caic. Operație grea, periculoasă și spăimântătoare; căci barca se clatină grozav, acum ridicându-se mai sus de podul vaporului, acum dispărând în fundul unei adânci prăpăstii.</p>
                  <p>În momentul de a se decide ca să coboare scara vaporului, evreul cel bătrân, cuprins de un tremur spasmodic, începe a murmura mai iute din buze, calculând negreșit folosul ce i-ar aduce suma de groază ce are în suflet, dacă ar putea să o speculeze. Copilul cel mic sare pe umerii lui, strâmbându-se la noi, și deodată amândoi lunecă și cad de-a rostogolul în fundul caicului; atunci trombaciul logodit, cu un devotament demn de o soartă mai bună, se repede ca să dea ajutor celor căzuți; însă pornirea lui nefiind bine cumpănită, el se duce de-a dreptul alăturea cu caicul, în mare, unde se cufundă țipând. Pe loc doi marinari francezi se aruncă după dânsul, îl pescuiesc în grabă și-l urcă pe caic, buimăcit de spaimă și botezat în salamură.</p>
                  <p>La această privire un răcnet răsună pe pod, un răcnet de adâncă desperare! Ne întoarcem iute și vedem leșinând fata cea mai mare în brațele surorii sale! O dramă tainică și profundă se desfășoară atunci în ochii noștri, un mister sufletesc se descoperă... Cămila e înamorată de elefant, viitorul ei cumnat!...</p>
                  <p>Pe când aceste scene se petrec pe vapor, o altă barcă sosește de la mal ca să ieie călători, dar nemaigăsind nimica de înhățat, arabii ambelor caice se apucă la ceartă, țipând, gesticulând, sărind peste bănci, amenințându-se cu lopețile și expunându-ne astfel de a fi răsturnați în apă. Angel pierde răbdarea sa de englez, se mânie, boxează în dreapta, boxează în stânga și, în fine, arabii noștri, spăimântați de pumnii lui, se pun la vâsle. Caicul pleacă spre mal, însă la o distanță de 30 pași departe de el se oprește, căci au dat de fund; iată-ne pe un banc de nisip! Arabii sar iute în mare și ne iau în cârcă pe umerii lor.</p>
                  <p>Angel, văzând că nu se poate cufunda mai mult decât până la genunchi, propune copilei celei frumoase ca să o poarte pe brațele sale, și, făr' a mai aștepta răspuns, el o ridică pe sus, intră în valuri și, fericit de a strânge la piept un odor atât de prețios, el pășește falnic prin apă ca un Cesar triumfător. Noi cu toții călări pe spatele arabilor, îi facem un cortegiu demn de nobila și cavalereasca sa purtare.</p>
                  <p>Această călărie maritimă îmi amintește versurile următoare ale unui poet romantic din școala bucureșteană:</p>
                  <p>Trăiască libertatea! Eu vreau să merg călare</p>
                  <p>Pe câmpul lui Filaret, pe munți și chiar pe mare... etc.</p>
                  <p>Debarcarea noastră pe pământul Africii este întâmpinată de o populație întreagă, compusă de arabi înveliți cu burnuse stremțeroase, de copii cu capetele rase, care lucesc la soare ca niște tingiri spoite, și de evrei ce se furișează prin gloată, dominați de frică și de setea câștigului. Toți ne înconjoară pe mal, privesc la noi cu o curiozitate comică, și ne grăiesc delaolaltă, unii arăbește, alții spaniolește, făr' a se îngriji dacă îi înțelegem sau ba. Angel și eu le răspundem serios englezește și românește, și astfel reînnoim scena confuziei limbilor din turnul Babelului, scenă ce s-ar fi prelungit mult, dacă dragomanul Consulatului Britanic nu ar fi venit să întrerupă interesanta noastră conversare.</p>
                  <p>În fine, facem o intrare triumfală în oraș, trecând pe sub o poartă cam dărâmată a cetății, și apucăm a ne sui pe o hudiță rău pavată, dar foarte gunoioasă, care face zigzaguri între două ziduri goale. Această stradă îngustă unește portul cu centrul orașului, prin urmare ea este mai importantă decât toate celelalte.</p>
                  <p>În ea întâlnim o mulțime de indigeni pe jos sau călări pe măgari, coborând la vale și strigând: balac! balac! adică: feriți! feriți! și în adevăr ne ferim iute de dânșii, lipindu-ne de pereți; căci fețele lor palide, ochii lor scânteietori, bărbile lor zburlite, trupurile lor uscate, mișcările lor deșănțate, graiul lor răgușit și stremțele lor ce-i descoperă mai mult decât îi acoperă, produc o impresie respingătoare. Ici-colea, dinaintea unei uși ce se deschide în zid sau la colțul unei hudițe, vedem câte un nenorocit culcat pe pavea într-o nemișcare de cadavru sau șezând ghemuit, cu capul pe genunchi și ochii țintiți pe vârfurile babușilor săi.</p>
                  <p>— Cum îți pare Tangerul? mă întreabă Angel.</p>
                  <p>— Curios și extraordinar! îi răspund. Lipsa de ferestre în pereții străzilor și lipsa de coperișuri pe case mă fac sa cred că am intrat într-un oraș ars de un foc mare, zguduit de vreun cutremur și care acum adăpostește în ruinele sale văruite o populație întreagă de bolnavi și de smintiți. Câți indigeni am întâlnit pân-acum au un aer de suferință și de mizerie care atristă; nu am zărit încă o singură figură voioasă...</p>
                  <p>— Și eu nici o pereche de babuși întregi! adaugă tovarășul meu, oftând cu jale... După o alergare fantastică prin o încâlcitură de hudiție strâmte, sosim la locanta numită „English family hotel” și ținută de o văduvă engleză, mistress Ashton. Casa e curată, camerele răcoroase și mobilate cu crivaturi de fier, ascunse sub muschitere de gază; scările, precum și parchetele camerelor, sunt plăcuite cu faenză smălțată, care înveselește vederea și ține răcoare. Salonul este ornat cu un piano vechi și hârbuit, ce pare a fi oftigat de dorul Europei. Îl găsim ocupat de două domnișoare palide, fetele doamnei Ashton, care, îmbătrânind în singurătate, se sting sărmanele de dorul europenilor. Flori exotice și uscate de soarele Africii, ființe predestinate a trăi și a muri în haine de vestale, ele poartă zulufi ce atârnă de-a lungul obrajilor, de-a lungul gâtului și de-a lungul sânului până la stomac. Ochii lor de un azur spălăcit privesc cu melancolie prin ferestrele salonului munții ce se-nalță dincolo de baia Tangerului și marea ce se întinde spre țărmurile Spaniei, dar în zadar! Tot în zadar!... nici o umbră de mire nu se zărește în fundul orizontului!...</p>
                  <p>Când intrăm în acel sanctuar de durere virginală, ambele fecioare se scoală deodată, ca prin efectul unui resort mecanic, se închină maiestuos și părăsesc salonul ca niște năluci înspăimântate.</p>
                  <p>Printre curiozitățile acestei locante mai descoperim un servitor arab, care-și închipuiește că știe englezește ca lord Byron, când jargonul său se compune din câteva cuvinte spaniole, portugheze și turcești; un papagal care de dimineață până-n seară repetă frazele: hau du iu du, ai lov iu, învățate de la stăpânele lui, precum și mille toneres, deprinse negreșit de la vrun călător francez, și în fine două june servitoare sprintene, frumușele, cu ochii mari africani, cu părul negru nepieptănat și cu pielea aurită de razele soarelui. Ele râd vesel de câte ori Angel cearcă a glumi cu dânsele, și astfel ne arată șiragurile lor de dinți albi și ascuțiți. Amicul meu, încântat, declară că nimic nu înveselește mai mult inima omului ca nechezatul unui cal de soi și ca râsul armonios al unei copile de 16 ani.</p>
                  <p>Cu toate acestea, poeticul Angel ordonă lui Hamed, servitorul otelului, ca să pregătească dejunul și să-i aducă jambon, beefteacuri, cartofi, stilton, porter etc., adică tot ce constituie hrana unui englez prozaic. Prânzul fiind gata, ospătăm cu acea poftă de mâncat ce dau călătoriile pe mare, și apoi ne suim pe terasa locantei pentru ca să bem cafeaua și să ne facem chieful.</p>
                  <p>Cine a gustat viața orientală știe că chieful este partea cea mai importantă a vieții; deci aprinzându-ne țigările și așezându-ne pe jilțuri americane în formă de leagăn, dăm drumul ochilor să rătăcească pe împrejurimile Tangerului și lăsăm închipuirea să zboare în lumea fanteziei. Sub picioarele noastre se cobor până la malul mării terasele caselor arăbești, ca niște grădini gigantice superpuse treptat; iar în depărtare strălucește baia, acoperită cu spume argintii, și în mijlocul ei se leagănă vaporul „Honfleur”.</p>
                  <p>— Cunoști istoria Tangerului? mă întreabă Angel.</p>
                  <p>— Iat-o în scurt, îi răspund. Acest oraș a fost fondat la o epocă necunoscută; el a trecut sub domnirea romanilor și a goților; iar la începutul secolului al VIII a căzut în mâinile arabilor. La anul 1471 au venit portughezii care l-au ocupat până la 1662; pe urmă englezii l-au stăpânit în curs de 22 de ani; însă fiind supărați de necontenitele atacuri ale maurilor, ei s-au retras și l-au părăsit sultanului de Maroc.</p>
                  <p>— Compatrioții mei nu s-au arătat oameni practici în cazul acesta, observă Angel, aruncându-și țigara cu mânie.</p>
                  <p>— Pentru ce?</p>
                  <p>— Pentru că lucrul luat nu se dă îndărăt.</p>
                  <p>— Frumos princip! dar fie, să urmăm cursul istoriei. În 6 august 1844, Tangerul a fost bombardat de flota franceză, sub comanda prințului de Joinville, din cauza protegerei ce sultanul de Maroc, Mulei-Abder-Raman, da pe ascuns califului Abd-el-Cader, care atunci se găsea în luptă cu Franța pentru apărarea Algeriei.</p>
                  <p>— Atunci negreșit s-a dărâmat o parte din zidurile cetății?</p>
                  <p>— Ai ghicit: prin urmare, haidem să facem o preumblare în oraș pân-a nu se culca soarele.</p>
                  <p>Întovărășiți de Hamed ne ducem prin un labirint de străzi înguste să vizităm... nu saraiuri mărețe și aurite, nu grădini feerice cu basmuri de marmură, nu minunile halimalei orientale, dar o piață mică ce se găsește în centrul orașului și care prezintă un tablou viu de viață arăbească.</p>
                  <p>Pe această piață se înșiră două rânduri de dughene, adică de vizunii strâmte, scobite în ziduri, unde stau negustorii cu picioarele crucite și cu metanii de calembec în mână. Arămii la față și uscați la trup, ei apar în umbră ca niște mumii dezgropate; fizionomia lor păstrează o nemișcare absolută, cât nu trece nimic pe lângă dânșii; dar cum se ivește un str[...]n depărtare, ochii lor se aprind ca jăraticul și gurile lor înarmate cu dinți lungi încep a striga: agiaragel, agiaragel! Setea câștigului învie acele mașini acoperite cu piele zvântată la soare și le comunică niște mișcări atât de deșănțate, niște gesticulări atât de hrăpitoare, încât îți vine a te crede într-o menajerie de orangutani. În centrul pieței stau întinse câteva rogojini, pe care sunt aruncate grămezi de curmale putrede, de harbuji necopți, de smochine de India și de alune negre ca pământul. Mulțime de arabi, de berberi, de negri și de evrei se ceartă, se împing, de la acele ticăloase merinde, ce zac într-un roi de muște; iar de-a lungul pieței doi santuni aleargă sărind și amenințând pe toți trecătorii cu vârful lăncilor ce poartă în mână; un al treilea stă la soare tremurând și zbierând ca o capră, un al patrulea se dă de-a tumba, zdrobindu-și trupul de pietrele pavelei în onorul lui Mohamed, și un al cincilea strigă toată ziua cuvintele: Sahailic mlihi, împreunându-și glasul cu sunetul unei cobze cu două strune, numită ghiumbrea. Toate acestea se petrec pe un loc încadrat cu pereți goi, fără ferestre, fără uși și unde soarele Africii varsă torente de foc.</p>
                  <p>Dezgustați de spectacolul pieței, ne depărtăm, apucând pe o stradă care duce afară din oraș. Lângă poarta pe care trecem se întinde un câmp, pe care se face târg (sauc) de două ori pe săptămână și unde sosesc caravanele dinlăuntrul Africii; iar alăturea, de-a lungul zidului cetății, pământul răsună sub picioare, fiind scobit cu gropi adânci, în care arabii păstrează grâul. Hamed ne arată în treacăt una din acele gropi părăsită și prăbușită, care a servit odinioară de mormânt la sute de tidve de evrei, decapitați pentru plăcerea nu știu cărui sultan de la Fez. Capetele au fost răscumpărate de neamurile acelor nenorociți și duse în cimitirul evreiesc, iar groapa a rămas ca o pomenire îngrozitoare, cu care și ast[...]ncă înspăimântă pe strănepoții lui Abraham.</p>
                  <p>De atunci poate israeliții marocani au adoptat următoarea zicală spaniolă: „Con los Moros plomo o plata.”</p>
                  <p>Îns[...]ndrăznind să arunce plumb în capul arabilor, ei dau bani pentru ca să cumpere dreptul de a fi tiranizați pe pământul Africii. În adevăr ei pun toată silința de a nu se despărți de idolul lor, aurul, și dezvelesc un geniu rar întru apărarea lui; însă barbaria indigenilor face adeseori crunte razzia în colonia israelită.</p>
                  <p>Cu cât un evreu e mai bogat, cu atât el caută să-și dea o aparență mai săracă; cu cât el ar putea să trăiască mai bine, cu atât se osândește la o viață de lipsuri și de mizerie; căci de cum se naște și până ce moare el e dominat de o groaz[...]ncetată. Simțirile care nu adorm niciodată în sufletul lui sunt spaima și zgârcenia; prin urmare, când întâlnești un evreu în hudițele Tangerului, îl vezi trecând ca o umbră de-a lungul pereților, cu ochiul pândaci, cu urechea dreasă, cu inima-n dinți, ca un om ce ar fi comis o crimă și s-ar teme de a fi recunoscut. Obligat de a-și scoate babușii când trece pe lângă o geamie, el îi ține totdeauna în mână, atât de economie cât și de frică, temându-se ca vuietul pașilor săi să atragă luarea aminte a vreunui arab mahmur și să-i aducă maltratări, sau mai cu seamă pagubă!</p>
                  <p>Evreul din Tanger, precum și acel din toate orașele Africii, este ființa cea mai îngrijită din lume; pentru el chiar umbra unei păsări trecătoare este un motiv de spaimă! El nu grăiește, ci șoptește, nu râde, ci zâmbește, nu calcă, ci lunecă pe pământ, căci nu are curajul ființei sale; veșnic prigonit, veșnic umilit, el își răzbună însă prin viclenie, speculând lenea apăsătorilor săi și parvenind încet, încet a monopoliza tot comerțul orașelor.</p>
                  <p>În zadar arabii îi disprețuiesc și-i închid noaptea într-un cvartal deosebit, ca pe niște vite în ocol; în zadar îi pradă și-i măcelăresc din timp în timp; coborâtorii lui Solomon pleacă capul cu răbdare și reîncep traficul lor, făr-a avea de scop nici îmbunătățirea soartei, nici luminarea neamului lor, ci numai și numai strângerea de aur!</p>
                  <p>Prin urmare ei se găsesc încă într-un grad de superstiție ridicolă, confundând pe Moisi cu Cabala și pe profeți cu rabinii.</p>
                  <p>Un călător francez, dnul Charles Didier, zice: „Prejudiciile cele mai nebune sunt pentru evrei articole de lege și de credință, și chiar cântecele sublime ale psalmistului sunt traduse în niște harhalaie atât de monstruoase, încât ascultându-le crede cineva că aude sălbaticii din Oceania urlând și zbierând împrejurul fetișelor la care se închină”.</p>
                  <p>Și însă femeile lor sunt frumoase, precum au trebuit să fie Agar, Iudita, regina de Saba și toate poeticele figuri din istoria antică a evreilor. Nalte, albe, grațioase, ele reprezintă tipul adevăratelor fiice ale Răsăritului. Talia lor mlădioasă și elegantă ca trestia verde mișcată de boarea dimineții, părul lor stufos și luciu formează o mândră cunună pe frunte; ochii lor negri și lungăreți ard ca o flacără misterioasă; zâmbirea lor are un farmec atrăgător care uimește inima, mâinile lor fragede și albe țin cheia fericirilor raiului, după o expresie arăbească.</p>
                  <p>Cum se face dar că evreii, cu asemenea frumoși tovarăși de viețuire, să nu aibă cele mai nobile simțiri? cum de nu li se înalță sufletul, și nu li se preface caracterul în compania acelor ființe încântătoare? Mister psihologic neînțeles!! Departe de a primi înrâurirea cerească a frumuseții, evreii le-au comunicat ei din contra mârșavele lor instincte, și astăzi strănepoatele reginei de Saba întind mâinile cu lăcomie, pentru ca să culeagă aurul oriunde l-ar găsi. Angel le numește Schillve în rochii, deși el le aprețuiește mult, foarte mult.</p>
                  <p>La întoarcerea noastră în oraș avem prilej a ne convinge de acest trist adev[...]ntrând în mai multe case evreiești.</p>
                  <p>Aceste locuințe se compun de o tindă, care dă într-o curte mică parchetată cu cărămizi smălțuite. În curte se deschid câteva camere întunecoase, care servesc de bucătărie, spălătorie, salon etc.; iar pe dinaintea camerelor se întinde o galerie cu coloane, unde familia petrece ziua și nopțile de vară.</p>
                  <p>Evreii din Maroc grăiesc spaniolește, fiind originari din Spania, de unde au fost izgoniți la diferite epoci. Ei poartă anterie de postav închis cu nasturi mulți și rotunzi, brâie de mătase și chitii negre. Cât pentru femei, cele mai sărace sunt îmbrăcate cu rochii de cit și legate la cap cu tulpane simple; iar cele bogate au un costum mult mai elegant, brâiele lor fiind de fir, legăturile capului de mătase și rochiile lor de stofe grele cu broderii de aur; aceste haine însă ies la iveală numai în zile de sărbători mari.</p>
                  <p>Mai în toate saloanele unde intrăm, avem plăcerea de a vedea două sau trei femei, unele mai frumoase decât altele, care ne primesc foarte grațios, privesc la noi cu ochi galeși, ne dau zâmbirile lor cele mai dulci, și apoi mișcând buzele ca niște frunze de flori trandafirii... ne cer parale! Grecii vechi aveau între dumnezeiri pe Afrodita fermecătoare; evreii de astăzi au pe Afrodita cerșetoare!</p>
                  <p>Noaptea cade fără veste și ne surprinde pe hudițe, c[...]n Africa amurgul este necunoscut; ne întoarcem deci la locantă, încântați de ideea ce am avut de a veni la Tanger și promițându-ne de a vizita a doua zi castelul ce dominează orașul, precum și Alczarul, adică palatul sultanilor de Maroc. La otel suntem primiți cu demonstrări foarte expresive din partea papagalului, care ne asigură că ne iubește, repetând: ai lov iu, miile toneres! și dar uimiți de această declarare de amor, ne suim iarăși pe terasă, pentru ca să asistăm la răsăritul lunii.</p>
                  <p>Palida făclie a umbrelor se ridică în orizont cu numerosul său cortegiu de stele, întocmai ca o regină strălucită în mijlocul curții sale de dame elegante. Ea răspândește pe munții Africii și ai Spaniei un văl luminos și fantastic; iar pe sânul mării întinde o punte de aur, care unește orizontul depărtat cu malul pe care ne găsim. O dulce răcoreală adie împrejurul nostru și ne îmbată de plăcere, făcând a crede că pe lângă noi fâlfâie aripile nevăzute ale geniilor de noapte.</p>
                  <p>— Ascultă! îmi zice Angel, apucându-mă de braț.</p>
                  <p>— Ce?</p>
                  <p>— N-auzi pe valuri glasul armonios al copilei celei frumoase din vapor?</p>
                  <p>— Visezi, amice, îi răspund. E glasul unui marinar francez.</p>
                  <p>— Dar nu zărești o barcă în razele lunii?</p>
                  <p>— Ba zăresc.</p>
                  <p>— Și în barcă nu vezi o umbră de femeie?</p>
                  <p>— Văd doi marinari care vâslesc; dar chiar așa să fie cum zici, crezi că o femeie ar îndrăzni să facă serenadă în baia Tangerului? mai cu seamă o israelită?</p>
                  <p>— Ea-i!... strigă Angel fără a asculta observările mele și, strigând, el dispare pentru câteva minute; apoi se întoarce iar pe terasă, aducând instrumentul său favorit, cornetul de argint.</p>
                  <p>— Ce vrei să faci? îl întreb cu mirare.</p>
                  <p>— Vreau să dau un concert marocanilor și să răspund grațioasei cantatrițe din caic.</p>
                  <p>Dominat de această idee fixă, Angel începe a suna din cornet o arie din Lucia, neauzită încă de urechile africane. Notele jalnice și melodioase se răspândesc în tot orașul, făcând pe arabi a-și închipui că aud trompeta lui Anael. Ca prin un efect magic, toate terasele caselor se acoperă cu oameni, care, când se mișcă speriați, când se opresc înmărmuriți. Înseși vestalele doamnei Ashton, atrase de farmecul armoniei, apar la lună lângă noi, întocmai ca fantasmele care ies din morminte în scena mănăstirii din opera lui Meyerbeer, Robert diavolul. Ele stau în extaz, suspinând adânc și exprimând uimirea lor prin clătinarea zulufilor și prin un haao foarte prelungit.</p>
                  <p>Succesul artistului este deplin; un oraș întreg îl ascultă, două vestale îl admiră și chiar junele servitoare din locantă, Asterica și Lunica, ghemuite într-un colț al otelului, arată la lumina stelelor mărgăritarii ce poartă în locul dinților.</p>
                  <p>Pe la o oră după miezul nopții, Angel, finind concertul și primind aplauzele noastre, își ia adio de la umbrele teraselor, prin câteva note care imită foarte bine cucurigul cocoșilor; apoi ne coborâm cu toții în salon, ne zicem noapte bună în diferite limbi și ne retragem în camerele noastre de culcat.</p>
                  <p>— Good night, my dear Alecsandri.</p>
                  <p>— Good night, dear Angel.</p>
                  <p>— Are you sleepy?</p>
                  <p>— Oh, yes! Noapte bună și somn dulce!</p>
                  <p>A doua zi Hamed vine de ne trezește și cu un aer serios de lord ne zice spaniolește: buen dies, seniores, crezând că ne dă ziua bună englezește, pe urmă el ne propune să ne întovărășească la Alczar. Cererea lui e încuviințată cu majoritatea absolută a voturilor, și îndată după dejun plecăm tustrei, Hamed înainte și noi după el. Reîncepem dar o babă-oarbă prin încâlcirea hudițelor orașului și în fine ne suim pe culmea coronată de ruinele vechiului castel ce domină Tangerul.</p>
                  <p>Poziția lui e foarte frumoasă și înlesnește ochilor un zbor întins pe un orizont nemărginit. În depărtare se arată ca niște nouri munții Andaluziei și stânca Gibraltarului; în dreapta se înalță munții Africii și se zărește drumul care duce la Fez, capitala Marocului; la picioarele noastre strălucește în soare marea, brăzduită de corăbii, și albește orașul Tanger cu casele sale cubice.</p>
                  <p>Câțiva arbori, câțiva butuci de vie, câteva maldări de stuh verde, precum și vopselele caselor consulare, completează acest tablou învestit cu diferite culori. După un lung repaus și o lungă admirare a priveliștii, intrăm în castel prin o poartă dărâmată și apoi în curtea Alczarului, înconjurată cu ziduri nalte și metereze. Palatul sultanilor de Maroc se ridică în stânga curții; trecem pe din dosul lui, apucăm prin niște hrube întunecoase și deodată ne găsim într-un patio, salon mare, descoperit, pavat cu plăci de cărămizi smălțuite și ornat pe laturile lui cu coloane de marmură albă. Aceste coloane formează de jur împrejur galerii, în care se deschid ușile mai multor camere săpate în stil mauresc. Tot geniul oriental se arată în frumusețea bolților de lemn scobit și în fantezia arabescurilor de pe pereții acelor camere.</p>
                  <p>Vizitând cu de-amăruntul rândul de jos al palatului, ne suim la cel de deasupra pe scări smălțuite, ca să vedem haremul așezat deasupra mării. Câte mistere, câte suspine înfocate, câte daruri tainice, câte scene dramatice au avut ființă odinioară, în această închisoare strălucită! Câte minuni de frumuseți au veștezit acolo! câte suflete june și amoroase s-au stins ca stelele cerului; câți ochi drăgălași au zburat de sus pe întinsul valurilor și al orizontului, urmărind un vis plăcut, o sperare înșelătoare!</p>
                  <p>În sânul acestui pustiu palat închipuirea se exaltă și recheamă trecutul strălucit, pentru ca să piardă din vedere mizeria timpului de față; ea întrevede pe acei mauri cavalerești, care au domnit în Andaluzia și au zidit geamia cu sute de coloane din Cordova, Alczarul și Giralda din Sevilia și mai cu seamă Alhambra din Grenada, trei minuni de arhitectură feerică. Iar când de la mărețul tablou al trecutului, ochii se cobor pe litoralul Africii de astăzi, ce văd ei oare? Văd sate mizerabile și orașe compuse de hudițe stricate și pline de gunoi; [...]</p>
                  <p>Guvernatorii orașelor, pașii, sunt tirani absoluți; iar sultanul de la Fez este considerat ca umbra lui Allah! El trăiește închis în saraiul său ca un zeu misterios, la al cărui nume toți tremură și se închină. Rareori acest personaj se arată în public, și când se întâmplă ca el să facă vreo scurtă călătorie sau să-și schimbe reședința, iată cortegiul ce-l însoțește:</p>
                  <p>1) În capul cortegiului un escadron de mauri ai gardei împărătești.</p>
                  <p>2) Doi călăreți purtând haine scumpe și lănci otrăvite.</p>
                  <p>3) Sultanul cu manta albă și cu cealma verde.</p>
                  <p>4) Sclavii care agită apărători pe lângă sultanul, pentru răcorirea atmosferei.</p>
                  <p>5) Patru funcționari mari ai statului, purtând: cel întâi cortelul, cel al doilea ornicul, cel al treilea lancea și cel d-al patrulea sabia sultanului.</p>
                  <p>6) Miniștrii.</p>
                  <p>7) Medicii.</p>
                  <p>8) Doi imami, preoți cu semnele rangului lor.</p>
                  <p>9) Doi ofițeri mari ai imperiului.</p>
                  <p>10) Patru călăi, având denumirile caracteristice de: intendentul, biciuitorul, înțepătorul și despintecătorul. Mai mulți sclavi duc instrumente de moarte dinaintea lor.</p>
                  <p>11) Garda neagră cu săbiile goale în mâini, precedată de muzică.</p>
                  <p>12) Două escadroane de gardă maură.</p>
                  <p>13) Două baterii de artilerie ușoară, purtată pe spinare de cămile.</p>
                  <p>14) Sclavii, servitorii și femeile.</p>
                  <p>Femeile în urma cortegiului, ca unele ce nu au nici o însemnătate în ochii marocanilor!</p>
                  <p>Un asemenea ceremonial grotesc nu exprimă oare îndestul starea de barbarie în care se găsește această parte a Africii?... Și dacă Marocul megieșit cu Europa prezintă acest spectacol, în ce grad de sălbătăcie trebuie să zacă popoarele dinăntrul continentului Africii?</p>
                  <p>Sub impresia acestor gânduri, Angel și eu părăsim Alczarul, destinat a cădea în ruine cu toate monumentele mahomedane, și ne coborâm în oraș. La colțul unei străzi ne împiedicăm de o rogojină întinsă pe pavea, lângă o scobitură făcută într-un zid dărâmat și menită de a servi de cafenea. Pe rogojină stau ghemuiți câțiva arabi înveliți în burnuze rupte și un turc mai alb la față și mai curat îmbrăcat decât tovarășii lui.</p>
                  <p>Cum îl zăresc încep a-i debita toate cuvintele câte le învățasem în diferitele mele preumblări prin Orient; iar el, lăsând să mă încurc în hoj ghioldum, safa ghioldum, efendi, îmi replică franțuzește:</p>
                  <p>— Bonjour, monsieur; voulez-vous prendre une tasse de café?</p>
                  <p>Cuprins de mirare, îl întreb de este francez.</p>
                  <p>— Ba nu, îmi răspunde el râzând: eu sunt turc de la Algeria și am servit în regimentul de zuavi.</p>
                  <p>— Cum te numești?</p>
                  <p>— Hagi-Mustafa-Ben-Aali-Cuniali.</p>
                  <p>— Ai călătorit înăuntrul Marocului?</p>
                  <p>— Am fost de trei ori la Fez.</p>
                  <p>— Poți să ne întovărășești ca dragoman într-o preumblare ce vroim să facem prin munții Uadras?</p>
                  <p>— Bucuros; când plecăm?</p>
                  <p>— În curând; ocupă-te să ne găsești cai, să ne pregătești provizii de drum și să ceri de la pașa un soldat vrednic care să vie cu noi.</p>
                  <p>— Toate vor fi gata pe poimâine. Acum poftim câte o cafea.</p>
                  <p>Invitarea cordială a lui Hagi-Mustafa ne decide a lua loc pe rogojină. Angel cearcă a-și cruci picioarele, pentru a imita pe arabi, însă nu reușează decât a cădea răsturnat pe spate. În timpul acesta sosesc, alergând, vro patru băieți ca să ne ceară câte un felu, ban prost de aramă. Mustafa le aruncă câteva de aceste monede, care devin pe loc un motiv de război; băieții se reped ca să le culeagă de pe jos, se împing, se înjură și se apucă la bătaie; dar ce bătaie?</p>
                  <p>Bătaie de berbeci! Retrăgându-se îndărăt cu trei-patru pași, ei se aruncă unii asupra altora și se ciocnesc cap în cap cu o pornire furioasă; tidvele răsună grozav, dar nu se sfărâmă; căci ele fiind rase și expuse necontenit la soare și la ploaie, dobândesc o tărie extraordinară. Pentru un felu, fiecare băiat din Tanger e în stare să strice pe capul său o cărămidă de cele mai groase și mai bine arse. Câte capete de europeni ar zdrobi el pentru o sumă de 20 de franci? Angel caută să rezolve acest problem de statistică și găsește cifra colosală de 9 876 543 210 (?).</p>
                  <p>Osteniți de preumblarea noastră pedestră, ne întoarcem la otel, unde ne iese înainte drăgălașa Asterica și ne spune cu un aer cam îngăimat că stăpânele ei, domnișoarele Ashton, ar fi prea recunoscătoare, dacă am vroi să le dăm un concert seara în salon.</p>
                  <p>— Nu numai un concert, dar și un bal, răspunde Angel, dezmierdând bărbia copilei care se depărtează veselă; apoi el mă întreabă dacă știu să cânt din piano?</p>
                  <p>— Nici o notă, îi răspund.</p>
                  <p>— Prea bine, replică el, deseară îi improviza un vals.</p>
                  <p>De pe la 9 ore, salonul fiind iluminat a giorno, dominișoarele Ashton intră în el, urmărite de Lunica și de Asterica. Vestalele s-au prefăcut în silfide, îmbrăcate cu rochii albe de tiul, strânse la mijloc cu cordele albastre și încoronate cu ghirlande de flori false. Cea mai mare poartă subsuoară un album, iar sora ei aduce pe umăr papagalul Ghioali, care-i ciugulea urechea dreaptă și-i zice cu dragoste I love you, mille toneres, senorita. Junele servante, pieptănate astă dată, țin în mâini dairele și merg de se pun jos într-un colț al salonului, șoptind și chicotind între ele, ca două maimuțe grațioase.</p>
                  <p>Concertul începe! Angel execută din cornet mai multe arii din operele lui Rossini și Meyerbeer; apoi, deodată și fără nici o tranziție, sună o polcă zburdalnică. În auzul acestor note vesele, ochii vestalelor se aprind, figurile lor se iluminează și piepturile lor suspină câte un haaaao lung și înduioșat. Sărmanele! de cinci ani erau postite de plăcerile dansului.</p>
                  <p>Dorul exprimat prin acea exclamare ieșită din fundul inimii mă pătrunde adânc; compătimirea îmi dă curajul devotamentului și mă îndeamnă să fac începutul balului. Ambele vestale sar pe rând în salon, abandonând brațelor mele talia lor virginală și îmbătându-se de plăcerea polcii, până ce mă obosesc ca pe un cal de poștă. Angel însuși nu mai are destulă suflare în piept pentru ca să continue funcția de orhestră și, prin urmare, el mă roagă să mă pun la piano asigurând pe nobilele dănțuitoare că aș fi un artist de mare talent. Un nou haaao răsună în salon; o nouă compătimire mă cuprinde, și dar făr'a mai sta la îndoială deschid vechiul piano.</p>
                  <p>O! geniu al armoniei! tu, care ai inspirat pe Mozart, pe Weber, pe Bellini, pe Meyerbeer, pe Rossini și mai cu seamă pe Strauss, îndreaptă degetele mele pe tușele clavirului, pentru ca să improvizez un vals necunoscut încă în analele muzicii instrumentale!!</p>
                  <p>După această invocare întind mâinile și las să cadă într-un noroc pe bucățelele de fildeș îngălbenit... Ce monstruozitate cacofonică produc în timp de jumătate de oră, nu se poate spune; însă știu că Angel a profitat de aceste acorduri sălbatice, pentru ca să învârtească fericitele vestale în vârtejul unui vals fantastic.</p>
                  <p>Balul ține tot astfel până dincolo de miezul nopții, animat neîntrerupt și condus, când de sonurile metalice ale cornetului, când de sunetele discordante ale clavirului. Înseși Asterica și Lunica iau parte la această petrecere improvizată, dănțuind împreună un soi de pas original, jumătate spaniol, jumătate arăbesc, o mimică în care șoldurile lor se leagănă și se mlădie cu o mișcare foarte expresivă și voluptoasă. Însuși Ghioali dă semne de o mare mulțumire, râzând cu hohot, bătând din aripi și debitând un nou vocabular de cuvinte poliglote precum: Very vel...</p>
                  <p>Coco... joli, joli, cocorico, sacrebleu!</p>
                  <p>În fine se aduce ceaiul!... picioarele se astâmpără, și limbile intră în dans la rândul lor. Timidele vestale au reîntinerit, ele devin comunicative, grațioase, și după o convorbire interesantă asupra țării mele, ca asupra unei insule necunoscute din Oceania, ele mă roagă să scriu în albumul lor câteva versuri române.</p>
                  <p>— Ce soi de poezie doriți? le întreb.</p>
                  <p>— O romanță! îmi răspund amândouă.</p>
                  <p>— Bucuros! Însă vă mărturisesc că zbuciumările balului nostru au cam speriat muza și că mi-a fi greu de a o găsi, neștiind unde s-a ascuns.</p>
                  <p>— Cocorico!... replică papagalul.</p>
                  <p>Nemaiputând nimica răspunde la un asemenea puternic argu­ ment, deschid albumul și compun următoarele strofe:</p>
                  <p>ROMANȚĂ TRISTĂ DUPĂ UN BAL VESEL</p>
                  <p>Îmi place pe mare sa fiu legănat;</p>
                  <p>Îmi place prin lume s-alerg ne-ncetat,</p>
                  <p>Să vad țări și oameni, și munți și câmpii,</p>
                  <p>Și albe deșerturi, și mări albăstrii.</p>
                  <p>Departe de țărmul acel înflorit</p>
                  <p>Pe care m-așteaptă un înger iubit,</p>
                  <p>Ca valul de spume eu sunt călător</p>
                  <p>Și veșnic mă-ngână al patriei dor.</p>
                  <p>Văzut-am Europa cu-a sale minuni,</p>
                  <p>Și Asia Mică. Și marea-n furtuni;</p>
                  <p>În Africa neagră venit-am acum</p>
                  <p>Și peste tropicuri doresc să-mi fac drum;</p>
                  <p>Dar cât de departe voi fi pribegit</p>
                  <p>De țărmul poetic în care-s iubit,</p>
                  <p>Ca valul de spume, sărman călător,</p>
                  <p>Ah! veșnic mă-ngână al patriei dor!</p>
                  <p>După mine, Angel scrie câteva versuri engleze, pe care le-am tradus cât se poate mai literal, pentru a păstra originalitatea improvizării amicului meu. Iată-le:</p>
                  <p>Ce-i mai plăcut decât un bal?</p>
                  <p>Un cal!</p>
                  <p>Și cal și bal, te duc în zbor</p>
                  <p>Ușor!</p>
                  <p>Ferice de cine-i condus</p>
                  <p>Pe sus</p>
                  <p>Lângă un sân alb și tinerel!...</p>
                  <p>... Angel !</p>
                  <p>* *</p>
                  <p>3 octombrie. Această zi este întreagă consacrată domnului Reade, viceconsul englez din Tanger, care vine să ne viziteze după dejun și ne invită la masă, promițându-ne vestitul cuscusu, mâncarea favorită a indigenilor africani. Reade este un tânăr de o înfățișare blândă, însă melancolică.</p>
                  <p>Șederea lui de patru ani în Maroc i-a învăluit fața cu o umbră de tristețe; spleenul, această boală engleză, cunoscută la noi sub numele de urât, a pătruns în sufletul lui ca un vierme ascuns, care-l roade pe nesimțite. Pentru el zilele sunt de o lungime desperatoare, și lumea-i un deșert fără umbră, fără flori, fără nici o atragere. În starea morală în care a ajuns bietul Reade, se vede pe fiecare zi adâncindu-se într-un neant care îi seacă facultățile; ideile sale și-au îngreuiat zborul, graiul său e trăgănat ca o plângere monotonă, și toate frazele lui sunt punctate cu suspinuri și cu căscări, care te adorm încetișor și te fac să intri cu ochii jumătate deschiși în lumea visurilor. Dacă am crede în metampsihoză, am putea afirma f[...]ndoială că sufletul lui Reade a locuit într-un mac, pân-a nu se răt[...]n trupul lui de om. În timp de patru ani traiul său a fost o lungă, lungă, lungă căscare ce i-a diformat fălcile și i-a dat o aparență de mastodont. Sărmanul! singura lui distracție pe pământul barbar al Africii a fost vânatul; nu însă vânatul la lei, la tigri, la hiene, la elefanți, dar un vânat comic și original, vânatul la mâțe! înaintea sosirii lui Reade în Tanger, acest oraș foia de motani roși și de mâțe albe, vinete, negre și chiar albastre, care, bucurându-se de o libertate absolută, săreau de pe o casă pe alta, miorlăind de amor în întunericul nopților. Arabii adormeau cu mulțumire în acel miaut general, și fiecare din ei avea satisfacerea de a recunoaște notele motanului său favorit în concertul general. Fatalitate! fatalitate! de trei ori fatalitate! acea stare fericită trebuia să înceteze. Decretul prin care maiestatea-sa regina Victoria numi pe Reade viceconsul la Tanger fu verdictul de moarte a neamului felin din acest oraș:</p>
                  <p>Consulul vine, pășește pe al Africii pământ</p>
                  <p>Ș-a lui Raton seminție se coboară în mormânt!</p>
                  <p>Pușcă, pistoale, lațuri, capcane, măciuci, arcuri, până și hapuri de pâine otrăvite, toate instrumentele de ucidere au fost întrebuințate de neîmpăcatul Reade spre stârpirea animalelor miorlăitoare.</p>
                  <p>Și ce este mai grozav încă!... Acest Nemrod britanic a avut cruzimea să deprindă a imita chiar suspinele cele mai amoroase ale motanilor cu scop de a înșela pe naivele pisici și de a le atrage astfel în cursele lui. Câte nenorocite gingașe de inimă au fost jertfa acestei stratageme perfide și ademenitoare!... Câte drame tainice s-au petrecut prin întunericul ulițelor Tangerului! Hecatombe întregi au fost sacrificate în patru ani de nopți, și astăzi pieile victimelor, dubite, tăiate, cusute cu măiestrie, îmbrăcă mobilele călăului ce le-a scurtat viața.</p>
                  <p>Pe fiecare divan este întins un covor de piei, formând desene variate, împrejurul unui medalion, unde zace blana întreagă a unui frumos motan. Taburetele sunt acoperite cu adevărate mozaicuri din bucățile de blăni; căci Reade este un artist de întâiul ordin. El a trimis la expoziția de la Londra un tapet, product al vânatului său și lucrat de el însuși, care a fost admirat de o lume întreagă, și astăzi acest cap d-operă de blănărie figurează, de nu mă înșel, în salonul Clubului de vânători.</p>
                  <p>Iată personajul curios în a cărui companie aveam să petrecem ziua. Tot ce dorim este ca el să nu aibă vreo distracție, în timp cât vom fi împreună, și să nu-și închipuiască că suntem motani!</p>
                  <p>Ne ducem dar mai întâi de-i vizităm casa, un adevărat muzeu de arme orientale, de obiecte de marochin cusute cu fir, de narghilele arăbești, de felegeane lucrate în filigramă, de dinți de elefant, de pene de struț etc. și mai ales de toate varietățile de piei de mâțe, întinse pe pereți. Acea casă este de stil mauresc, cu uși în ogive sculptate, ca acele din Alczar, și cu o curte mică în mijlocul ei. De jur împrejurul acestui salon descoperit se înșiră coloane de marmură ce formează o galerie cu balcon deasupra; toate camerele se deschid pe balcon și primesc lumina din curtea interioară.</p>
                  <p>Pășind pragul acelui cafarnaum, suntem salutați de nechezatul puternic al unui armăsar roib, favoritul lui Reade ce are privilegiul de a locui în salon. Ochii lui mari și inteligenți, nările sale largi și trandafirii, picioarele lui subțirele și nervoase, coarda lui pletoasă, neastâmpărul său sălbatic și totodată blândețea lui sub mâna omului sunt probe vederate de sângele arăbesc ce curge în vinele lui. Și în adevăr, Boabdil este un fiu curat al Africii, născut dincolo de deșertul de Sahara.</p>
                  <p>— Iată, ne zice Reade, singurul meu amic în astă țară blestemată. Boadbil este sufletul meu și nu l-aș schimba chiar pe tronul sultanului de Maroc.</p>
                  <p>Nobilul armăsar pare c[...]nțeles cuvintele stăpânului său, căci el răspunde prin o nechezare veselă și răsunătoare.</p>
                  <p>— Mai am încă doi cai frumoși, adaugă Reade.</p>
                  <p>— Unde? întreabă Angel, în camera d-tale de culcat?</p>
                  <p>— Ba nu; Boadbil singur are dreptul de a ședea în apartamentul meu; ceilalți sunt într-un grajd alăturea cu casa. Vroiți să-i vedeți?</p>
                  <p>— Bucuroși! răspundem Angel și eu.</p>
                  <p>Ceilalți doi armăsari, unul alb și altul negru, sunt de aceeași talie ca Boadbil, bine potriviți, vioi, sprinteni, cai de lux, care s-ar plăti scump în Europa. Reade ordonă lui Aali, seizul ce-i grijește, ca să puie șeile pe dânșii.</p>
                  <p>Acest Aali trăiește zi și noapte în grajd, în compania cailor și a trei șacali domesticiți; el a vizitat Franța și Englitera, cu prilejul trimiterii unor cai arăpești regelui Ludovic-Filip și reginei Victoria, de către sultanul de la Fez. Aali a văzut productele geniului european; a fost purtat pe la teatre, pe la grădini, prin muzee etc., și s-a întors în patria sa, după o absență de patru luni. Negreșit că acest om trebuie să fi primit o impresie mare în sufletul lui, găsindu-se deodată în centrul luminilor; el, care până atunci viețuise în întunericul barbariei; mintea lui a fi luat o dezvoltare fericită la razele civilizației.</p>
                  <p>— Ce impresie ți-a făcut Europa? îl întreb.</p>
                  <p>— O grozavă durere de cap! îmi răspunde Aali.</p>
                  <p>— Și altă nimic ?</p>
                  <p>— Și dorința de a mă întoarce la Maroc.</p>
                  <p>— Ca să fii seiz?...</p>
                  <p>— Dar; ca să-mi petrec viața cu Hafir și cu Aslan, numele cailor. Iată efectul ce produc minunile secolului nostru asupra naturilor musulmane; o mare durere de cap! Răspunsul lui Aali îmi aduce aminte de un ambasador turc care asista la o operă din Paris întâia oară:</p>
                  <p>— Cum v-a plăcut, exelență? îl întreabă ministrul afacerilor străine.</p>
                  <p>— Frumos, prea frumos! răspunse ambasadorul; pe urmă, întorcându-se către secretarul lui, îi zise oftând: unde-i caraghiosul nostru!!...</p>
                  <p>În curând caii sunt gata; încălecăm tustrei. Reade pe Boabdil, Anghel pe Aslan și eu pe Hafir și plecăm urmăriți de șacali ca de niște câini. Paveaua suna sub copitele armăsarilor, orașul răsuna de nechezatul lor, iar noi, ca cei trei Crai de la Răsărit, trecem mândri prin strâmtoarea hudițelor și ieșim din cetate. Fugarii noștri, văzându-se la largul lor, se încordează, se aprind, mușcă zăbala și privesc orizontul cu mare neastâmpăr. Ei se frământă în loc, zburdă, saltă din tuspatru picioarele în văzduh ca niște mingi elastice; nu mai e chip de a-i stăpâni; trebuie să le lăsăm frâiele.</p>
                  <p>— Avay! strigă Reade, și Boabdil se izbește ca un vultur. Aslan și Hafir deschid nările, aspiră puternic aerul viu al mării și pleacă într-un zbor.</p>
                  <p>Alalah! cai arăpești!</p>
                  <p>Alalah! cai voinicești!</p>
                  <p>Cum mișcau copitele</p>
                  <p>Ca șoimii aripele.</p>
                  <p>(Balada lui Serb sărac)</p>
                  <p>După o alergare de zece minute pe malul nisipos al mării, ne întoarcem și ne îndreptăm spre un deal acoperit cu măslini, smochini, cactuși, palmieri, fistici etc., din a cărui vârf se arată o priveliște minunată. Calea ce urmăm e mărginită cu cactuși și cu trestii înverzite și trece alăturea cu mormântul unui santun. Câteva femei, învelite în burnusuri albe și ascunse la față, stau în nemișcare lângă acel Marabu; ele apar ca niște statui.</p>
                  <p>Nu departe de Tanger se găsește capul Spartel, vechiul Ampelunium; el privește Marea întunecimilor, Bahr-el-Dholva după cum arabii numesc oceanul. Acest promontoriu se coboară în valuri ca un zid de stâncă și este scobit cu multe peșteri, dintre care cea mai spațioasă era odinioară consacrată lui Ercules.</p>
                  <p>Odihnim caii la umbra unui mare arbor ce încunună capul</p>
                  <p>Spartei, ascultăm mugetul bătrânului ocean, fumăm câte o țigaretă în onorul coloanelor lui Ercules, și apoi, zicând adio acelui măreț spectacol al naturii, luăm drumul către oraș. Reade însă ne conduce pe o altă parte a muntelui, pentru ca să trecem pe la grădinile consulului Europei. El are mai cu seamă interes a se abate la grădina consulului de Suedia; căci prin acele de portocali, de alămâi, de lauri, de crini roșii strălucește un crin alb și drăgălaș cu ochii albaștri, cu părul auriu și cu dulcele nume de miss Lucy, fiica consulului.</p>
                  <p>O! taină a inimii omenești! Fie un om cât de barbar, fie cât de crunt, fie în stare de a ucide cu nepăsare o poporime întreagă de motani, destul e ca să întâlnească în cale-i o copilă cu primăvara pe frunte, pentru ca sufletul lui să se îmblânzească, pentru ca asprimea caracterului său să dispară! Reade, care a făcut să tremure o lume întreagă de mâțe, tremură acum dinaintea frumoasei miss Lucy!!</p>
                  <p>Pe la cinci ore suntem sosiți la casa noului nostru amic și ne punem la masă foarte bine dispuși a ospăta după preumblarea ce am făcut. Vestitul cuscusu apare pe un blid de argint, adus fiind în triumf de însuși Aali. Această mâncare arăpească e făcută cu un soi de grisă fiartă cu legume și cu carne de pasăre sau miel; gustul ei nu e r[...]nsă Angel declară că se împacă mai bucuros cu rosbeeful și cu friptura de fazan.</p>
                  <p>De gustibus non disputandum!</p>
                  <p>După fructe se așează o altă față de masă și se aduce un paner cu diferite vinuri străine și un pachet de țigări havane. Acum începe adevărata petrecere, butelcile se deșartă pe rând, țigările se consumă, producând un nour albiu, și mesenii se afundă în convorbiri variate, până ce, amețiți, ei cad sub masă.</p>
                  <p>— În sănătatea dumneavoastră! zice Reade, ridicând un pahar de Malaga.</p>
                  <p>— În sănătatea frumoasei miss Lucy! răspunde Angel.</p>
                  <p>— În sănătatea lui Boabdil! adaug eu.</p>
                  <p>— În sănătatea reginei de Englitera! reîncepe Reade.</p>
                  <p>— În sănătatea viceconsulului care o reprezintă la Tanger!</p>
                  <p>— În memoria numeroaselor victime ale căror piei dubite se înșiră aici pe pereți ca literele de foc ce au tulburat festinul lui</p>
                  <p>Baltazar!</p>
                  <p>— În sănătatea lui Baltazar! etc., etc., etc.</p>
                  <p>Toasturile se succed cu răpejune, luând forme din ce în ce mai bizare. Angel într-o pornire entuziastă ajunge pân-a striga: în sănătatea sănătăților! Închipuirea ia aripi, limbile se dezleagă, inimile se destăinuiesc; toți grăim delaolaltă, făcând observări judicioase asupra cailor arăpești, asupra frumuseții evreicelor din</p>
                  <p>Tanger, asupra politicii Franței și a Engliterei, asupra comodității babușilor orientali etc. După aceste vin la rând anecdotele comice, apoi povestirile scandaloase și, în fine, fiecare spune ce-i trece prin minte, fără a mai da ascultare altuia. Astfel Angel, cu ochii scânteietori și cu fața roșietică, istorisește incidentele celei din urmă alergări de cai de la Epsom, Reade, palid, cu fruntea pe mână și cu genele plecate, ne mărturisește tragic că adeseori, în tăcerea nopții, un grozav concert de miorlăituri se deșteaptă în cugetul său înspăimântat. Eu descriu o întâmplare curioasă din voiajul meu în Asia.</p>
                  <p>Iată un specimen de acel trio vorbareț.</p>
                  <p>EU: Scumpii mei amici!...</p>
                  <p>READE (întinzându-mi mâna): O yes, amici... scumpii mei amici...</p>
                  <p>ANGEL (deșertând un pahar de șampanie): În sănătatea amiciei!...</p>
                  <p>EU: Ascultați ceea ce mi s-a întâmplat în Asia...</p>
                  <p>Angel: În ziua alergării de cai de la Epsom am avut un noroc neașteptat... închipuiți-vă... Ai fost vreodată la Epsom? Închipuițivă ca în ziua aceea sir Arthur Holvay a pierdut zece mii livre sterline.</p>
                  <p>EU: La anul 1845 sau 46 am fost să vizitez vechea capitală a</p>
                  <p>Imperiului Otoman. Cunoașteți Brusa cu numeroasele sale geamii, cu băile sale antice, cu pădurea sa de aguzi? Nu o cunoașteți? prea bine! Aveam doi companioni, doi tineri belgi, cu care am mers de la Brusa, cale de patru zile înlăuntrul Asiei, trecând prin văi romantice, prin păduri umbroase și prin sate mizerabile de musulmani.</p>
                  <p>READE: O! yes, mizerabile!... parcă le văd expirând sub ochii mei.</p>
                  <p>EU: Satele ?</p>
                  <p>READE: Ba, mâțele... mâțele!</p>
                  <p>ANGEL: Peste patru sute de mii erau față la acel spectacol.</p>
                  <p>READE (tresărind): 400. 000 de mâțe?</p>
                  <p>ANGEL: Ba, de spectatori, căci era să alerge celebrul cal Plum al lordului Derby; tribunele erau înghesuite cu ladies și cu gentlemani purtând ochene. Mii de trăsuri stau înșirate de-a lungul ipodromului, și mii de amatori cu butelci de șampanie sau de paleale în mâini așteptau începutul alergării.</p>
                  <p>READE (adâncit în gânduri): O! yes! alergau sărmanele ca să scape de moarte, dar măciuca mea le ajungea din fugă și le oprea pe loc!</p>
                  <p>EU: Timpul însă nepermițându-ne a înainta mai mult în fundul Asiei, am hotărât a ne întoarce la Ghemlic, oraș mic de pe malul Mării de Marmara, spre a ne sui pe vaporul ce duce la Constantinopol. Revenind deci la Brusa, am tocmit cai odihniți și am plecat spre Ghemlic. Drumul sau, mai nimerit zicând, cărarea ce unește aceste două localități trece peste câmpii goale și pustii; iar spre paza călătorilor este așezat pe o culme un pichet de albanezi, înarmați cu șușanele și iatagane. Înfățișarea lor însă e prea hoțească pentru ca să inspire cea mai mică garanție în contra hoților... Către seară auzim în urma noastră un tropot rapid de cai și în curând suntem ajunși de un curier turcesc pe care-l întovărășește un cavas încărcat de arme. Ei veneau în fuga mare, căci astfel se face serviciul poștei în Imperiul Otoman.</p>
                  <p>READE (melancolic): Mai cu seamă una! o pisică albă! ea se găsea de-abia în primăvara vieții! grațioasă, dezmierdătoare, crescută negreșit pe brațele unei frumoase copile din harem... oh! horror! horror! horror! iată pielea ei... iat-o colo în covorul cel din față.</p>
                  <p>ANGEL: Deodată bariera ipodromului se deschide...</p>
                  <p>EU: Caii noștri, auzind acel tropot, mișcă urechile, prind zăbala în dinți și se pun pe fugă... Ce fugă!</p>
                  <p>ANGEL: Deodată bariera se deschide...</p>
                  <p>EU: Câmpul părea că se întoarce împrejurul nostru, aerul vâjâia pe la urechi; aș fi jurat că un vârtej ne luase pe aripile sale...</p>
                  <p>ANGEL: Deodată bariera se deschide!... 14 alergători ies în arenă, purtând pe spinarea lor jochei îmbrăcați cu jiletce de diferite culori. Hurra! toți pleacă întocmai ca un cârd de grauri; 400.000 spectatori țintesc ochii lor la dânșii și fiecare urmărește cu sufletul calul pentru care a pariat.</p>
                  <p>READE (întunecat): Astfel, sufletul meu le urmărește în lumea fantastică a umbrelor, o! ființă inocentă!...</p>
                  <p>EU: Însă chingile de la șaua mea slăbindu-se, mi-am oprit calul, lăsând pe tovarășii mei să-și urmeze drumul înainte. Aproape de locul unde mă găseam, era un izvor limpede; mi-am răcorit obrazul, mi-am adăpat calul, l-am închingat bine și m-am suit pe el; dar când am aruncat ochii pe câmp, n-am mai zărit pe nimeni, companionii mei și curierul dispăruseră în orizontul întunecat!...</p>
                  <p>Închipuiți-vă poziția mea critică; eram singur, pierdut în câmpiile Asiei, fără știință de limba turcească, ca să mă pot explica, fără arme, ca să mă pot apăra... Ce să fac?</p>
                  <p>ANGEL (cu entuziasm): Hura! hura! hura!</p>
                  <p>READE (cu durere): Alas! alas! alas!</p>
                  <p>EU: Lumina scădea; pământul începea a se înveli cu acea culoare fantastică, care dă obiectelor forme înspăimântătoare...</p>
                  <p>Nu-mi rămânea timp de pierdut... Reped deci calul pe o movilă apropiată și din vârful ei îmi fac ochii roată împrejurul orizontului.</p>
                  <p>Vivat! În depărtare zăresc niște umbre ce mi se par a fi un grup de călăreți; inima mi se înveselește și prinde la curaj. Ei sunt! tovarășii mei!... o fugă bună de cal, și-i ajung! Calul mă înțelege, pleacă, și în câteva minute sosește, nu lângă amicii mei, ci lângă o caravană de opt cămile poposite; câțiva turcomani stau întinși pe iarbă alăturea cu ele și se pregăteau de somn; însă, cum mă văd, ei sar în picioare, se apropie de mine, și cel din frunte pune mâna pe zăbala calului. Eu strâng frâul, cu stânga, iar cu dreapta trag o vargă de nerv de bou peste capul turcomanului, și pe loc reped calul îndărăpt. Hoții, furioși de a scăpa o pradă sigură din gheare, se iau la fugă după mine, răcnind, înjurând, descărcând vro două pistoale: însă eu fiind călare și ei pe jos, dispar lesne din ochii lor!</p>
                  <p>READE: Ea însă nu dispare din conștiință... nu dispare de pe perete! Iat-o pe covor... colo, ca o veșnică mustrare!... O!... God!</p>
                  <p>ANGEL: Hip, hip, hura! Caii se întrec în zbor ca rândunelele.</p>
                  <p>Unii rămân în urmă, alții fug înainte ațâțați de aplauzele privitorilor. Jiletcile jocheilor strălucesc în arenă ca niște fluturi colorați; toți aleargă cu inimă și se apropie de barieră... O lume întreagă stă în uimire, care cal va sosi mai întâi ? That is the question!</p>
                  <p>READE: Oh, yes! To be or not to be, that is the question!.... Miaau. Oh! Shakespeare!</p>
                  <p>EU: În fine, mă opresc!... Acum noaptea căzuse, mii de stele clipeau deasupra mea; însă misterioasa lor lumină nu-mi arăta nici un drum bătut în pustietatea acelor câmpii... La asemenea cazuri cea mai nimerită măsură este să te încrezi instinctului animalelor. Am lăsat deci frâul pe gâtul calului și pe loc inteligentul meu tovarăș, mirosind aerul, pleacă încet prin întuneric și după o oră mă scoate chiar la malul Mării de Marmara.</p>
                  <p>ANGEL: Doi se află în frunte: Plum și Ghipsi! încă zece pași și învingătorul va face a se pierde și a se câștiga rămășaguri de milioane de shelingi în toată Englitera, încă cinci pași, încă trei, încă doi, încă unul... Hura! Plum iese înaintea lui Ghipsi cu o lungime de patru degete; Plum este triumfătorul! 400.000 de glasuri se ridică în văzduh cu entuziasm, și mii de butelci se deșartă în onorul lui! Hura! În sănătatea lui Plum!</p>
                  <p>EU: La poalele acelui mal foarte nalt, valurile se legănau molatic, cu un vuiet surd; pe suprafața lor razele stelelor presară scântei argintii, iar în dreapta mea se zăreau luminile caselor din Ghemlic. Calul se apropie de muchia malului, întinde un picior, cearcă pământul cu copita, și apoi începe a se coborî încet pe o cărărușă de capre. Voiaj spăimântător și periculos!... Mi se părea că la fiecare pas o să cădem împreună de-a lungul stâncilor, până în fundul prăpăstiei. Inima tremura în mine, pieptu-mi se răsufla greu, ochii se păinjeneau... Deodată....</p>
                  <p>ANGEL: Cât pentru mine...</p>
                  <p>READE (cu ochii închiși): Oh! miss Lucy!</p>
                  <p>EU: Deodată mă trezesc cu calu-n valuri! El sosise devale și apucase pe nisip în direcția Ghemlicului; însă prin unele locuri era silit să treacă prin apă.; căci marea se întindea până sub mal.</p>
                  <p>În fine am intrat teafăr în oraș și am găsit pe tinerii belgi lungiți pe taraba unei cafenele, foarte îngrijiți de soarta mea și mângâindu-se cu două narghilele turcești.</p>
                  <p>ANGEL: Cât pentru mine, Plum mi-a adus o mie de livre sterline, câștigate de la amicul meu Arthur Holvay, Hip, hip! în sănătatea lui Arthur!</p>
                  <p>READE (lunecând de pe scaun sub masă): Miss Lucy! miss Lucy! Miaaau!!!. . . . . . . . . . . . . . . . . . . . . . . . . . . . . . . . . . .</p>
                  <p>Astfel se mântui convorbirea noastră! Un orologiu ascuns bate două ore după miezul nopții. Angel, ridicând fața de masă și adresându-se la Reade, îi zice cu glas uimit: „Adio, scumpule amice!... Umbrele victimelor tale să te lase în pace, și frumoasa miss Lucy să-ți răsplătească cu amorul ei îngeresc momentele de plăcere ce tu ne-ai făcut să petrecem în casa ta, noi, călători rătăciți pe țărmurile Africii... Adio!”</p>
                  <p>După această poetică și călduroasă improvizare, Angel și eu ne întoarcem la locantă, bâjbâind prin întunericul hudițelor, ne culcăm obosiți, și până în zori ne luptăm în vis cu motanii uciși de Reade. Somnul nostru însă nu ținu mult, căci trebui să ne sculăm și să plecăm. Hagi-Mustafa-Ben-Aali-Cuniali, întovărășit de un soldat marocan, aduce caii sub ferestrele noastre, doi pentru noi, doi pentru ei, și unul pentru panerele cu merinde. Totul fiind deci gata de pornire, ne coborâm în stradă, strângem mâinile domnișoarelor Ashton, dăm câte un bănuț spaniol de aur Lunicăi și Astericăi, ne închinăm papagalului Dgiali și încălecăm.</p>
                  <p>Iată-ne ieșiți din Tanger!... Africa cu misterele sale se întinde dinaintea noastră. Dumnezeu știe ce întâmplări ne așteaptă! Fie într-un noroc și cale bună!!!</p>
               </div>
               <div type="div3" rend="P26">
                  <head>De la Tanger la Tetuan prin munții Uadras</head>
                  <p>5 octombrie 1853. — În plăcuta răcoreală a dimineții, bine dispuși atât oameni cât și dobitoace, ne coborâm de-a lungul zidurilor orașului Tanger până la malul mării și ne jucăm caii pe un covor de nisip galben, ce se întinde sub copitele lor; apoi, lăsând Mediterana în stânga și orașul în urma noastră, apucăm drumul spre Tetuan. Acest drum sau, mai bine zicând, această cărare duce prin locuri sterpe, în care apar ici-colea câteva mici ogoare de păpușoi. Singura vegetație ce se prezintă ochilor consistă în niște tufe de palmieri pitici, ce acoperă colnicele și unde nu se aude nici o ciripire de pasăre. Căldura crește la tot minutul, ea devine tot mai arzătoare, fără ca să întâlnim vreun adăpost de umbră, și setea începe a ne munci, fără ca să zărim cât de mic izvor împrejurul nostru. Chin nesuferit, ce se mărește de câte ori ne apropiem de patul unui pârâu, care se anunță de departe prin șirurile de lauri înfloriți și de rodieri crescuți pe malurile lui. Pârâul e sec, și ca dânsul sperarea noastră seacă!... Trebuie să ne mulțumim numai cu ghirlandele de flori roșii ce culegem de pe crengile laurilor și cu care ne încununăm fruntea. Chiar sub arșița cea mai mare a zilelor de vară florile au în sânul lor o răcoreală învietoare foarte plăcută.</p>
                  <p>La stânga noastră, în depărtare, vedem două sate arăpești, așezate pe coastele colnicelor; casele lor sunt acoperite cu stuh și livezile îngrădite cu cactuși mari. Ele au o asemănare curioasă cu acele din țara de jos a Moldovei. Un al treilea sat se ivește în calea noastră pe la 11 ore... Trebuie să trecem prin el, și după recomandația dragomanului nostru, Hagi Mustafa-Ben-Aali-Cuniali, să nu facem nici un zgomot pentru ca să nu atragem atenția arabilor; însă de-abia intrăm în el și Angel, tovarășul meu de voiaj, îmbucând cornetul său de argint, sună o fanfară răsunătoare. Pe loc toți locuitorii caselor ies în grabă cu somnul în ochi și, indignați de sumeția unor ghiauri ca noi, încep a ne batjocori și a ne amenința cu pumnii; femeile stupesc și copiii aruncă pietre după noi.</p>
                  <p>Fără prezența soldatului pașei din Tanger ce ne întovărășește, nu cred că am scăpa teferi din mijlocul acestei hoarde de barbari; dar la glasul poruncitor al soldatului, arabii reintră în bordeiele lor ca niște câini înfuriați, și noi ne depărtăm râzând de figura speriată a dragomanului.</p>
                  <p>— Hagi-Mustafa, îi zic, ce faceți când vă e sete prin pustiurile acestea?</p>
                  <p>— Ducem dorul apei și pronunțăm de trei ori numele lui Allah! răspunde Mustafa.</p>
                  <p>— Eu, deși nu sunt mohametan, aș invoca de șase ori pe profetul vostru, dacă aș fi încredințat că mi-ar scoate acum în cale un izvor de apă rece.</p>
                  <p>— Gândul omului e în mâna lui Allah! replică dragomanul. În curând o să ajungem la izvorul Cămilelor, și acolo ne vom potoli focul din piept.</p>
                  <p>— Well! well! strigă Angel cu bucurie, auzind această bună veste, și dă pinteni calului. Noi imităm exemplul său și iată-ne alergând pe aripile sperării până ce sosim la acel multvestit și multdorit izvor... Caii se opresc de la sine, noi descălecăm și ne punem a căuta cuibul apei... dar unde-i?</p>
                  <p>Nu vedem decât un loc glodos și călcat de dobitoace, iar cât despre apă, găsim ceva negru, cald și puturos, care chiftește în urmele copitelor.</p>
                  <p>Cu toată setea ce ne arde, nu avem curaj a înghiți acel noroi apos, ci ne mulțumim numai a uda batiste în el și a le lipi de obraz cu partea nemânjită. Răsuflând apoi prin pânza subțire, aspirăm un aer umed care ne răcorește puțin. Hagi-Mustafa și soldatul, mai experimentați însă decât noi, intră cu picioarele goale în glod și stau neclintiți câteva minute; pe urma ies la uscat, jurându-se pe Allah că li s-a stins focul setei.</p>
                  <p>În vreme ce ne dedăm la această operație, sosesc trei arabi stremțeroși, dar înarmați cu șușanele lungi și merg de se tupilă în umbra unui copac de măslini. Ochii și fizionomia lor sunt hoțești; căutăturile lor, țintite asupra noastră cu o expresie hainoasă, ne dau a înțelege că ei ar avea mare poftă să ne prade și chiar să ne ucidă, par dessus le marche, dar că sunt stânjeniți de prezența soldatului pașei din Tanger....</p>
                  <p>În adevăr, un european sătul de viață nu poate găsi mai bun mijloc de a scăpa de dânsa decât cercând a călători singur în imperiul Marocului. El e sigur de a-și procura ucigași de bunăvoie, chiar la marginile orașelor. Cu toate acestea, Angel, apropiindu-se de arabi, scoate un revolver, trage în aer șase descărcături, își pregătește din nou arma și se duce de încalecă, făcând un semn de adio arabilor; iar aceștia, holbând ochii asupra revolverului cu o groază vederată, se grăbesc a părăsi locul și a se face nevăzuți în tufari.</p>
                  <p>— Mare greșeală că ți-ai arătat revolverul! observă HagiMustafa.</p>
                  <p>— Pentru ce?</p>
                  <p>— Pentru că ai trezit în ei pofta de a-l căpăta cu orice preț, chiar cu prețul vieții d-tale.</p>
                  <p>— Vie să-și cerce norocul, dacă li s-au urât zilele! răspunde amicul meu cu nepăsare; apoi, deschizând un cortel, se alătură de mine și fără a mai întârzia plecăm în direcția munților Uadras.</p>
                  <p>Soarele varsă dușe de foc pe capul nostru, pasul cailor se lenevește, iar Hagi-Mustafa și soldatul cu fes nalt de postav roș pe cap încep a cânta sotto voce manele algeriene. Acum e amiază! plantele își beau umbra, și natura întreagă înoată, obosită, intr-un ocean de lumină înflăcărată... Angel mă asigură că-și simte creierii fierbând și chiar clocotind în tidva capului; eu mă lupt cu un bulgăr de iască ce-mi stă în gât, și amândoi ne căptușim cortelurile pe dinăuntru cu toate fulardele ce posedăm, dar în zadar!... Razele soarelui pătrund prin stofă și se înfig în pielea noastră ca niște ace roșite în foc. Supliciul e demn de vechii inchizitori ai Spaniei!... și însă dinaintea cailor aleargă pe jos un pui de arab, ca de doisprezece ani, anume Ali, cu capul gol și ras!... Creștetul lui sticlește ca o oglindă, și el nu se tânguiește de fierbințeala soarelui.</p>
                  <p>— Știi la ce mă gândesc? îmi zice Angel.</p>
                  <p>— La ce?</p>
                  <p>— Îmi propun să iau cu mine în Europa și să duc în Englitera pe arabul acest mic.</p>
                  <p>— Vrei poate s[...]nfiezi?</p>
                  <p>— Ba, vreau să mă serv de tidva lui strălucitoare la vânat de ciocârlii[1]</p>
                  <p>Ideea lui Angel e destul de comică, și în alte timpuri m-ar face să râd, dar acum ea nu parvine a împrăștia melancolia în care m-a cufundat căldura atmosferei, melancolie ce se mărește la tot pasul, în auzul unui glas depărtat de păstor nomad, care cântă o complângere lungă și monotonă pe cuvintele imma, imma, malli, malli!</p>
                  <p>(mama mea, soarta mea!).</p>
                  <p>Pe la o oră după amiază începem a intra în munții Uadras, pe un drum presărat cu bolovani ca albia unui șuvoi de munte. Caii poticnesc urcându-se printre pietre și se răsuflă greu; noi ca și dânșii suferim de lipsa de aer și ne coacem în piele, căci acum ne găsim expuși și la focul soarelui și la fierbințeala pietrelor. Ni se pare în acest hăugaș stâncos că trecem prin o flacără nevăzută, dar în fine sosim la una din culmile dealului, și aici abordăm o pădure de măslini, de carubi, de lauri și de rodieri..</p>
                  <p>Un ufff! colosal iese din piepturile noastre.</p>
                  <p>Fericire neașteptată, surpriză încântătoare!... Iată umbră drăgalașă, iată mușchi verde la tulpina copacilor, iată și un izvor! împăratul izvoarelor!... un pârâu întreg de apă rece și cristalină, ce curge din mijlocul unor stânci cu o clăbucire veselă și mult armonioasă.</p>
                  <p>A descăleca, a ne repezi la izvor, a ne băga obrajii în apă e treabă de un minut; însă Hagi-Mustafa ne roagă să nu bem îndată, fiind încă prea înfierbântați. Urmăm sfatul lui; dar după câteva scurte momente ne punem a înghiți izvorul, servindu-ne drept pahar de o scoarță de plută găsită pe stâncă. Angel e însă de părere că apa-i mult mai bună când e sorbită cu gura din pârâu și râvnește botul cailor.</p>
                  <p>După această adevărată orgie de apă, ne întindem pe mușchi, sub un măslin cu frunze smălțuite și dăm ordin dragomanului să ne aducă merindele... În fața noastră se ridică munți sălbatici, care se prăjesc la soare de la începutul lumii; iar alăture cu noi, pe coasta unei stânci, se mișcă un șarpe lung, pe care îl ochește de sus un vultur ce zboară în cercuri deasupra lui. Reptilul are pete negre și galbene; ochii lui aprinși strălucesc întocmai ca doi rubini și se îndreaptă când spre noi, când în aer către vultur. El pare că presimte un dublu pericol și se încordează, pregătindu-se de luptă. La vederea lui eu rămân fascinat, încremenit, înfiorat!...</p>
                  <p>Fac această mărturisire fără nici o rușine, căci totdeauna șerpii, ca și lingușitorii sau alte animale târâtoare, mi-au produs o impresie de profund dezgust; Angel însă, în calitatea sa de englez fiind mai flegmatic, apucă degrabă șușaneua soldatului, se apropie de stâncă, chitește, trage... și reptilul, lovit de glonte la cap, se ridică drept ca o suliță, apoi cade mort și rămâne aninat de colțul unei pietre.</p>
                  <p>Ali se repede în fugă, se acață pe stâncă întocmai ca o momiță, dar când să puie mâna pe trupul șarpelui, vulturul trece ca un fulger pe lângă el, îl lovește cu aripa și se depărtatează peste dealuri cu șarpele în plisc... Angel e furios contra hoțului înaripat ce i-a prădat vânatul, Ali plânge de ciudă, Hagi-Mustafa dă semne de mirare, iar eu, ținând parte Vulturului, mă pun la masă, adică mă așez turcește lângă proviziile grămădite pe mușchiul verde.</p>
                  <p>O pâine albă, doi pui de găină rumeni, un cașcaval de Holanda și două butelci de Xeres compun un festin care ar seduce chiar pe vestitul mâncău Balthazar, dacă acest rege gastronom ar fi postit ca noi din faptul zilei până după amiază. Cu atât mai mult spectacolul ziselor obiecte de hrană atrage pe Angel cu o putere magnetică și-l face a uita și pe vultur, și pe șarpe, și pe toate celelalte animale de pe fața pământului... El vine, înhață un pui, destupă o butelcă și o pune la gură, zicând:</p>
                  <p>— All right!... în sănătatea șarpelui!</p>
                  <p>Apoi se așează pe ospătat cu o poftă ce se comunică la toți. Nu se aude în curs de un cart de oră decât un clănțănit de măsele în mare activitate, și... proviziile dispar fără a fi urmate de vreun desert, precum se obișnuiește la mese mari.</p>
                  <p>Ne rămâne însă cheful țigaretelor și murmurul veselitor al izvorului. În Africa nu poate fi mai dulce simfonie decât șoptirea apei!... Deci, lungiți pe spate, cu ochii rătăcind pe albastrul cerului, ne facem digestia, fumând tutun de Latakie și privind în aer spiralele fumului parfumat.</p>
                  <p>— Cum îți place traiul acest oriental? mă întreabă Angel.</p>
                  <p>— Îmi place de minune! Răcoarea umbrei și cântecul izvorului mă adorm, îi răspund căscând.</p>
                  <p>— Pe mine m-au și adormit! replică amicul meu cu glas trăgănat, și pe loc acel glas se schimbă într-un horăit răsunător.</p>
                  <p>După o dulce odihnă, Hagi-Mustafa ne trezește și, caii fiind bine hrăniți, bine adăpați, plecăm la deal pe o cărare misterioasă ce șerpuiește printre copaci. Căldura e mare, lipsa de aer preface pădurea într-o baie turcească; dar încalte suntem feriți de săgetarea periculoasă a razelor soarelui, întâlnim mai multe caravane de cămile și mulți arabi încălecați pe măgari, însă observăm că bipezii au o aparență mai animală decât patrupezii. În fiecare din ei presimțim un dușman dispus a ne ataca, și dar, fără a ne răzleți unul de altul, continuăm drumul nostru cu mare luare-aminte și cu revolverele în mână. Trei ore întregi urcăm dealul în pasul cailor și, în sfârșit, sosim pe vârful lui, unde găsim o funda (caravan-serai).</p>
                  <p>Această casă de adăpost consistă într-o curte pătrată și închisă cu ziduri nalte, văruite. Pe dinăuntru se înșiră galerii boltite de jur împrejur, iar lângă poartă câteva magazii întunecoase și încuiate cu uși tari. Ograda e destinată pentru dobitoace, galeriile pentru oameni și magaziile pentru mărfuri; însă magazii, ogradă și galerii sunt într-un grad de necurățenie atât de mare încât nu avem curajul a deveni măcar pentru un moment oaspeții fundăi.</p>
                  <p>Toate soiurile de vermine foiesc în acest locaș de ospitalitate și așteaptă cu nerăbdare pe nenorociții călători, pentru ca să le facă o primire plină de dragoste și de usturime. Suntem deci obligați a ne decide sau să urmăm calea înainte până la Tetuan, sau să petrecem noaptea sub copaci alăture cu funda. Însă caii sunt obosiți și nu ne rămâne destul timp până la asfințitul soarelui pentru ca să ajungem la porțile acelui oraș. Ele se închid pe la șapte ore și, odată închise, nimeni nu mai poate să intre sau să iasă, păzitorii lor având obicei a le părăsi pe seama Profetului și a se duce la cafenea... Pentru adepții Islamului, Mohamed e un personaj foarte comod. El e însărcinat a îndeplini tot ce un mahometan dorește și tot ce lenea și fanatismul îl opresc de a face pentru sine sau pentru alții. Noi însă, necredincioșii, având mai puțină confiență în bunăvoința Profetului și neașteptând de la el serviciul de Oberkellner, ne alegem singuri locul unde o să petrecem noaptea.</p>
                  <p>Un mare și frumos carub, ale cărui crengi compun o boltă minunată, ne primește la tulpina lui, pe un pat de mușchi molatic.</p>
                  <p>Acolo întindem mantalele, așezăm sacii noștri de voiaj, cu destinare pentru ei de a ne servi de saltele și de perine. Hagi-Mustafa, soldatul și Ali se grupează aproape sub un măslin și adună vreascuri pentru foc, având de gând a veghea toată noaptea și a-și alunga somnul prin o serie neîntreruptă de cafele și de narghilele. Ei își examinează armele, reînnoiesc praful în tigăițele puștilor și ale pistoalelor, își șterg iataganele și ne îndeamnă să dormim liniștiți până a doua zi.</p>
                  <p>Angel propune ca să dăm putere somnului! Deci începem a-l hrăni cu felii gustoase de rostbeaf rece, a-l îndulci cu o cutie de curmale și a-l adăpa cu vin de Xeres. Pe urmă în timp de o oră îi pregătim o ușoară mistuire prin o primblare plăcută împrejurul fundăi, scăldându-l în lumina amurgului și înveselindu-l cu imaginea salvării sale din ghearele milioanelor de jigănii mușcătoare și sugătoare ce se ațin la pândă în caravanserai. În sfârșit, mergem cu mulțumire în camera noastră, cameră fără pereți, în adevăr, dar curată, bine aerisită și foarte confortabilă, deși cam primitivă în soiul ei, deși cam expusă la vizite nocturne de șerpi, de arabi și de alte lighioi nu mai puțin displăcute.</p>
                  <p>Acolo, rezemați pe coate, începem o lungă convorbire asupra o mie și unul de subiecte, atingându-le numai din treacăt, cu acea ușurință caracteristică a persoanelor care știu toate fără a ști nimic și, din vorbă în vorbă, abordăm în domeniul limbii arăpești.</p>
                  <p>— Am învățat pe de rost — zice Angel — mai multe cuvinte cu care am să mă fălesc în clubul meu din Londra și să câștig un renume de orientalist profund... ca unii din cunoscuții mei.</p>
                  <p>— Și eu— îi răspund — am făcut o mică provizie de vorbe curioase și grele de pronunțat, care ar putea servi la un joc favorit al copiilor din țara mea, joc ce se numește: frânturi de limbă. Așa, de exemplu: l'mra — femeia, n'sa — femeile, l'hobz — pâinea, l'ma — apa, l'hlib — laptele, l'ham — carnea, l'hmar — măgarul, l'jmel — cămila, jbel — munte, j'ben — cașcaval, ț'ben — pai etc.</p>
                  <p>Acum, dacă vrei, îți propun un rămășag.</p>
                  <p>— Care?</p>
                  <p>— Zece livre sterling dacă vei pronunța de trei ori de-a rândul repede și fără a greși fraza următoare: „Lmransalhobzlmalhliblhamlhmarljmeljbeljbențben”.</p>
                  <p>Angel cearcă, dar îl apucă tusea și se oprește, zicând:</p>
                  <p>— Goddam! ai ales cuvinte care dau oftică; dar eu am deprins încalte fraze de care să mă pot servi în compania damelor. Așa, când voi întâlni o hurie din raiul lui Mohamed, fie chiar în saloanele din Londra, îi voi zice:</p>
                  <p>— Lella, doamnă, sau Benț, domnișoară, n'zișeba n'hăbâc, ești frumoasă, te iubesc. — Eia n'țiașco lzuj, hai să facem amor împreună. — Rac călbi, nafsi, ămri, ești inima mea, sufletul meu, viața mea. — Andăc ras mziana, ai cap frumos — aininzrăc, ochi albaștri — fum enuar, gură de floare — snen bid, dinți albi -șaar cal, păr negru. — Rac sems, kmar, njium, ești soare, lună, stele. — M'buz idâc, m'buz fumăc, m'buz ainâc, îți sărut mâinile, gurița, ochii. Pe lângă aceste fraze armonice, mai păstrez în arsenalul meu de seducere două versuri compuse de însuși Ali, ginerele lui Mohamed: Hateni amanțilla, Lella Mățcolișilla!</p>
                  <p>Adică: iubește-mă, te rog, doamnă, și nu zice ba!</p>
                  <p>Disertarea noastră limbistică ne aduce pe nesimțite într-o somnolență, care în răcoarea nopții, sub scânteierea stelelor, are o dulcime pătrunzătoare. Genele se apropie, dar până a nu se închide, zăresc prin ele jocul luminii focului pe frunzele copacilor și pe figurile păzitorilor noștri. Ei stau grupați împrejurul vreascurilor înflăcărate și foarte ades întorc capul pentru ca să examineze fundul întunecos al pădurii. Caii mai departe adorm încet pe picioare și apar în umbră cu proporții colosale. Din când în când răsună în apropiere țipătul misterios al unei păsări de noapte...</p>
                  <p>Mpsaahir Iella! psaalhir sidi!</p>
                  <p>Noapte bună, doamnă! noapte bună, domnule!</p>
                  <p>6 octombrie. — Cine va putea să explice misterul formării visurilor și tainica lor corelație cu lumea exterioară?... Cine îmi va spune cum și pentru ce cornetul lui Angel, în dimineața de 6 oct., a jucat pentru mine rolul trompetei cerești la judecata cea de pe urmă? În faptul acestei zile memorabile, mă visam pe vârful unei coloane nalte cât jumătatea scării lui Iacob și care se găsea ridicată chiar în mijlocul văii Iosafatului. Priveam de jur împrejurul meu un ocean nemărginit de valuri omenești ce ieșeau din pământ în giulgiuri albe, creșteau și se înaintau spre coloană. Mișcarea lor, deși mișcare de umbre, producea un zgomot de furtună, dominat prin sunetul metalic al unei colosale trompete ascunse în cer... Deodată lumina se întunecă! Un vultur monstruos trecu în dreptul soarelui, se repezi către mine, mă lovi cu aripa și se depărtă în fundul orizontului.</p>
                  <p>Atunci, cu o repejune amețitoare, începui a cădea, executând în văzduh o serie de tumbe pe notele fanfarei îngerești ce răsuna deasupra mea... Cad mereu, cad de-a vălătucul, fără a mă putea opri, nici de a pica, nici de a măsura cu ochii distanța ce mă despărțea de pământ, nici de a-mi închipui halul deplorabil în care o să mă găsesc, după ce m-oi zdrobi de vreo stâncă. În sfârșit, sosesc la capătul acelui voiaj aerian, deschid ochii speriat, și ce văd lângă mine?... Văd pe Angel sunând din cornet o tarantelă napolitană! Mai departe zăresc pe Hagi-Mustafa și pe soldatul pașei alergând pe după copaci, ca și când s-ar fi jucat de-a babaoarba și căutând un lucru pierdut.</p>
                  <p>— Ce este, Angel? întreb pe amicul meu.</p>
                  <p>— Nimic important, îmi răspunde el. Astă-noapte ne-au vizitat niște pickpockets arabi și au furat panerele cu provizii.</p>
                  <p>— Ce spui, frate?... și alta n-au furat?... au lăsat caii neatinși?</p>
                  <p>— Privește! iată bucefalii noștri în complet. Ei ne fac semn din urechi ca să profităm de răcoarea dimineții, pentru ca să ne continuăm voiajul.</p>
                  <p>Mulțumiți de nobila discreție a hoților, care au binevoit a respecta caii și persoanele noastre, plecăm pân-a nu răsări soarele, mângâind pe Hagi-Mustafa, pe soldat și chiar pe Ali de rușinea ce au pățit... Sărmanii! au vegheat o mare parte a nopții; însă despre ziuă au fost învinși de somn și s-au lăsat, după cum zice românul. Tâlharii, pândaci, au profitat de somnul lor și acum ei beau vin de Xeres în sănătatea noastră și în ciuda Profetului... Să le fie de bine!... Ne depărtăm de funda și mai cu seamă de furnicarul ei, ca să ne urcăm pe vârful altui deal apropiat; iar când ajungem acolo, ne oprim extaziați de mărețul spectacol ce se prezintă admirării noastre. Soarele apare splendid, acoperind de o lumină feerică lanțul munților Uadras, valea desfășurată de la poalele lor până la orașul Tetuan, și în orizont marea albastră, mărginită de munții Spaniei. Verdeața codrilor, zidurile albe ale Tetuanului, stâncile roșii de pe creștetul dealurilor, albăstrimea cerului și a Mediteranei, toate contopindu-se în focul soarelui, produc un tablou de o rară frumusețe. Noi ne simțim uimiți și ne înclinăm cu smerenie dinaintea minunilor puterii creatoare; iar Hagi-Mustafa, soldatul și Ali cad în genunchi și cu fața la răsărit fac rugăciunea lor de dimineață. Angel, adânc impresionat, stă câteva minute în tăcere, apoi strigă cu glas puternic: „Orbi! orbi! și de trei ori orbi acei ce nu cred în Dumnezeu!” La Allah, illa Allah u M'hamed Rasul Allah![2] exclamă totodată arabii noștri, sculându-se în picioare.</p>
                  <p>Astfel, încântați de splendoarea panoramei, animați de o tainică mulțumire sufletească, plini de viață și de sănătate, reluăm calea spre Tetuan. Orașul strălucește în distanță de 5 ore și nu în zadar arabii îl numesc Țtaun, cuvânt sinonim de cochetă, căci el atrage de departe și te înșală prin efectul mirajului... Ne coborâm pe sub crengile unor măslini bătrâni, ale căror frunze au o culoare verdeînchisă, și întâlnim din nou șiruri de cămile încărcate cu teancuri grele. Nalte și flegmatice, ele sunt conduse de berberi cu picioarele goale până la genunchi, arămii, sprinteni și care necontenit scot pe gât țipete răgușite și sălbatice, sub cuvânt de a îndemna mahalii patrupezi. Aceștia însă pășesc liniștit, mișcând în cadență picioarele lor lungi și noduroase, iar ochii lor exprimă o mirare naivă...</p>
                  <p>Pare că ei se întreabă în gândul lor pentru ce cornacii lor își dau atâta osteneală ca să imiteze răgetul măgarilor? Câteva femei, răzlețite printre caravane și învelite în feregele rupte, își ascund fețele îndată ce dau cu ochii de noi, și, după ce trec mai departe, ele întorc capul pentru ca să stupească pe urma noastră. O grațiozitate a sexului frumos din Maroc!</p>
                  <p>Căldura și setea, sora ei, încep iar a face parte din cortegiul nostru; însăși foamea începe a ne aduce aminte că suntem lipsiți de provizii; dar geniul binevoitor care priveghează asupra noastră nu ne părăsește la nevoie. El ne scoate în cale pe un berber așezat la umbră cu un paner de poamă coarnă. Cumpărăm panerul atât pentru fericirea negustorului, cât și mai cu seamă pentru potolirea setei ce ne muncește.</p>
                  <p>După o oră pomenitul geniu are bunătate a ne duce în prezența unei familii complete de englezi, care sunt ocupați a face dejun pe iarbă. E familia lui sir Arthur Isquare, ce vine de la Fez, capitala Marocului, și se compune de șase persoane; l) sir Arthur, 2) mistress Caroline (pronunță Carlain), 3) două misses, fete mari și lungi, 4) doi John-Bull scurți, frații lor... toți îmbrăcați curat, spălați, pieptănați, ca și când ar fi ieșiți acum din cabinetele lor de toaletă; și însă! ... de opt zile sunt pe drum. Douăzeci de soldați aleși îi întovărășesc, având ordin de la sultanul ca să-i apere de orice pericol, să le procure orice ar dori; căci la caz contrar îi așteaptă o descăpățânare generală!... și aceasta, pentru că sir Arthur Isquare este consulul grațioasei sale maiestăți, regina Engliterei, pentru că mistress Carlain este soția consulului și pentru că cele două misses și cu frații lor sunt copiii consulului și ai consulesei.</p>
                  <p>Cel mai puternic talisman pentru un european în imperiul Marocului este de a fi inghiliz.</p>
                  <p>Amabila familie, cum ne vede și recunoaște în noi gentlemeni europeni, ne primește cu vii demonstrări de bucurie și ne invită a lua parte la dejun. Noi, fără a mai aștepta o a doua invitare, ne așezăm alăture cu tinerele misses și dăm ordin lui Hagi-Mustafa ca să aducă panerul cu poamă pentru desert. Mulțumire nespusă!...</p>
                  <p>Copilele, demne fiici ale Evei, se aruncă asupra panerului cu sperare de a găsi mere, dar negăsind decât struguri, se mângâie râzând cu bobițele lor aurite. În sfârșit, după un ospăț foarte confortabil și după ceaiul final luat în porcelane chineze (ceai în codrii Africii!), ne depărtam, preschimbând cărțile noastre de vizită și dându-ne rendez-vous la Nagazaki, în Iapon, unde sir</p>
                  <p>Arthur Isquare a fost numit consul de curând. Până a nu pleca însă, Angel intonează pe cornet imnul național englez: God save the queen! și familia întreagă îl acompaniază din gură cu entuziasm. Arabii însă cred că au nebunit!</p>
                  <p>Astfel, restaurați și recunoscători geniului nostru protector, coborâm vesel munții Uadras. Apropiindu-ne de vale, auzim dincolo de un colnic ce ne mai desparte de ea un zgomot mare de răcnete, de tropote și de împușcături!...</p>
                  <p>Într-o fugă parvenim pe creștetul colnicului și de aici asistăm la o fantezie executată de vro sută de arabi încălecați pe ageri armăsari. Hagi-Mustafa ne spune că e un gum de buidiri, locuitori din munții ce se înalță în dreapta noastră.</p>
                  <p>Arabii, înveliți în burnusuri albe de lână, sunt împărțiți în două cete, care se izbesc una în contra alteia în repejunea cailor, se chitesc din fugă cu șușanele lungi, trag, se depărtează, încărcând din nou armele lor, fără a se opri; apoi se întorc de iau parte la acest simulacru de război. Unii învârtesc șușanelele pe deasupra capului, scoțând din gât chiote furioase și dau foc printre urechile cailor; alții, simulând o goană din partea dușmanilor, se culcă pe coarda armăsarilor și așa plecați, împușcă în urma lor; alții, mai dibaci, aruncă armele lor înainte ca niște djeriduri și, aninându-se cu mâna stângă de coamă, se pleacă până la pământ de le culeg de jos...</p>
                  <p>Nimic mai curios, mai interesant, mai bărbătesc decât acest joc războinic. Nimic mai pitoresc decât alergarea cailor înspumați, fâlfâirea burnuselor în văzduh, lucirea armelor în focul soarelui.</p>
                  <p>Nimic mai sălbatic, mai înfiorător decât răcnetele luptătorilor, scârșnirea dinților și încruntarea ochilor în acel amestec de oameni îndrăzneți și de falnici armăsari!</p>
                  <p>Angel nu-și poate stăpâni entuziasmul și găsește apropo să sune o arie militară... Pe loc zece arabi, detașându-se din gum, se reped spre noi, ne înconjoară și ne poruncesc să mergem cu dânșii. În zadar Hagi-Mustafa și soldatul intervin, cercând a le explica în gura mare că suntem inghilizi... etc., trebuie să ne supunem voinței buidirilor!... Ne supunem dar fără mai multă împrotivire și, coborând colnicul, ne ducem la un cort de pâslă, unde se află șeicul, adică șeful gumului... O! surpriză neașteptată! Șeicul este însuși Hagi-Ab-el-Rahman-Lahlo, tovarășul nostru de călătorie dintre Marsilia și Gibraltar, pe corabia căpitanului Campbel!</p>
                  <p>El se bucură văzându-ne, pune mâna la piept și la cap, ne primește cu formula orientală de bună sosire și ne invită lângă dânsul. Abia am reușit a ne cruci picioarele, așezându-ne pe covor, și îndată cortul se umple de arabii cei mai însemnați din acest gum. Ei ne privesc pe noi cu demnitate, noi pe dânșii cu admirare; căci unii au figuri foarte expresive și ochi de vulturi. Ni se aduc cafele și narghilele, apoi un harbuz mare și roș ca sângele, care se împarte între toți, și, în sfârșit, după o jumătate de oră ne este permis a părăsi cortul; însă pân-a nu ne despărți, Hagi-Ab-elRahman-Lahlo, voind să ne dea o probă de învățătură și de stimă, scrie în portofoliul meu numele lui cu litere arabe. Eu îi fac prezent o călimară de voiaj și o duzină de condeie de metal aurit, care îi produc o nespusă mulțumire, căci șeicul este poet.</p>
                  <p>Ieșind în câmp, Hagi-Ab-el-Rahman-Lahlo dă ordin să-i aducă armăsarul favorit, El Rbâa, un fugar de patru ani, subțirel în picioare, negru la păr, cu nările largi și trandafirii, cu ochii inteligenți, cu urechi mici, o minune demnă de a fi expusă într-un salon, sub glob de cristal, pe un cămin de marmură. Atât e de frumos că nu ne putem sătura de a-l admira; iar șeicul mândru, netezindu-și barba, începe a declama cu emfază următoarea poezie compusă de dânsul și pe care ne-o traduce dragomanul nostru:</p>
                  <p>EL RBÂA[3]</p>
                  <p>(Calul de patru ani)</p>
                  <p>Ah! a încăleca un rbâa și a-l repezi la fugă</p>
                  <p>Și a se răzbuna înainte de a dispare!</p>
                  <p>A încăleca un rbâa și a-l strânge cu genunchii,</p>
                  <p>Și a strânge frâu-n mână, și a cerca adresa lui,</p>
                  <p>Și a vedea toate cetele adunate la un singur cuvânt,</p>
                  <p>Din Modenia până la Barka!...</p>
                  <p>Un rbâa care-și schimbă părul</p>
                  <p>Și zboară cu zborul păsării de frunte!..</p>
                  <p>Și a vedea pușca plină strălucind, a auzi zânghetul săbiilor,</p>
                  <p>A vedea pe cei ce și-au pierdut averile regăsindu-și averile!...</p>
                  <p>Un rbâa ce nu știe nimic,</p>
                  <p>Care nu știe ce este obstacolul...</p>
                  <p>Și a vedea revenind libertatea de altădată</p>
                  <p>Și a zvârli scorpia la câini!</p>
                  <p>Un rbâa înșeuat,</p>
                  <p>Care să fugă cu fuga unei gazele,</p>
                  <p>Și să ardă în dorul de a măsura spațiul pe pământ!</p>
                  <p>Tatăl său e din plaiul Tellului, și mumă-sa e Zerka!!</p>
                  <p>Un rbâa viclean ca o vulpe,</p>
                  <p>Care să știe a-și prinde prada cum înhață câinele carnea!</p>
                  <p>Care să treacă peste ziduri ca o ghiulea</p>
                  <p>Izbită de un tun încărcat cu o oca de praf!...</p>
                  <p>Un rbâa din Maui,</p>
                  <p>Care să zboare zborul vulturului cu gheare albastre,</p>
                  <p>Care în puterea alergării să-și sfarme potcoavele!</p>
                  <p>Și să facă a sări scântei din izvorul lor!</p>
                  <p>Răsară fulgerul din izvorul său!...</p>
                  <p>Din țara Barka până la munții Targuna,</p>
                  <p>Curgă ploi de potop pe pământul îngrozit,</p>
                  <p>Și cine a semănat o ură, culeagă o sută!...</p>
                  <p>În vreme ce șeicul declamă acest imn, ceilalți arabi stau pemprejurul calului, îl netezesc pe coapsă, îl dezmiardă ca pe un copil, și nobilul animal răspunde prin vesele nechezuri...</p>
                  <p>Pentru un arab nu e nimic pe lume mai prețios decât un cal bun și frumos. El trăiește cu dânsul în adevărată frăție, îl ține sub cortul lui ca pe un membru al familiei sale și împarte cu el hrana și apa.</p>
                  <p>Arabul judecă pe om după tovarășul lui. Arabul zice:</p>
                  <p>„Arată-mi calul tău ca să-ți spun cine ești tu!”, precum francezul zice „Dis-moi qui tu hantes, je te dirai qui tu es”.</p>
                  <p>Proverbul arab e mult mai caracteristic, mult mai poetic decât cel francez.</p>
                  <p>În sfârșit, ne luăm adio de la Hagi-Ab-el-Rahman-Lahlo, și la trei ore după amiază ajungem la malul unui râu numit Busfella, pe care se zidește acum un pod de piatră și cărămidă foarte curios.</p>
                  <p>Boltele lui nu sunt rotunde ca acele din Europa, ci în formă de litera V răsturnată cu unghiul în sus și se reazemă pe picioare masive, ornate cu coloane. La mijlocul lui, acest pod se ridică întocmai ca o spinare de cămilă pentru înlesnirea curgerii apelor în lunile de ploaie. Vreo patruzeci de arabi lucrează la el sub arșița soarelui, jumătate goi și băgați în apă până la genunchi. Ei râd, grăiesc ca niște surzi și fac un zgomot straniu ce seamănă de departe cu lătratul unei claie de dulăi.</p>
                  <p>Caii noștri apucă prin râu și se opresc în mijlocul lui ca să se adape. Mulțumirea lor se traduce prin sforăiri de nări și mai ales prin o tendință vederată de a se culca în apă cu călăreți cu tot, dar îi oprim de a-și împlini pofta și ieșim la celalt mal. Aici mă întâmpină un negru nalt, gros, spătos, păros, cumplit de urâcios, care îmi cere tohan, tutun, apoi îmi mulțumește rânjindu-se grozav și sărind ca un orangutan.</p>
                  <p>Drumul nostru se dirige pe malul stâng al acestui râu, lăsând în dreapta Munții Buidirilor, îmbrăcați cu păduri și coronați cu stânci. Pe coastele lor câteva sate albesc ca niște grămezi de marmură; iar câmpia ce ne desparte de ei, arsă, pustie, lipsită de vietăți, are un aspect trist și monoton. Și însă! ar putea deveni o vale verde și fertilă sub mâna unei colonii de agricultori harnici.</p>
                  <p>Arabii se mulțumesc a cultiva numai puțin păpușoi, ovăs și bob, după metodul cel mai primitiv. În sfârșit, ne apropiem de Țtaun; pe la 5 ore, ocolind satul Samsa, pierdut între grădini la poalele unor stânci roșii, trecem de-a lungul unui apăduc ruinat, ce varsă o coloana de apă în mijlocul drumului, și sosim la zidurile orașului.</p>
                  <p>Intrăm în el pe o poartă largă, la care stau de pază cinci soldați adormiți, și ne îndreptăm către o a doua poartă, pe un drum rău pavat ce șovăiește intre ziduri și o livadă de aguzi. Iată-ne acum pe o piață colburoasă, înconjurată cu pereți nalți, văruiți și borteliți, ici-cole, de ferestre cu gratii de fier. S-ar crede cineva în ograda unor temniți mizerabile! În dreapta se înșiră vreo douăzeci de bolți întunecate, unde arabii făuresc arme. Goi până la brâu, ei apar ca niște ciclopi în mijlocul scânteilor ce sar de sub ciocanul lor.</p>
                  <p>În fundul pieței se deschid alte două porți, una în partea orașului locuit de mahometani și cealaltă în mahalaua evreilor, soi de ghetto misterios, ce formează un oraș întreg și separat; căci el adăpostește peste 4 000 de suflete. Creștinilor nu le este permis a trece noaptea în foburgul arăpesc; ei sunt dar obligați a se refugia în acel evreiesc; prin urmare, ne ducem în ghetto la casa lui Solomon Nahon, care servă de locantă. Trecem pe o stradă înghesuită de lume, adică de jidani nespălați și stremțeroși, care fabrică șireturi de mătase, ceaprazuri sau broderii de fir pe piele de Maroc.</p>
                  <p>Ei își întrerup lucrul la vederea noastră, aleargă din toate părțile, ne înconjoară și ne propun diverse obiecte de vândut. Cei mai îndrăzneți opresc caii noștri, ne sărută genunchii, rugându-ne să nu cumpărăm de la alții, ci numai de la ei. Înghesuiala devine prea mare, dar e curând împrăștiată de gârbaciul soldatului, și astfel descălecăm la pragul ușii lui Nahon.</p>
                  <p>Aici ne despărțim cu destulă regretare de tovarășii noștri HagiMustafa, soldatul și Ali, care, fiind plătiți bine și bine tratați, ne adresară urări de fericire, dorindu-ne mai cu seamă favoarea de a bea cafea pe ceea lume în sala de Selam a profetului Mahomed.</p>
                  <p>Solomon Nahon, evreu cunoscut în tot imperiul Marocului, om de o fizionomie plăcută și demnă, lucru rar printre coborâtorii lui Avraam, ne introduce cu ceremonie în casa lui. După ce ne afundăm într-un pasaj întunecos, ieșim deodată într-o curte luminată, plăcuită cu mozaic de faianță și înconjurată de camere fără ferestre. Nevasta lui Nahon ne primește cu măgulitoare complimente de bună sosire, apoi dă ordin unei june servitoare să ne ducă în apartamentul destinat pentru călătorii de înaltă distingere. Apartamentul însă se compune numai de o singură cameră, situată la rândul de sus, și se deschide pe o galerie ce dominează ograda. Străinul asistă astfel vrând-nevrând, la toate ocupațiile patriarhale ale familiei lui Nahon și fără osteneală poate să facă un studiu etnografic, comparând traiul evreilor actuali cu acel antic.</p>
                  <p>De-abia instalați, ni se aduce prânzul compus de ciorbă de găină, de găină cu orez, de găină cu nohot și de găină friptă, patru găini scăpate negreșit din corabia lui Noe, judecându-le după vârsta lor. Noi ne luptăm cu ele în puterea dinților, și pentru a le mistui, ne ocupăm cu descifrarea unor autografe curioase dintr-un album expus pe o măsuță maurescă. În el călătorii înscriu numele lor, precum și diversele lor impresii. Iată câteva din ele:</p>
                  <p>„Dacă Halimaua pomenește de somptuozitatea festinelor orientale, noi declarăm că am aflat acea somptuozitate în locanta jupânului Solomon Nahon”.</p>
                  <p>„Dnul August B. recomandă mai cu deosebire adevăraților gastronomi oarecare ciorbă de pui, al cărei suvenir îi va fi totdeauna plăcut și scump!”</p>
                  <p>„Dnul Coquauz mărturisește că în această locantă nu a fost despoiat așa precum spera să fie în casa unui adorator al vițelului de aur!”</p>
                  <p>— „Dnii C. și X. găsesc că juna servitoare, Clara, e grăsuță, frumușică, albă și melancolică. Ea-i logodită cu un portughez refugiat la Tetuan, căci Clara e creștină. Cununia ei se află întârziată din cauza lipsei de 50 franci pentru completarea zestrei sale. Dnii C. și X. o recomandă generozității călătorilor, mai cu seamă că ea posedă un glas foarte armonios și cunoaște multe cântece arabe, portugheze și chiar ebraice...” Etc., etc., etc.</p>
                  <p>Această de pe urmă notiță atrage atenția noastră, și fiindcă suntem cam osteniți, ne decidem a lăsa pe a doua zi vizitarea orașului și a petrece seara la locantă. Soarele asfințise, părăsind cerul în stăpânirea lunii. Jumătatea ogrăzii e pierdută în umbră și jumătate acoperită de o palidă lumină. Familia lui Nahon, culcată pe rogojini, se bucură de răcoarea nopții în față cu galeria noastră. Orașul pare adormit, nici o lătrare de câine și nici un țipăt de om nu se aude în vecinătate sau în depărtare. Deci gentila Clara, rugată de noi, își aduce o ghiumbre, se pune pe un covor în galerie și ne încântă până la miezul nopții cu glasul ei melodios...</p>
                  <p>7 octombrie. — Logodnicul Clarei se numește don Pedro Camoens y Guypuscoa și pretinde că se coboară din familia marelui poet al Portugaliei, nemuritorul autor al Luziadelor. Genealogia lui poate să fie cam problematică, dar ceea ce este necontestabil e că don Pedro s-a coborât din înălțimea familiei sale până la Presidio de la Ceuta[4] unde a fost închis timp de doi ani și de unde a scăpat cu cinci alți nobili cabaleros, ucigași de meserie. Viața lui e un adevărat roman, o odisee plină de întâmplări extraordinare, de pericole, de lupte și de mizerii, și însă el nu are mai mult de 30 de ani!... Oacheș, de o fizionomie energică, bine proporționat, ager la minte, meșter la vorbă, lui nu i-a fost greu de a captiva inima Clarei, și Clara, orfană din copilărie, sătulă a trăi printre evrei, s-a grăbit să-i dea toată dragostea ei. În sperare de a deveni dona Camoens y Guypuscoa.</p>
                  <p>Cununia lor se va celebra în curând și poate că din această însoțire vor răsări mlădițe mai demne de numele ce vor moșteni.</p>
                  <p>Don Pedro ne propune să fie ciceronul nostru în orașul Tetuan; noi îl acceptăm cu mulțumire, deși suntem informați prin Solomon Nahon că el ar avea pe cuget moartea unui vameș din Cadix, care cercase a contraria obiceiurile sale de contrabandist. Însă asemene crime nu sunt considerate ca fapte infamante în fericitele țări ale Portugaliei și ale Spaniei, și încă mai puțin pe țărmurile Africii.</p>
                  <p>Don Pedro apare în ochii noștri ca o victimă interesantă a soartei, și numele ce-l poartă îl acoperă de un prestigiu care pledează puternic în favoarea lui.</p>
                  <p>Astfel păzitorul palatului Alhambra din Grenada este un condamnat pe viață la muncile publice!... iarăși o victimă a asprimii legilor!... însă opinia publică l-a disculpat de mult, căci el n-a ucis decât un simplu gendarm! Considerația de care se bucură acest asasin l-a ridicat la postul onorabil de păzitor al Alhambrei. El conduce pe vizitator printre minunile acestui palat feeric, și, grație amabilității lui, fiecare străin poate să dezlipească din perete câte o placă de făianță vopsită și să comită astfel un act de vandalism pentru cinci franci.</p>
                  <p>Deci, întovărășiți de don Pedro, mergem să îndeplinim datoria noastră de turiști. Dintâi începem cu foburgul evreiesc traversat de străzi pavate și drepte, însă foarte gunoioase. Casele sunt cu două rânduri, judecându-le după înălțimea pereților, dar fațadele lor sau, mai bine zicând, dosurile lor (căci ele par că întorc dosul la străzi) nu arată decât ziduri goale, văruite și sluțite prin ferestruici cu gratii de fier. Pe laturile lor se deschid niște bizunii strâmte și întunecoase, sub nume de dughene, iar pe deasupra, din distanță în distanță, se văd suspendate în văzduh arcade de piatră pentru întărirea pereților. Peste 4 000 de evrei locuiesc și se plodesc în acest ghetto, dominați zi și noapte de groaza arabilor, umiliți sub disprețul lor și deznaturați prin superstițiile ridicole ale unui fanatism secular. Ei sunt tolerați numai ziua să circuleze afară din furnicarul lor; iar cum asfințește soarele, sărmanii! sunt închiși ca niște vite în ocol. Un arab, ce poartă numele de Ihâd-Capu-Bașa, se aține pe pragul ghettoului, și la un semnal dat prin o descărcătură de tun, el întoarce cheia în broască... Evreimea-i întemnițată până a doua zi!</p>
                  <p>Partea orașului ce aparține arabilor se compune de străzi înguste, încâlcite și tot așa de neîngrijite ca și acele din ghetto.</p>
                  <p>Poporimea însă, în număr de 10 000, are o înfățișare mai puțin sălbatică decât acea din Tanger; căci Tetuanul e mai mare, mai industrial și mai comercial. În el se fabrică arme scumpe, mătăsării, obiecte de piele galbenă și roșie, cunoscută în Europa sub numele de marochin, cusuturi măiestre de fir pe catifea, mozaicuri de farfurie, lăzi de lemn zugrăvite, etajere cu colonete subțiri, destul de artistic lucrate, pălării mari de paie pentru arabii dinăuntrul Africii... etc. Prin urmare, bazarul e plin de mărfuri variate și are cu ce să îndestuleze curiozitatea vizitatorilor.</p>
                  <p>Angel e încântat! el ar vrea să cumpere tot bazarul; și în adevăr își golește punga pe tapeturi, pe babuși, pe iatagane, pe narghilele arabe, pe teasuri de aramă cizelate cu arabescuri minunate... formând astfel un teanc colosal pe umerii lui don Pedro... Însă obiectul care îl transportă de bucurie este o mână mică de fildeș, cu unghiile fine și aninată de o vargă de abanos. Acest obiect de artă, sculptat cu multă măiestrie, are o menire stranie, dar cu totul orientală, și Angel speră că va obține mare succes în Londra...</p>
                  <p>Arabii îl întrebuințează pentru ca să-și scarpine spinarea!</p>
                  <p>După bazar, curiozitățile cele mai importante sunt pașa și Kasba, saraiul lui. Don Pedro ne duce prin un soi de labirint de hudițe și ne dă de știre că toți străinii sunt obligați de a se prezenta și a se închina dinaintea pașei... Bucuros! Angel și eu suntem nerăbdători de a vedea fața lui Hagi-Ahmet-el-Hedet, favoritul sultanului de Maroc, acestui puternic subtiran, care face a tremura necontenit 15 000 de oameni, locuitorii Tetuanului.</p>
                  <p>Sosim în curând la o casă mare fără ferestre și cu totul lipsită de orice aparență de palat. Poarta ei se deschide sub o boltă mobilată cu laițe de piatră, în față cu o bizunie misterioasă de zaraf, ce se tupilă peste drum ca un cuib de fiară pânditoare. Câțiva soldați, purtând pe cap fesuri nalte și în mână nevre groase de bou, stau lungiți pe rogojini de-a lungul pereților Kasbei!</p>
                  <p>Don Pedro, văzând mirarea noastră, ne dă următoarele explicări: fiecare împricinat din Tetuan sau de primprejur se găsește expus într-o paranteză formată pe de o parte de ghearele zarafului și pe cealaltă parte de gârbacele soldaților. El e ținut a se prezenta pașei cu mâna plină; prin urmare, trebuie mai întâi să treacă prin bizunia lui Ben-Aali, bancherul autorității; căci la caz contrar e sigur de a simți nevrele sale puse în contact cu acele de bou...</p>
                  <p>Iată cum se aplică dreptatea în orașele imperiului Marocului.</p>
                  <p>Metodul e simplu, franc, productiv; el ar putea fi adoptat și aiure!</p>
                  <p>Astăzi e tocmai zi de târg pentru pașa, după expresia pitorească a lui don Pedro; adică astăzi favoritul sultanului ține taraba dreptății deschisă!... și în adevăr găsim pe Hagi-Ahmet-el-Hedet tronând sub bolta porții saraiului. El șade turcește pe o laiță, cu mâna stângă jucând metanii și cu dreapta scărpinându-și tălpile goale...</p>
                  <p>Lângă dânsul stă ghemuit un bătrân ce scrie teșcherele pe genunchi, după maniera orientală, și mai departe se ține drept un negru colosal, buzat, cu ochi albi și cu sabia în mână.</p>
                  <p>Hagi-Ahmet-el-Hedet pare a avea peste 50 de ani. Smolit, zbârcit și gârbovit, el se bucură de o asemănare perfectă cu lăieșii din Moldova; iar când grăiește în limba lui, el imitează în perfecție lătratul unui șacal. Noi ne închinăm lui, deși în gândul meu îl tratez de cioroi, și el, zâmbind grațios cu o rânjire de hienă, ne întreabă spaniolește: ce căutăm în Africa?</p>
                  <p>Don Pedro răspunde pentru noi că suntem nobili englezi care am venit la Tetuan în primblare.</p>
                  <p>— În primblare? fără nici o afacere de negoț? replică pașa, țintind asupra noastră niște ochi mărunți, dar vicleni.</p>
                  <p>— Fără! zice don Pedro.</p>
                  <p>Pașa, cuprins de mirare, scoate pe gât o exclamare răsucită, se întoarce către bătrânul de alături și îi spune câteva cuvinte clănțănitoare. Chetibul ne privește puțin cu dispreț, ridică din umeri și se apucă de scris teșcherele. Apoi Hagi-Ahmet-el-Hedet întreabă dacă ducem lipsă de apă în țara noastră.</p>
                  <p>— Din contra, răspunde ciceronul, acolo sunt râuri mari, pâraie vii, fântâni, cișmele și vin mult.</p>
                  <p>— La Allah! ei au apă la dânșii, apă cu îndestulare, și ei vin la noi, în țara setei! Mari nebuni!</p>
                  <p>După acest compliment, suntem invitați să-i vizităm palatul și dați pe seama negrului celui buzat, cu ochii albi și cu sabia goală.</p>
                  <p>Trecem dar pe sub poartă și intrăm înăuntru, adică într-o curte încadrată de galerii cu coloane foarte curioase, fiind ele îmbrăcate în mozaicuri de faiență. În mijlocul curții o fântână cu apă tulbure, comoara Kasbei! Ne suim la rândul de sus și parcurăm mai multe camere spațioase, dar goale și fără nici un ornament. Tot pare pustiu! Sub galerii însă vro 20 de jidani încarcă în lăzi mari prezenturile ce pașa este îndatorit a trimite pe tot anul sultanului la Fez, prezenturi luate gratis din foburgul evreilor.</p>
                  <p>Negrul cel buzat, cu ochii albi și cu sabia tot goală, ne coboară în fine pe o scară misterioasă, în grădina saraiului.</p>
                  <p>Nouă decepție! În loc de iarbă, prund și nisip fierbinte; în loc de copaci, stâlpi de lemn boiți roș și destinați pentru un cort...</p>
                  <p>Mă înșel... Un singur copăcel de iasomie zace trist ca un ofticos însetat pe ruinele unui bazin fără apă. El mai are două flori veștede, pe care negrul cel buzat etc. le rupe și ni le prezintă cerând bacșiș cu un aer amenințător.</p>
                  <p>„Oare preumblatu-s-a vreodată în această grădină una din acele cadâne frumoase, care devin hurii pe ceea lume? Oare scăldatu-s-a în acest bazin vreo fiică a Orientului, luminând cristalul apei cu albimea formelor sale rotunde? Oare acest mic arbor de iasomie fost-a martorul unor visuri de amor în tăcerea nopților, sub razele melancolice ale lunii? Oare petrecutu-s-a vreo dramă sângeroasă în sânul acestor ziduri părăsite?” etc.</p>
                  <p>Aceste întrebări ce ne adresăm unul altuia, Angel și eu, sunt întrerupte deodată prin niște țipete de usturime ce răsună la poartă. Ne grăbim a ieși din grădină și vedem în mijlocul străzii pe un nenorocit evreu, lungit la pământ și măsurat de-a lungul spinării cu patru nevre de bou. Sărmanul! Uitase de a trece prin bizunia zarafului, până a nu se ar[...]n ochii pașei!... Pașa râdea... și sorbea cafea!</p>
                  <p>Ne depărtăm în grabă de acest spectacol înfiorător... pentru ca să dăm peste altul și mai crunt! În vecinătatea Kasbei este un loc sterp unde se opresc caravanele ce vin de la Fez, plin de gunoiuri, de stârvuri și de câini. Atmosfera e împuțită de miasme fetide și conține germenii tuturor boalelor ciumașe... Având a trece pe laturea acelei piețe, pentru ca să mergem în partea nordică a orașului, zărim în mijlocul ei patru pari nalți, purtând fiecare în vârful lui câte un cap de om. O potaie de câini sta împrejurul parilor și privea cu poftă la acele capete sângeroase; unii urlau, alții săreau pe pari și alții lingeau nisipul în care erau înfipți!</p>
                  <p>O rece înfiorare se strecura prin sânul nostru la această grețoasă priveliște... Fugim îngroziți departe de acest loc blestemat și aflăm de la don Pedro că descăpățânații au fost niște hoți vajnici din munții Uadras. Ei uciseseră, cu 15 zile mai înainte, pe doi neguțitori portughezi, care călătoreau fără a fi întovărășiți de soldați. Cine știe dacă cei trei arabi care ne-au întâmpinat la izvorul Cămilelor nu făceau parte din banda hoților prinși și executați?</p>
                  <p>În urma acestor impresii, Angel și eu ne simțim dezgustați de Tetuan, sătui de Africa și decidem a ne întoarce în Europa cât mai curând; însă aflăm de la ciceronul nostru că de-abia peste 12 zile are să treacă un vapor pe lângă țărmul unde ne găsim. Angel, furios de a fi obligat a prelungi atât de mult șederea lui între arabi și evrei, întreabă pe don Pedro dacă nu este de vândut vreo barcă, fiind decis a trece canalul Gibraltarului chiar și într-o pirogă de sălbatici. Propunere extravagantă, la care înțeleptul portughez răspunde că este o felucă a unui amic al lui, căpitanul Andrea Spadacelli, care o să plece a treia zi către țărmurile Spaniei și ne îndeamnă a ne înțelege cu dânsul. Acceptăm! Și după ce înserează, ne ducem prin străzile întunecoase ale ghettoului la locuința căpitanului.</p>
                  <p>Locuința lui e într-o hrubă subterană, care seamănă cu un gârlici de pivniță părăsită!</p>
                  <p>Împrejurul unei mese încărcate cu pahare ciocârtite și cu butelci deșarte, la lumina unei lămpi care răspândește mai mult fum decât raze și în umezeala puturoasă a acelei bolți, cinci oameni stau pe scaune desperecheate... zic oameni, pentru ca să nu zic bandiți.</p>
                  <p>Unul e spaniol, unul din insulele Baleare, unul maltez, unul de la Zanta, și căpitanul genovez; însă toți au întipărită pe fețele lor acea expresie de vântură-lume, de spânzurați scăpați din ștreang, care sunt veșnic în luptă cu legile omenirii; ei formează un grup pitoresc și de multă originalitate pentru un pictor; însă pentru noi, care nu știm a desena măcar un simplu nas, fără a-i da forma unei cazmale, ei apar în ochii noștri ca niște bolnavi ce pătimesc de nostalgia crimei.</p>
                  <p>Căpitanul Spadacelli, a cărui figură ascuțită seamănă cu o bardă, intră la învoială cu noi și ne închiriază feluca, deși a mai închiriat-o cu o zi mai înainte unei familii de evrei. Apoi ne cere arvună, promițându-ne că va pleca negreșit a treia zi, pe orice timp, fie marea liniștită sau furtunoasă. Deci mulțumiți de această tocmeală, ne grăbim a părăsi bârlogul căpitanului și ne întoarcem la locantă.</p>
                  <p>Grațioasa Clara ne aștepta în galerie. O rugăm să ne mai cânte ce-a ști, pentru ca să împrăștie cu glasul ei impresiile triste ce am cules în vizitarea orașului, și ea, scoțând acorduri sonore din ghiumbrea, cântă următoarele poezii arabe:</p>
                  <p>HAAB ENNȚA</p>
                  <p>AMORUL UNEI FEMEI</p>
                  <p>Haab ennța mtel el Gamra</p>
                  <p>Amorul femeii e ca luna,</p>
                  <p>Tobah'a ibât șâghi.</p>
                  <p>Cine-o urmărește adoarme ostenit.</p>
                  <p>La ghers fihî tamra</p>
                  <p>E un copăcel care nu produce curmale;</p>
                  <p>La aďn tidjri suaghi.</p>
                  <p>E un izvor care nu formează pârâu.</p>
                  <p>Djrâli bahal dhib aâmra</p>
                  <p>S-a întâmplat cu mine ca șacalului de Amra,</p>
                  <p>Atșan lu met baghi!</p>
                  <p>Însetat și mort de sete!</p>
                  <p>EL HABB</p>
                  <p>AMORUL</p>
                  <p>El Habb la uaș bes sif,</p>
                  <p>Amorul nu se câștigă prin sabie,</p>
                  <p>La uași bel ghanzeria.</p>
                  <p>Nu se câștigă prin viclenie.</p>
                  <p>Khiar el habb idji îl el kif</p>
                  <p>Cel mai bun amor vine din capriciu.</p>
                  <p>Letnin îl ferd nia.</p>
                  <p>Amândoi au aceeași soartă!</p>
                  <p>CÂNTEC</p>
                  <p>Compus de o tânără fată din neamul Metelilor, al cărei iubit fusese ucis într-o razzie.</p>
                  <p>Ia khil selem baș rahukhtuli ?</p>
                  <p>O! cavaleri ce reveniți teferi !</p>
                  <p>Cum îmi reveniți?</p>
                  <p>Bâma udju tghiblu, Gululi?</p>
                  <p>Cu ce obraz vă prezentați mie ?</p>
                  <p>Răspundeți.</p>
                  <p>Fikumș' men'hô Nîui?</p>
                  <p>Este vreunul printre voi care să</p>
                  <p>voiască a mă răzbuna?</p>
                  <p>Fikumș' men'hô ierkeb eddernaui ?</p>
                  <p>Este vreunul printre voi care să</p>
                  <p>știe a pune piciorul în scară?</p>
                  <p>Fikums' men'hô sedr'hô îl rețas ilauri</p>
                  <p>Este vreunul printre voi al cărui</p>
                  <p>piept să respingă gloanțele?</p>
                  <p>Seddekt îlih habbi u uțuli ?</p>
                  <p>Aceluia voi prodiga amorul și</p>
                  <p>sărutările mele.</p>
                  <p>8 octombrie. — Zi de odihnă, consacrată corespondenței. Angel scrie următoarea circulară în mai multe exemplare, destinate amicilor lui din Englitera:</p>
                  <p>„Poimâine plec din Tetuan. Un căpitan de felucă, anume Spadacelli, fost pirat de meserie, s-a tocmit cu mine ca să mă ducă la Gibraltar. Dacă, din întâmplare, el m-ar ucide, sau dacă mă voi îneca în canalul ce desparte Europa de Africa, cred că ai da o probă de mare istețime de spirit neașteptându-mă în zadar...</p>
                  <p>Amicul tău SHERRY ANGEL”</p>
                  <p>— Cărui curier ai de gând să încredințezi aceste circulare? îl întreb... căci serviciul poștal nu este încă organizat în imperiul Marocului.</p>
                  <p>— Am de gând să le țin în portofoliu până la Gibraltar!... îmi răspunde amicul meu cu sânge rece.</p>
                  <p>— Minunată idee! Răspunsul tău naiv îmi aduce aminte de un răvaș trimis de la Moldova în Franța, cu adresa: Fiului meu iubit... la Paris!... Peste o lună se prezintă un tânăr la biroul poștei și zice împiegatului francez: Domnule, nu cumva a venit o scrisoare de la tatăl meu? — Cum nu!? răspunse împiegatul râzând: Numai părintele unui fiu ca d-ta a putut fi în stare să-ti scrie sub o asemenea adresă. Iată răvașul!</p>
                  <p>Angel râde cu hohot, după obiceiul lui, încât sperie copiii lui Nahon, apoi replică:</p>
                  <p>— Altă naivitate!... În anul 1846 plecasem din Englitera, fără a spune părinților mei în care parte a lumii voiam să călătoresc.</p>
                  <p>Având un mare interes de a sta două luni de zile în Veneția și a face ca să mi se piardă urma, vorbisem cu fratele meu, ce se afla în Paris, să vestească amicilor noștri că eu aș fi dus în Egipt; iar în privința corespondenței, ne pusesem la cale împreună ca să-i trimit lui scrisorile mele cu data din Alexandria sau din Cairo.</p>
                  <p>Fratele meu avea a le expedia apoi la Londra părintelui meu, ca scrisori aduse de un călător sosit din Egipt... Astfel s-a și urmat; însă închipuiește-ți mirarea mea primind deodată chiar în Veneția răspunsurile tatălui meu!... Ele începeau așa: Am citit cu bucurie răvașele tale din Cairo, scrise în Veneția etc.</p>
                  <p>Un amic al său mă întâlnise într-o zi pe Rialto și îl înștiințase de prezența mea incognito în Veneția!</p>
                  <p>— Altă istorie! adaug eu; însă aceasta are ceva miraculos, în care hazardul joacă un rol extraordinar!... La anul 1838 un amic al meu, venit de curând la Paris ca să-și facă studiile, îmi zice într-o dimineață de toamnă:</p>
                  <p>— Plec mâine la America.</p>
                  <p>Eu, crezând că glumește, îi răspund: călătorie bună!</p>
                  <p>— Să-mi scrii, adaugă el.</p>
                  <p>— Bucuros, dar cum și unde?</p>
                  <p>— Prin poștă și în America... adio!</p>
                  <p>Și în adevăr el plecă a doua zi... Trei luni în urmă, făcând cunoștință cu un căpitan de corabie, dnul Langlois, care avea a se duce la Filadelfia, îl întrebai dacă voiește a se însărcina cu un răvaș. Căpitanul primi și, râzând, b[...]n buzunar scrisoarea mea adresată: Domnului Eugenie Alk... În America!</p>
                  <p>După un an, găsindu-mă la Iași, văd pe amicul meu dând busta în camera mea. El îmi sare în brațe, strigând: „Am primit-o!”</p>
                  <p>— Ce ai primit?</p>
                  <p>— Scrisoarea ta... Iat-o!</p>
                  <p>Iau răvașul și constat c[...]ntocmai acel încredințat căpitanului Langlois. Mirarea mea nu se poate exprima.</p>
                  <p>— Dar cum s-a întâmplat de ți-a căzut la mână această scrisoare fără adresă, în fundul lumii?</p>
                  <p>— Iată cum! răspunde Alk... așezându-se pe canapea: După multe alergări prin Statele Unite, ajunsesem la Filadelfia și în timp de șase săptămâni mă duceam în toate zilele la poștă ca să caut scrisori, deși nu așteptam nimic; c[...]n străinătate dorul de a primi vești de acasă devine o monomanie. În toate zilele mă întâlneam dinaintea biroului cu un necunoscut care, ca și mine, căuta în zădar răvașe din Europa. Decepția noastră comună fu un motiv natural de a face cunoștință împreună și de a ne plânge de neglijența amicilor noștri.</p>
                  <p>— De unde aștepți d-ta scrisori?... mă întreabă într-o zi acest străin, ieșind cu mine de la poștă.</p>
                  <p>— De la Moldova, îi răspund.</p>
                  <p>— Cum? replică el, oprindu-se în loc. Ești român?</p>
                  <p>— Dar, domnule.</p>
                  <p>— Nu cumva te numești Eugenie Alk...?</p>
                  <p>— Tocmai.</p>
                  <p>— Iată dar o scrisoare pentru d-ta! Și zicând aceste cuvinte, dnul Langlois scoate din portofoliu și-mi dă răvașul tău... Era să cad în mijlocul străzii amețit, ca de dambla!...</p>
                  <p>Angel, nevrând să rămâie în urmă de mine cu anecdotele extraordinare, îmi nareaz[...]ntâmplare foarte bizară a unui curier trimis din Englitera în India. Eu cerc a-l întrece prin un roman închipuit, el își frământă mintea ca să iscodească o minciună gogonată, și astfel o ducem, atât în cameră, cât și pe stradă, într-un șir neîntrerupt de povești.</p>
                  <p>Spre seară don Pedro y Guypuscoa vine de ne propune ca să asistăm la un bal de nuntă evreiască. Ne pogorâm și vedem strada plină de lume. O mulțime de evrei, bărbați, femei și copii, cu lumânări aprinse în mână, trec în procesie, precedați de o orchestră; dar ce orchestră!... o vioară, două tobe mici în formă de căușe, acoperite cu piele de măgar, și mai multe dairele vopsite în verde.</p>
                  <p>Muzicanții produc o cacofonie sălbatică, evreii cântă un soi de psalmodie trăgănată, copiii sar țipând sau se dau de-a roata, și vreo trei femei, înarmate cu badanale, merg de văruiesc pragurile tuturor caselor din stradă, precum și pereții casei unde s-a făcut nunta cu o zi mai înainte. În fine toți intră și se ticsesc într-o cameră, și balul începe:</p>
                  <p>Din grupul nevestelor se detașează pe rând câte una, vine în mijlocul spectatorilor și, întorcându-se în loc, se rățoiește, se șoldește, își frânge șalele, ridică brațele în sus și dă ochii peste cap; pe urmă se retrage obosită, lăsând rândul alteia, care o imitează cu aceeași lipsă de grație.</p>
                  <p>Iar în vreme ce dănțuitoarele se zbuciumă astfel, invitații se apropie de ele, se fac a aduna bani în perii lor și aruncă câte o monedă de aramă într-un talger. Ni se spune că această colectă e destinată muzicanților și așa trebuie să fie; căci harhalaia lor cacofonică crește treptat In proporție cu colecta. După danț se aduce o masa cu tablale pline de nuci uscate, de turte azămii și de dulcețuri de harbuz. Toți gustă din ele și beau câte un păhăruț de rachiu în fericirea și plodirea tinerilor căsătoriți. [...]</p>
                  <p>Nemaiavând a petrece decât o noapte în Tetuan, Angel se pune a studia arii arabe și a le executa pe cornet; iar eu mă ocup de coordonarea unui mic vocabular romano-marocan. Acest rod științific al voiajului meu pe țărmurile septentrionale din Africa îl dedic compatrioților mei, având deplina convingere că ei nu-și vor bate capul cu dânsul.</p>
                  <p>Însă unele cuvinte din el, le supun spiritului investigator, critic și analitic al sapienților filologi, etimologiști și lingvistici, care negreșit se vor servi de ele, pentru ca să probeze că arabii marocani se trag din strămoșii noștri romani, de exemplu:</p>
                  <p>Lella, sinonim de lelea română, precum Nena-Saďb din India a fost Nenea Saďb.</p>
                  <p>Ard, pământ, așa numit pentru că arde focul vulcanic în sânul lui.</p>
                  <p>Phar, marea. — Ce este oceanul decât un vas imens, un pahar plin de saramură?</p>
                  <p>Ras, capul. — Arabii își rad capul; ergo: fiecare poartă pe umeri un cap-ras.</p>
                  <p>Fum, gura. — Arabii fumează necontenit, gura lor e numai fum.</p>
                  <p>Nif, nas. — Cuvânt de origine latină, din care francezii au format verbul renifler, adică a trage pe nas.</p>
                  <p>Enuar, floare. — Sub clima Africii plantele înfloresc în luna enuar, ienuar, ianuar. Numele florii caracterizează timpul înfloririi.</p>
                  <p>Lira, flaut. — Cuvânt latinisim!</p>
                  <p>Ihâd; jidov. — adică e hâd, urâcios etc.</p>
                  <p>M'buz, sărutat. — Lipire de buze, îmbuzare... Arabii sărută mult mai etimologic decât noi românii etc., etc.</p>
                  <p>9 octombrie. — Pe la 10 ore, don Pedro ne aduce doi cai frumoși, care umplu cartierul de nechezuri și de tropote de copite pe pavea... Ne luăm adio de la familia lui Salomon Nahon și lăsăm pe gentila Clara fericită de completarea zestrei sale. Angel scrie numele noastre pe albumul locantei și adaugă un distih în versuri englezești, pe care eu le traduc alăture în limba română:</p>
                  <p>Am văzut în Tetuan</p>
                  <p>Un hagiu despot, țigan,</p>
                  <p>Patru capete tăiate</p>
                  <p>Și gârbace pentru spate!...</p>
                  <p>Deci în grabă, fug de el,</p>
                  <p>Subsemnatul, eu, Angel!</p>
                  <p>Ieșind din oraș, apucăm pe un șes nisipos, mărginit în stânga de colnice acoperite cu livezi și cu tufe de cactuși colosali, iar în dreapta, apărat de munții Beni-hasan, munți de formă bizară și înveliți cu păduri. În fața noastră sticlește la soare marea albastră și lină, ca un lac de smarald lichid. Ea ne atrage cu farmecul ei misterios... O fugă de cal, și iată-ne la vamă, adică la o hardughie ruinată și înghesuită de cai, de măgari [...] și de alte multe lighioi.</p>
                  <p>Această companie puțin sociabilă ne obligă a căuta un refugiu sub un copac, pe malul unui râu ce curge aproape, râul Uad Marțin, ca să așteptăm barca ce ne va duce la feluca lui Spadacelli.</p>
                  <p>Dincolo de apă stau culcate pe genunchi vro zece cămile, rumegând în liniște; mai departe, trec în zbor un cârd de păsări de mare, ce se întorc de la pescuit și se duc să se odihnească în cuiburile lor. Un vultur colosal se rotește deasupra noastră, la o înălțime unde apare de-abia cât un porumbel. Peștii se alungă pe sub mal și prin mișcările lor ne fac a uita că așteptăm de mai multe ore.</p>
                  <p>În fine, barca sosește, ne suim în ea și, aruncând o ultimă privire asupra panoramei de primprejurul nostru, observând că de aici orașul Tetuan are aspectul unui șioi de ziduri albe, ce s-ar pogorî între două dealuri, începem a luneca pe nesimțite în cursul apei.</p>
                  <p>Râul Uad-Marțin ne duce lin până la vărsătura lui în mare, și marea ne primește cu blândețe.</p>
                  <p>Un orizont larg și limpede se deschide în calea noastră; pare că răsuflăm mai ușor, cu cât ne depărtăm de țărmurile barbare ale Africii... Zece lovituri bune de vâsle și abordăm feluca, adică o mică corăbioară ce nu are decât un catarg. Iată-ne acum pe pod, în prezența căpitanului Spadacelli și a tovarășilor lui, care ne primesc fără nici o demonstrare de mulțumire, dar ce ne surprinde mult este că regăsim acolo pe evreul cel cu muc de curcan pe nas și pe juna evreică frumoasă, care făcuseră voiajul cu noi de la Tarifa până la Tanger. Ei se cununaseră la Tetuan și se duceau acum să se așeze la Algesiras, în față cu Gibraltarul. Feluca era închiriată de dânșii, prin urmaj, înghesuită de boccelele lor cu zestre, mărfuri și obiecte de menaj, până și cuști pline de găini.</p>
                  <p>Angel se bucură mult reîntâlnind pe grațioasa Rahila și devine pe loc cavalerul ei servant. El îi promite să o scoată înot până la marginea Spaniei, dacă ar face naufragiu feluca lui Spadacelli; însă adaugă că pe bărbatul ei l-ar lăsa bucuros în seama peștilor amatori de carne cușer. Rahila se roșește puțin, dar în fine râde și pare că nu descuviințează simțirea egoistă a lui Angel. Cât pentru jupânul Manas, gelozia lui de însurățel e înădușită prin grija ce-l domină în privirea boccelelor.</p>
                  <p>Pe la asfințitul soarelui feluca întinde două pânze triunghiulare, ca o pasăre care-și deschide aripile și se îndreaptă de-a lungul malurilor spre Capul Negru. Vântul suflă destul de tare și-i dă o mișcare destul de rapidă. Ea trece alăture cu un fort vechi, rotund, și se apropie de Insula Porumbilor. Mii de hulubi și-au ales domiciliul pe această stâncă îngustă și nelocuită, însă ades vizitată de ofițerii garnizoanei din Gibraltar, care iubesc vânatul... În față cu Capul Negru, vântul cade, iar feluca se leagănă molatic între fosforescența mării și fosforescența stelelor. Luna răsare pe creștetul munților Africii, întocmai ca un monolit înfocat și azvârlit în văzduh de un vulcan. Noaptea e lină, caldă, poetică și îndemnătoare de visuri plăcute. Toți pasagerii stau pe pod, unii fumând, alții cântând încet, alții șoptind, fiecare alegându-și tovarășul sau tovarășii săi: căpitanul Spadacelli cu oamenii lui lângă cârmă, Angel cu Rahila în capătul felucii, iar jupânul Manas cu boccelele lui aproape de catarg. Din timp în timp țipete de păsări legănate pe valuri surprind auzul și deșteaptă cotcodăcitul găinilor din cuști.</p>
                  <p>Din distanță în distanță, pe maluri, clipește câte-o lumină misterioasă. Una din ele arată stânca de care s-a zdrobit o corabie franceză în săptămâna trecută; iar celelalte sunt focuri împrejurul cărora se ațin la pândă arabi care trăiesc din prada vaselor naufragiate.</p>
                  <p>Dincolo de Capul Negru vântul se stârnește din nou, însă astă dată cu furie; răcoarea nopții devine pătrunzătoare, luna se ascunde după un nour lung, marea se încrețește și feluca saltă ca o strecheată, luând direcția spre orașul Ceuta, ce apare ca o fantasmă prin întuneric. Pasagerii se ghemuiesc de-a lungul podului, Spadacelli și marinarii lui aleargă, răcnesc, se înjură în toate dialectele neolatine, sub pretext de a schimba poziția pânzelor, găinile țipă, ca și când le-ar fi apucat istericale, iar jupânul Manas se vaietă de stomac, fără a se preocupa de soarta Rahilei... și a lui Angel. Amândoi au dispărut!... Unde?... Căzut-au în mare?...</p>
                  <p>Eu mă pogor sub pod și mă întind pe o pătură de bob uscat, care, urmând plecările felucii, curge ca o apă și se grămădește când pe-o lature, când pe cealaltă a corăbioarei, strămutând cu ele teancurile de mărfuri ale jupânului Manas. La lumina unei mici lămpi mă afund în visuri, reamintind diversele incidente ale primblării mele pe litoralul Marocului, apoi gândirea mea zboară la Moldova, în mijlocul persoanelor legate de mine cu tainicele lanțuri ale iubirii.</p>
                  <p>Legănarea felucii mă aduce pe nesimțite într-o somnolență ușoară, prin care aud două glasuri șoptind în taină. Unul zicea:</p>
                  <p>— Cum gândești, Antonio?... Manas e bogat?</p>
                  <p>— Foarte bogat, răspundea celălalt, toată marfa din felucă e a lui.</p>
                  <p>— Știi una, Antonio?</p>
                  <p>— Dacă l-am arunca în mare pe jidan, cu tot neamul lui, marfa ar rămânea a noastră,</p>
                  <p>— M-am gândit și eu la asta, însă...</p>
                  <p>— Ce însă?...</p>
                  <p>— Englezii cei doi ne stinghiresc.</p>
                  <p>(N.B. Acei englezi erau Angel și eu.)</p>
                  <p>— Corpo di Bacho!... De n-ar fi ei în felucă, bună treabă am face și nimeni n-ar ști nimică.</p>
                  <p>— Sangue de la Madona!... Din cauza lor pierdem o comoară întreagă!</p>
                  <p>Această conversație mă deșteaptă, însă un simțământ de curiozitate mă face a simula că dorm. Privind printre gene, văd pe doi dintre tovarășii lui Spadacelli ghemuiți între boccele. Ei se încearcă a le deschide, pentru ca să fure obiecte din ele; dar neizbutind și temându-se de a fi surprinși, se apucă de o altă operație. Luând fire de bob uscat, le tăciunează la focul lămpii, și cu acești cărbuni zugrăvesc tot soiul de cruci pe învelitorile teancurilor; apoi, săvârșind această lucrare artistică, ei se duc pe pod, râzând și zicând: să vezi mâine dimineață ce strâmbături are să facă Manas, când și-a vedea averea creștinată!</p>
                  <p>Gluma acestor doi asasini mă trezește și-mi alungă somnul.</p>
                  <p>Ies pe pod și zăresc în stânga un deal nalt cu orașul Ceuta în poale.</p>
                  <p>E miezul nopții! orașul doarme, pasagerii dorm, găinile dorm, chiar jupânul Manas stă lungit lângă cușcă și horăiește amețit de boala mării, însă Angel și cu Rahila nu apar nicăieri. Negreșit și ei dorm acum în fundul mării.</p>
                  <p>De-aici feluca, zgâlțâită ca de friguri, cârnește în dreapta, având a traversa canalul de Gibraltar și a se feri de numeroasele corăbii ce trec din Mediterană în ocean și viceversa. Pericolul e mare, neîncetat, căci la tot momentul suntem amenințați de a vedea un vapor sau o corabie cu trei catarge trecând peste noi și trimițându-ne în lumea stacoșilor!... Dar, în fine, geniul protector care ne-a scăpat din mâna arabilor ne scapă și de această rușine.</p>
                  <p>Peste câteva ore de o navigație grea și tulburată, răsare în ochii noștri stânca măreață a Gibraltarului, cu farul ei aprins în frunte.</p>
                  <p>Ne mai luptăm câtva timp cu valurile și cu vântul ce ne împotrivesc, și odată cu faptul zilei intrăm în port... Hosanna! iată-ne iar în Europa civilizată!</p>
                  <p>Feluca lasa ancora în mijlocul unei flote întregi de vase de război și de negoț; toți pasagerii se trezesc în mulțumire; însuși Angel mi se arată, ieșind de nu știu unde... însăși drăgălașa Rahila apare trandafirie ca raza dimineții...</p>
                  <p>Iar cât pentru jupânul Manas, în vreme ce amicul meu și eu debarcăm din felucă, îl auzim scoțând țipete de curcan șuierat la vederea crucilor zugrăvite pe marfa lui! Decât semnul crucii, el ar fi preferat mai bine coarnele dracului!</p>
                  <p>Post-scriptum. — După voiajul nostru în imperiul Marocului și după vizitarea stâncii Gibraltarului, unde în loc de vegetație cresc tunuri, 800 de tunuri, ne decidem a intra în Spania. Luând dar adio de la amicii noștri din garnizoana Gibraltarului, bravii ofițeri Ingham, Hancooke și Derey, cu care am făcut minunate primblări</p>
                  <p>Ia Algesiras și la San-Rocco, două orașe mici spaniole din vecinătate, ne îmbarcăm pentru Cadix pe vaporul francez „Pericles”.</p>
                  <p>Iată itinerarul acestei noi și mult interesante călătorii:</p>
                  <p>De la Cadix la Seviglia, pe râul Guadalquivir.</p>
                  <p>De la Seviglia la Cordova, în diligență înhămată cu 12 catâri.</p>
                  <p>De la Cordova la Baylen și Grenada.</p>
                  <p>De la Grenada la Jaen, Val-de-Penas, Aranjuez, Madrid.</p>
                  <p>De la Madrid în Franța, prin Biscaia.</p>
                  <p>Însă acest voiaj îl voi descrie pentru petrecerea amicilor mei, când a binevoi condeiul să mai alerge pe hârtie, cum am alergat eu vesel și bine dispus în patria lui Cid-Campeador și a lui Don Quichotte.</p>
                  <p>Salt ↑ Ciocârliile sunt atrase de tot ce lucește, și astfel devin jertfa vânătorului care întrebuințează oglinzi pentru a le atrage din aer, unde ele se-nalță ciripind [V. A.].</p>
                  <p>Salt ↑ Dumnezeu este mare și Mohamed e profetul său [V. A.].</p>
                  <p>Salt ↑ „Uelli ierkeb aâber rbâa u djikka / U khales dinho Rbil maitekka”... etc., etc., etc. '[V. A.]'.</p>
                  <p>Salt ↑ Ceuta — oraș de pe coasta septentrională a Africii, în față cu Gibraltarul; el aparține Spaniei și are fortificări solide; 200 locuitori; loc de exil și de închisoare pentru criminali. Alături cu orașul se ridică un munte numit în vechime Abyla, care cu muntele Calpe din Spania formau Coloanele lui Ercul [V. A.].</p>
               </div>
            </div>
         </div>
         <div type="div1" rend="P21">
            <head>Proze &amp; articole</head>
            <div type="div2" rend="P22">
               <head>Satire și alte poetice compuneri de prințul Antioh Cantemir</head>
               <p>În sfârșit, iată o carte bine alcătuită, bine tradusă și bine tipărită! o carte ce mulțumește mintea prin tablourile satirice și prin duhul filozofic care cuprinde; o carte ce încântă auzul prin armonia versurilor și prin bogăția stilului adevărat românesc; o carte ce desfătează vederea prin frumusețea formatului și a tiparului: <hi rend="italic">Satirele prințutui Antioh Cantemir</hi>, traduse din rusește de d.d. A. Donici și C. Negruzzi și ieșite de curând la lumină la Cantora Foaiei sătești.</p>
               <p>Acele <hi rend="italic">Satire</hi> care au făcut atât vuiet în Rusia cu un veac mai înainte și care au fost atât de mult prețuite și sprijinite de însăși împărăteasa Elisaveta Petrovna, căreia au fost dedicate; acele <hi rend="italic">Satire</hi> care zugrăvesc atât de viu și lovesc atât de aspru relele năravuri...<note xml:id="ftn48" place="foot" n="48">Punctele de suspensie din articol marchează pasajele cenzurate în Propășirea.</note>, acele Satire care au dobândit autorului cinstitorul nume de Boileau al Nordului, trebuie să fie primite cu atât mai mare entuziasm din partea românilor, că prințul Antioh Cantemir a fost însuși român și cu atâta mai mare recunoștință că pare să fi fost scrise pentru veacul nostru și pentru noi!</p>
               <p>Noi am tipărit în no. 4 al <hi rend="italic">Foaiei</hi> noastre una din acele <hi rend="italic">Satire</hi> frumoase, ca exemplu și ca dovadă de geniul autorului și de vrednica de laudă nimerire a traducătorilor, dar și cu prilejul acestei critici găsim o mare plăcere a supune cititorilor câteva pasajuri din ele.</p>
               <p>În <hi rend="italic">Satira I</hi>, precum am văzut, Cantemir defaimă ignoranța clerului;</p>
               <lg>
                  <l>. . . . . . . . . . . . . . . . . . . . . . . . . . . . . .</l>
                  <l>. . . . . . . . . . . . . . . . . . . . . . . . . . . . . . . . . . .</l>
               </lg>
               <p>În <hi rend="italic">Sat. II</hi> arată pre boierul ce se fălește cu slava strămoșească, ca cioara cu penele străine, și care pretinde necontenit ranguri, slujbe și chiverniseli</p>
               <p rend="center">. . . . . . . . . . . . . . . . . . . . . . . . . . . . . . </p>
               <p>Cantemir, cu toate că însuși era prinț și fecior de domn, disprețuia pre acei nobili îngâmfați</p>
               <lg>
                  <l>. . . . . . . . . . . . . . . . . . . . . . . . . . . . . . . . . . .</l>
                  <l>. . . . . . . . . . . . . . . . . . . . . . . . . . . . . . . . . . .</l>
               </lg>
               <p rend="justify">el înțelegea noblețea așa precum trebuie să fie, o „răsplată a meritelor și a vredniciilor personale“, iar nu un drit sec, moștenit de la părinți.</p>
               <p>Dar să-l ascultăm mai bine pe dânsul vorbind prin organul lui Filaret.</p>
               <p>„<hi rend="bold">EUGENIE</hi>
               </p>
               <lg>
                  <l>Dar simt câtă rușine, cât de cumplit afront</l>
                  <l>E pentru noi, boierii, când văd un prost țăran</l>
                  <l>Ce poartă semnul muncii pe mâinile-i asprite... ș.c.l.</l>
                  <l>. . . . . . . . . . . . . . . . . . . . . . . . . . .</l>
                  <l>Cum au ajuns să fie în cele mai mari trepte,</l>
                  <l>Iar vechea mea noblețe tânjește amărâtă!</l>
                  <l>Din vremea Olgăi încă avem strămoși magnați;</l>
                  <l>De-atunce, până astăzi ei fură tot în slujbe...</l>
                  <l>. . . . . . . . . . . . . . . . . . . . . . . . . . .</l>
                  <l>Vezi diplomele mele, hrisoave, spițe lungi;</l>
                  <l>Mai jos decât namesnic nici un străbun nu am... ș.c.l.</l>
               </lg>
               <p rend="justify">FILARET</p>
               <lg>
                  <l>Spune-mi, lăsându-ți lenea, povara de oștean</l>
                  <l>Purtat-ai vreodată? Gonit-ai pre vrăjmași?</l>
                  <l>Asigurat-ai țara lățind a ei putere?</l>
                  <l>La masa judecății uitat-ai părtinirea?</l>
                  <l>Norodul ușurat-ai de dări, de asupriri?</l>
                  <l>Sporit-ai cu-al tău merit al statului venit?</l>
                  <l>Cu pilda ta-ndemnat-ai pre oameni la virtute,</l>
                  <l>Stârpind prin sfaturi bune năravurile rele?</l>
                  <l>Știi a-ți păstra curate și cugetul, și mâna?</l>
                  <l>Nu-ți sunt supărătoare a celor săraci lacrimi?</l>
                  <l>De ești drept, nezavistnic, îndurător și blând,</l>
                  <l>De crezi că e ca tine fieștecare om,</l>
                  <l>Atunci cu bună seamă poți zice că ești nobil,</l>
                  <l>Poți crede că cu Ector și cu Ahil ești rudă;</l>
                  <l>Cezar și Alexandru și toți bărbații mari</l>
                  <l>Că-ți sunt strămoși socoate-i de-ți plac și de-i voiești.</l>
                  <l>Dar nu te folosește de-ai fi chiar fiu de rigă</l>
                  <l>Când n-ai întru năravuri d-un câine osebire!“</l>
               </lg>
               <p rend="justify">Iată sentimente cu adevărat nobile; iată idei drepte și de care trebuie să se pătrundă tot acela ce vrea să fie cunoscut de nobil. Dea Domnul ca aceste maxime sfinte să se tipărească în mințile românilor și ca boierii noștri să le învețe copiilor lor, odată cu <hi rend="italic">Crezul</hi> și cu <hi rend="italic">Tatăl nostru</hi>. La sfârșitul acestei satire poetul face următoarea încheiere:</p>
               <lg>
                  <l>„Adam boieri pre lume nu a născut nici unul:</l>
                  <l>Doi fii avu, din care unul era păstor,</l>
                  <l>Iar altul în sudoare cu sapa se hrănea;</l>
                  <l>Și Noe, când potopul a înecat pământul,</l>
                  <l>Scăpă plugari ca dânsul ce-aveau năravuri bune;</l>
                  <l>Dintr-înșii toți ne tragem“ ș.c.l.</l>
               </lg>
               <p rend="justify">Voiți să vedeți pe ipocritul în toată fățărnicia lui, îl veți găsi în <hi rend="italic">Satira III</hi>. El</p>
               <lg>
                  <l>„Când intră într-o casă se-nchină până jos,</l>
                  <l>Pre toți îi salutează și-ntr-un ungher se pune,</l>
                  <l>Plecându-și în jos ochii, grăind din vârful limbii</l>
                  <l>Mătăniile trage, pășește-ncetinel... ș.c.l.</l>
               </lg>
               <lg>
                  <l>. . . . . . . . . . . . . . . . . . . . . . . . . . .</l>
               </lg>
               <lg>
                  <l>El carne nu ia-n gură la mesele străine.</l>
                  <l>Nici vin nu vrea să guste, dar nu e de mirat;</l>
                  <l>Un gras clapon acasă întreg îl ospătă,</l>
                  <l>Spălându-l cu-o butelcă de vin unguresc dulce.</l>
                  <l>Pre cei supuși la pofte trupești îi tânguiește,</l>
                  <l>Deși el pe sub gene cu ochi scânteietori</l>
                  <l>La sânul alb și gingaș se uită pe furiș;</l>
                  <l>Eu însă-mi spun păcatul, nu mi-aș lăsa nevasta</l>
                  <l>C-un cuvios ca dânsul să facă cunoștință.“</l>
               </lg>
               <p rend="justify">În această satiră găsim pre zgârcitul, care</p>
               <lg>
                  <l>„Când vinde, este ieftin numai la jurământ.“</l>
               </lg>
               <p rend="justify">Pre cheltuitorul desfrânat, care</p>
               <lg>
                  <l>„De-a purure plăcerii deschide drumuri nouă.“</l>
               </lg>
               <p rend="justify">Pre curiosul limbut, care din zori de zi</p>
               <lg>
                  <l>„... aleargă, urmărește,</l>
                  <l>Ascultă ce se face prin case și prin târg;</l>
               </lg>
               <lg>
                  <l>. . . . . . . . . . . . . . . . . . . . .</l>
               </lg>
               <lg>
                  <l>Apoi când novitale destule-a adunat,</l>
                  <l>Întocmai ca o bute umplută cu vin nou</l>
                  <l>Ce fierbe, sfârâiește și dând afară dopul</l>
                  <l>Spumosul vin cu vuiet pe vrană năbușește,</l>
                  <l>Asemene Meandru nu poate mistui</l>
                  <l>Nimic de câte știe.</l>
               </lg>
               <lg>
                  <l>. . . . . . . . . . . . . . . . . . . . . . .</l>
               </lg>
               <lg>
                  <l>Minciuna lui o crede adese însuși el</l>
                  <l>. . . . . . . . . . . . . . . .și crede-n gândul său</l>
                  <l>Că limbă n-ai în gură, ești totul o ureche.“</l>
                  <l>Pre lingușitorul înjosit, care</l>
                  <l>„Pân’ și ce pute zice că are miros bun.“</l>
               </lg>
               <p rend="justify">Și, în sfârșit, alte câteva portrete asupra cărora Cantemir a vărsat cu îmbelșugare colorul ridicolului.</p>
               <p>
                  <hi rend="italic">Satira IV</hi> e adresată către muza poetului și, cu toate că este o imitație despre Satira lui Boileau către muza sa, dar se deosebește ca și celelalte prin idei ghimpoase și prin versuri bine întocmite, ce cuprind totodată și îndreptarea autorului, și defăimarea năravurilor rele. Însă bucata prin care Cantemir s-a ridicat la cea mai naltă treaptă în arta satirei și prin care s-a încoronat de laurii lui Pers, Iuvenal, Orațiu și Boileau este<hi rend="italic">Satira V</hi>.</p>
               <p>E cu neputință a arăta năravurile în toată sluția lor și a descrie urmările beției cu culori mai vii și mai fioroase. Iată un tablou al norodului prost în vreme de sărbătoare:</p>
               <lg>
                  <l>„Unii amețiți numai se-mpiedecă-n picioare,</l>
                  <l>Mergând fără să știe în care parte-aleargă;</l>
                  <l>În danțuri desfrânate alți spulberă gunoi,</l>
                  <l>Pre trecători mânjindu-i, în glod se tăvălesc.</l>
                  <l>Uitând rușinea toată și buna-cuviință,</l>
                  <l>Se dezgolesc de haine și cu obrăznicie</l>
                  <l>Nu dau macar cinstire la sexul rușinos.</l>
                  <l>Ici unul plin de drojdii pășește șovăind,</l>
                  <l>Cu capul se izbește d-un zid ce-i stă-nainte:</l>
                  <l>De sânge umple locul și toți de dânsul râd.</l>
                  <l>Iar dincolo un sfadnic se-ncaieră la pumni</l>
                  <l>Cu cine se-ntâlnește; în luptă-și scuipă dinții</l>
                  <l>Cu vinul dimpreună, din gura-i puturoasă.</l>
                  <l>Cântările cu chiot, strigările cu zgomot,</l>
                  <l>Păn’ și pe-un surd îl face să-i țiuie urechea“ ș.c.l.</l>
               </lg>
               <p rend="justify">
                  <hi rend="italic">Satira VI</hi> zugrăvește defectele ambiției, necazurile și supărările la care ea este supusă și din împrotivă mulțumirea unei vieți liniștite și mărginite în gusturi simple</p>
               <lg>
                  <l>„Acela este numai ferice în viață,</l>
                  <l>Ce știe a petrece în liniște și pace,</l>
                  <l>Și cu puțin ce are se află mulțumit!“</l>
               </lg>
               <p rend="justify">
                  <hi rend="italic">Satira VII</hi> ne arată neîngrijirea părinților la educația copiilor și ideea ruginită a unor bătrâni ce nu nădăjduiesc nimic de la cei juni și îi disprețuiesc pentru că nu au bărbi albe.</p>
               <lg>
                  <l>„Când văd pe unul care ceaslovul nu mai lasă,</l>
                  <l>Biserica păzește, se-nchină, ține postul,</l>
                  <l>Nu doarme cu nevasta și duce lumânări,</l>
                  <l>Dar ia chiar și cămașa de pe un biet sărac,</l>
                  <l>De-i zic: „ascultă, frate, te rătăcești cu mintea,</l>
                  <l>Mergând pe astă cale în rai nu poți să intri;</l>
                  <l>Iar dacă ai dorință ca să te mântuiești,</l>
                  <l>Dă înapoi aceea ce ai luat nedrept“.</l>
                  <l>Atunce l-a mea râvnă el mânios răspunde:</l>
                  <l>„Nu-i treaba ta, băiete, să dai bătrâne sfaturi!“</l>
                  <l>Și bine zice omul; eu încă n-am ajuns</l>
                  <l>A iernii înturnare să văd de treizeci ori,</l>
                  <l>Și nici un păr din capu-mi nu și-a schimbat colorul;</l>
                  <l>Cum dar în așa vrâstă să-ndrept eu barbe albe</l>
                  <l>Și căzături cinstite ce poartă ochelari?</l>
                  <l>Aș răguși zadarnic vrând să le dovedesc</l>
                  <l>Că mintea-n om nu crește cu lunile și anii.</l>
               </lg>
               <lg>
                  <l>. . . . . . . . . . . . . . . . . . . . . . . .</l>
               </lg>
               <lg>
                  <l>Mulți nătângi în lume vor crede ne-ncetat,</l>
                  <l>Că un bătrân cu mintea întrece pe trei juni!“</l>
               </lg>
               <p rend="justify">Această satiră e plină de sfătuiri înțelepte pentru creșterea copiilor și de maxime filozofice pentru educația lor. În Satira VIII poetul își zugrăvește portretul său; el ne spune însuși câtă cumpănire pune în lucrarea versurilor sale.</p>
               <lg>
                  <l>„Ca nu defăimând aspru năravul acel rău,</l>
                  <l>Să dezvelesc că singur sunt rău și pătimaș.“</l>
               </lg>
               <p rend="justify">Satiristul se aseamănă însuși cu un chirurg când sloboade sânge unui bolnav. „Văzut-ați, zice el:</p>
               <lg>
                  <l>. . . . . . . . . . . . . . Cu ce luare-aminte</l>
                  <l>La mâna cea legată tot pipăie cercând</l>
                  <l>Să afle unde-i vina, apoi lovește-ncet.</l>
                  <l>Păzind cu scumpătate ca rana să nu fie</l>
                  <l>Mai mare decât trebuie. Această îngrijire</l>
                  <l>Și eu când scriu la versuri întocmai imitez:</l>
                  <l>Îmi pare că iau sânge la demoralizați.“</l>
               </lg>
               <p rend="justify">Aceste sunt satirele prințului Cantemir! Numărul lor e mic, dar cuprinsul și meritul lor e mare. Ele, afară de însușirile poetice de care sunt pline, au întreita calitate de a înfățișa portreturi vii, de a lovi în năravuri cu tot duhul cel mai iscusit al satirei și, în sfârșit, de a rosti maxime înțelepte după care să se poată îndrepta societatea.</p>
               <p>Celelalte poezii tipărite în acest volum sunt vreo câteva ode în lauda ziditorului, vreo două epistole către prieteni, și vreo câteva fabule și epigrame, toate compuse după regulile acestor deosebite soiuri de poezie și cuprinzând idei înalte, naive sau șăgalnice, fieștecare în felul său. Pre acestea domnii traducători le-au pus în versuri rimate, și isprava le-a fost asemene deplină.</p>
               <p>Volumul în întregime înformează o carte neprețuită și vrednică de a deștepta interesul românilor; ea este îmbogățită cu portretul prințului Cantemir, litografiat la Leipțig, și cu viața sa, pe care dl C. Negruzzi a scris-o cu condei iscusit. Acum ne rămâne a vorbi de traducție! Ea este foarte bine nimerită în toate privirile; stilul e limpede, bogat și înțeles; versurile sunt bine întocmite, armonioase și vădesc că au fost lucrate de doi poeți; cadența lor e pretutindene plăcută. Mulțumim deci domnilor traducători care au întreprins un lucru atât de greu și l-au desăvârșit atât de bine; dlor prin aceasta au dovedit că versurile albe sunt foarte plăcute la citire când sunt bine lucrate (acest soi de versificație a fost de neapărată trebuință la traducerea Satirelor, spre a nu se depărta de compunere), și că limba românească este o limbă bogată, sonoră și plină de frumuseți originale.</p>
               <p>Dnii A. Donici și C. Negruzzi, cunoscuți între români prin compuneri literare, au adăugat prin acest uvraj un nou stâlp literaturii românești; și aceasta le va fi recunoscătoare, atât pentru lucrul lor vrednic de laudă, cât și pentru scoaterea la lumină a unei scrieri minunate, alcătuită de un prinț mare și înțelept, ce face cinste neamului său.</p>
            </div>
            <div type="div2" rend="P22">
               <head>Melodiile românești</head>
               <p>Cu o nemărginită bucurie facem știut că o parte din cele mai duioase melodii ale poporului român au ieșit la lumină într-un Album foarte elegant, tipărit la Leopol și cuprinzând 48 de arii de tot soiul: doine, hore, cântece de lume, cântece hoțești etc.</p>
               <p>Unul din compatrioții noștri din Bucovina, un artist de frunte, elev ale vestitului pianist Chopin, dl Șarl Miculi, pe care societatea ambelor capitale, a Moldovei și a Valahiei, a avut plăcere de a-l asculta și a aplauda minunatul său talent, este alcătuitorul și totodată editorul acelui Album neprețuit. În voiajul ce a făcut, la 1850, în provinciile noastre, dl Șarl Miculi, deși deprins din copilărie cu armoniile europenești, totuși s-a simțit cuprins de un adevărat entuziasm la auzirea melodiilor poporale ale românilor și a și hotărât a le prescrie pentru ca să le scape de noianul uitării.</p>
               <p>Cu o răbdare și un tact de artist înamorat de frumusețile artei, el a ascultat pe cei mai vestiți lăutari din Iași și din București și a știut a deosebi ariile adevărat românești din mulțimea de arii străine ce au năvălit de vro câțiva ani la noi, trecând prin gurile și instrumentele țiganilor și ajungând la urechile noastre într-un hal de dihanie muzicală fără formă și fără nume.</p>
               <p>Mulțumită fie dar dlui Miculi din partea românilor pentru fapta sa patriotică și vrednică de toată lauda, căci, în mijlocul grozavelor nenorociri ce au căzut ca un potop negru asupra neamului românesc, acest neam a știut a feri de înecare toate odoarele naționalității sale, portul, limba, credințele, poezia, cântecele și numele său atât de falnic! Și oricare om îi vine într-ajutor, oricare îi întinde o mână frățească pentru ca să scoată în lumina soarelui acele neprețuite odoare face o faptă bună și nobilă, o faptă ce merită recunoștința patriei.</p>
               <p>Albumul dlui Miculi are îndoitul merit de a fi întocmit cu gust și știință, și mai cu seamă de a se ivi la vreme priincioasă. Astăzi, când Europa întreagă se ocupă de soarta Principatelor, când mai toate publicațiile periodice tipăresc articole interesante despre dânsele, când o mulțime de broșuri și volumuri scrise în toate limbile ies pe fiecare zi, tratând despre chestia Orientului și, prin urmare, despre viitorul României; astăzi, când țările noastre au deșteptat nu numai curiozitatea, dar chiar și simpatia lumii; când oamenii politici cercetează istoria tractatelor încheiate între Poarta Otomană și Principatele Dunării; când economiștii studiază izvoarele de avuție a pământului nostru; când pictorii ilustrează unele publicații cu o mulțime de desenuri ce înfățișează priveliștile cele mai pitorești ale câmpiilor, ale munților, ale orașelor și ale costumurilor românești; astăzi, zic, Albumul dlui Miculi e binevenit, căci aduce un contingent de mare preț la comoara cunoștințelor Europei în privirea naționalității noastre.</p>
               <p>Până acum am fost noi, românii, uitați și neștiuți de lume; dar de la 1848 am început a ieși din întunericul în care eram cufundaț i, și frații noștri de la Apus, și toate națiile civilizate au îndreptat privirile lor în partea Răsăritului, ca să vadă ce este acest neam românesc, rătăcit de două mii de ani pe marginea Europei !</p>
               <p>Revoluția din Valahia, mișcările din Moldova, ocupațiile armiilor rosienești au tras asupra acestor provincii luare-aminte a celor care nu vroiau să priceapă importanța acestor țări neînsemnate în cumpăna politicii; pe de altă parte, împrăștierea prin lume a exilaților de la 1848 a deprins urechile străinilor cu numele de român și, încet câte încet, ajutați prin scrierile autorilor ce se interesau de soarta noastră, precum și prin minunatele desenuri ale dlui Buke și alții, românii au izbutit a ieși puțin la iveală.</p>
               <p>Chestia Orientului de astăzi ne-a scos cu totul la lumină, și acum suntem un suget de studii interesante pentru Europa: istoria patriei noastre, obiceiurile poporului, poeziile sale, tot ce se atinge [de] naționalitatea românilor au deșteptat curiozitatea publică; suntem astăzi o nație nouă, descoperită de puțin timp, și avem tot prestigiul noutății; trebuie dar să ne arătăm europenilor cu ce avem mai frumos și mai vrednic de a-i interesa.</p>
               <p>În Franța, Germania și Anglia poeziile noastre poporale, traduse și tipărite, au produs o mare plăcere și au recomandat cât se poate de mult geniul poetic al românilor. Nu rămâne îndoială că melodiile noastre naționale vor dobândi locul ce merită în admirarea acelor ce prețuiesc frumusețea originală a melodiilor poporale și care știu a cunoaște sufletul unui neam în tainele acelor melodii.</p>
               <p>Nu-mi este iertat mie ca să hotărăsc despre meritul și armonia cântecelor românești, căci poate aș cădea în prepus de părtinire. Mărturisesc eu însumi că pentru mine unele din melodiile românești, unele doine, unele hore, unele cântece de lume cuprind o lume întreagă de armonie dulce și duioasă, care îmi pătrunde inima de lacrimi; las dar să se exprime asupra lor un om competent și nepărtinitor, un pianist de mare talent ce a petrecut câțiva ani printre noi, dl Hanri Erlich. lată ce zice acest artist în prefața colecției de arii românești ce a tipărit în Viena, la 1850: „Strigătul de naționalitate și de drepturi egale a aflat un răsunet puternic în poporul român care locuiește Valahia, Moldova, Basarabia, Bucovina, precum și cea mai mare parte din Transilvania și Banat și câteva comitaturi din Ungaria“.</p>
               <p>„Ocupând el singur un teritoriu [de] peste 5000 mile pătrate, poporul român prezentează un element național compact, tare și unit.</p>
               <p>Am trăit mai mult de trei ani printre acest popor. Am avut prilej a-i învăța limba, a-i cunoaște obiceiurile, năravurile și ariile naționale; și fiindcă pământenii m-au încredințat că am nimerit bine caracterurile acestor melodii atât de originale și atât de interesante, cred că îndeplinesc o datorie de recunoștință pentru primirea favorabilă de care totdeauna m-am bucurat lângă români, contribuind din partea mea prin publicarea acestei colecții care este o probă mai mult că naționalitatea acestui popor se pronunță curată și necontestabilă nu numai în limba și datinile sale, dar încă și în muzica sa, care se deosebește de oricare alta cunoscută până acum.</p>
               <p>Negreșit, aceste arii se vor părea foarte curioase la întâia vedere pentru melodia lor cu totul originală și câteodată sălbatică, pentru acompaniamentul lor, care uneori cuprinde acordurile cele mai capricioase, cele mai bizare, și alteori e cu totul simplu și chiar monoton.</p>
               <p>Și cu toate acestea nu ne sfiim de a spera că, cu cât își va da cineva osteneala de a le juca, cu atât va prețui expresia de melancolie, dulce, și dureroasă chiar, care se pronunță mai în toate ariile de cântec ale românilor. Sunt în muzica națională a acestui popor de acele pasaje misterioase care fac să se presimtă dorințe înfocate și ascunse în fundul inimii și care se manifestă prin plânset numai.</p>
               <p>De altă parte, ariile de dans răsună acea veselie nebunatică, zgomotoasă, la care nenorocitul se aruncă cu totul în aceste momente de plăcere.</p>
               <p>Instrumentele ce întrebuințează românii sunt: buciumul, fluierul păstorilor, cimpoiul și naiul. Sunt mulți țărani care mai joacă și din vioară, dar artiștii de acest instrument se află mai cu seamă printre țigani, care sunt adevărații muzici ai orașelor.</p>
               <p>Aceștia se slujesc și cu naiul, și cu cobza, un soi de mandolină cu coarde de metal, pe care le ating cu o pană. Capul trupei execută melodia pe vioară; naiul face să se audă mai tare, în sunete ascuțite, pasajele cele mai pătimașe; cobza ține loc de bază, și mai totdeauna e jucată de către cel mai în vârstă dintre artiștii țigani, care execută pe acest instrument acompaniamentele cele mai grele cu o îndemânare vrednică de mirat.</p>
               <p>Pe acești lăutari îi întâlnești în toate sărbătorile; ei poartă mai totdeauna haine orientale. Când cineva îi aude executând în chip serios și melancolic, care niciodată nu-i lasă, ariile naționale române într-o societate aleasă, adăugând muzicii instrumentelor lor un cântec plin de tristețe, și când vede cineva impresia ce produce asupra auzitorilor, atunci pricepe că, deși toți românii care au primit o educație cât de puțin îngrijită au luat manierele și năravurile societății moderne, cu toate acestea sentimentul național există în toată virtutea la dânșii și pătrunde lustrul modelor străine.</p>
               <p>Cât pentru caracterul și ritmul muzical al ariilor române, se cade să mărturisesc curat că este tot ce e mai greu de a deprinde și de a înțelege dacă cineva nu le-a auzit jucate în țară de către lăutarii indigeni. Mă voi încerca însă de a explica, pe cât se va putea, deosebitele genuri și nuanțele cele mai caracteristice ale muzicii naționale române.</p>
               <p>Ariile române se împart în doine sau balade, în cântece de lume sau romanțe, în cântece de joc sau hore și altele și în marșuri antice naționale.</p>
               <p>Baladele sunt arii vechi ale cărora cuvinte totdeauna amintesc vreun suvenir istoric sau vreun roman de amor. Țăranii de la munte, care sunt adevărații barzi români, cântă aceste balade cu un glas plângător foarte lin, cu un muvement de muzică cu totul neregulat, stăruind asupra notelor de cântec și iuțind pe cele de fantezie. Ei știu să dea acestor arii o expresie de întristare visătoare, de un efect extraordinar. Adeseori, când cineva umblă în munții țărilor române, aude de departe un fluier care fluieră cu dulceață un cântec de dor. Atunci se oprește fără voie ca dominat de un farmec necunoscut spre a asculta mai mult timp aceste suspine ale muntelui. Am întâlnit mulți călători străini în țările române care, nefiind deloc de școala romantică, mi-au mărturisit că aste cântece atât de simple și atât de expresive le-au făcut o impresie mai vie și mai adâncă decât toate gambadele muzicale ce se aud azi în sălile de concert și de teatru și care sunt primite cu aplauze frenetice.</p>
               <p>Cântecele de lume (romanțele) sunt melodii făcute pe poezii mai noi și au mai tot acel caracter ca al baladelor. Ele se deosebesc de balade în aceea că, jucate cu un muvement mai iute, ele slujesc asemene ca arii de joc. Cântecele de joc sunt melodii înadins pentru dans.</p>
               <p>Dansul cel mai obișnuit în orașe este hora. La țară se joacă hora, jocul de brâu, călușarii etc.</p>
               <p>Hora să joacă astfel: dansatorii, atât oameni, cât și femei, al căror număr nu este mărginit, se apucă de mână și formează un cerc unde fiecare poate intra și ieși după plac. Se joacă în rând, îndoind un picior, în vreme ce celălalt face un pas înainte sau îndărăt; totdeodată brațurile se clatină încet; dansatorii se apropie sau întind cercul tot cu acele mișcări, ceea ce dă horei un oarecare aer de indolență și de o lene care nu se întrerumpe decât de către vreun vesel dansator ce-și manifestă veselia bătând cu piciorul în pământ. Această legănare grațioasă se cuvine mai cu seamă de a se exprima în muzică; de aceea trebuie să se apese mai mult baterea dintâi a fiecărei măsuri, iar a doua foarte puțin.</p>
               <p>Cu cât mișcările horei sunt line, egale și liniștite, întru atât cele ale jocului de brâu sunt vioaie și zgomotoase: dansatorii se țin cu mâna stângă de încingătoare, rezemându-se cu mâna dreaptă de umărul vecinului, și execută acest dans cu cea mai mare iuțeală. Dansul Călușarilor are o semnificație cu totul istorică pentru români; țăranii păstrează în memoria lor fapte confuze din istoria vechilor romani, ai căror sunt urmași, și răpirea sabinelor este unul din înaltele fapte, cele mai memorabile, ale glorioșilor lor străbuni, al cărei suvenir ei îl celebrează prin jocul Călușarilor. Ei aleargă la sunetele fluierului, ale vioarei și ale cimpoiului, înarmați cu emblemele anticelor arme romane, măciuci, lănci, securi, și sar, strigă, iau poziții rezbelice, încât, prin aceste mișcări și prin zângănitul armelor, ei își reprezintă suvenirul acestui cavaleresc episod al analelor primitive ale Romei antice. Săptămâna Rusaliilor este cu totul consacrată acestui joc al Călușarilor, care ține loc de capitol de istorie.</p>
               <p>Cititorul îmi va ierta că m-am oprit la descrierea tuturor astor amănunte. Am socotit că era neapărat a zice câteva cuvinte asupra caracterului unei muzici naționale care, fiind necunoscută artiștilor, precum și amatorilor până acum, nu va lipsi, după cum sper, de a lua unul din cele întâi rânduri printre ariile naționale ale altor popoare ce au fost primite cu favor... etc.“</p>
            </div>
            <div type="div2" rend="P22">
               <head>Prietenii românilor</head>
               <p>Când mintea își ia zborul de se afundă în hăul de suferințe, de prigoniri și de palme dumnezeiești ce de câteva veacuri au trecut și încă trec pe capul acestui neam român, odinioară atât de mare și puternic, ea rămâne înspăimântată ca și când s-ar găsi la poarta care duce la lăcașul veșnicelor chinuri, și nu poate să înțeleagă cum acest neam a răbdat cu bărbăție atâtea furtuni grozave și cum se mai află încă astăzi pe picioare! Năvăliri de limbi străine, războaie crâncene și necurmate, împilări de tot soiul, înrâuriri fatale de corupție, prigoniri sistematice, focuri, secete, epidemii crude și, mai presus decât toate, dezbinări chiar între frați de același sânge și nume, nimic nu i-a lipsit, nici una dintre aceste grozave rele nu a înconjurat pământul locuit de români, încât două mari adevăruri se înfățișează minții omenești la priveliștea acestui negru tablou de calamități: cea întâi, că mult greșiți au fost romanii în ochii dumnezeirii, dacă, după atâtea veacuri, strănepoții lor sunt încă astfel pedepsiți; cel al doilea, că dumnezeirea pregătește un mare viitor acestui neam strecurat prin atâtea chinuri, căci furtunile cele mari lovesc fruntea munților celor mai înalți, și cercările cele aspre ale soartei lovesc sufletele cele mai tari.</p>
               <p>Veacuri întregi acest neam român așezat la porțile răsăritului pe un țărm care, în privirea sa topografică, seamănă cu o insulă bătută de vânturi și de valuri din toate părțile, s-a împrotivit furtunilor și a izbutit a-și păstra moșia sau mai bine zicând o parte din moșie. Înconjurat de mari puteri, cuprins pretutindene de neamuri străine, slavi, germani, unguri și turci, cu care el nu are nici o rudire, fiind de viță latină, românul s-a făcut punte și munte în mijlocul greutăților prin care s-a strecurat, și a scăpat din noian sfântul odor al naționalității sale. În zadar campionii panslavismului au cercat chiar prin acte oficiale a întuneca adevărul! adevă rul e un soare luminos care străbate puternic prin negurile minciunii, fie aceasta cât de pompoasă, și în sfârșit Europa s-a încredinț at astăzi nu numai de adevărata noastră naționalitate, dar și chiar de drepturile noastre politice.</p>
               <p>E mult aceasta pentru noi și mult ne va fi de folos pentru asigurarea viitorului nostru, căci pân-acum nenorocirile Principatelor Dunării s-au tras din neștiința marilor puteri ale Occidentului în privirea istorică, comercială și etnografică ale acestor Principate. Până acum ele se socoteau chiar de oameni eminenți ca o parte din pământul Imperiului Rusesc, sau ca o provincie de raiale turcești, precum Bulgaria etc., și puțini din publiciștii străini pricepuseră importanț a unei Românii bine organizate în cumpăna chestiei Orientului. Națiile apusene de viță latină au trăit un lung șir de veacuri fără măcar a visa că aveau chiar pe marginea Europei, la porțile Răsăritului, zece milioane de frați, și făr-a auzi glasul suferințelor lor; dar acest glas a găsit în zilele noastre un răsunet în inimile generoase ale câtorva oameni care, cu un curaj vrednic de toată recunoștința noastră, s-au făcut apostolii României.</p>
               <p>Printre acești nobili campioni ai drepturilor și ai naționalității noastre sunt de însemnat:</p>
               <p>1. Dl St. Marc de Girardin, care la 1836 a vizitat Principatele Dunării, le-a studiat cu luarea-aminte a unui filozof și a publicat în jurnalul Débats mai multe scrisori asupra stării morale a provinciilor noastre, asupra relațiilor Rusiei cu ele, asupra influenței puterilor suzerane și protectrițe, asupra Reglementului Organic etc.</p>
               <p>2. Dl Eelix Colson, care la 1839 a publicat un volum de mare preț, intitulat: De l’état présent et de l’avenir des Principautés de Moldavie et de Valachie, suivi des traités de la Turquie avec les Puissances Européennes et d’une Carte des Pays Roumains. Acest uvraj este cel mai apreciat de politicii străini, iar cât pentru noi, românii, nu trebuie să uităm niciodată aceste cuvinte prin care dl Colson sfârșește prefața cărții sale: „În fața atâtor umiliri și atâtor suferințe necunoscute Europei, conștiința mea îmi impune datoria de a ridica glasul în favorul românilor!“</p>
               <p>Dl I. A. Vaillant, care la 1844 a scos la lumină un uvraj mare în trei tomuri, sub nume de: La Romanie ou histoire, langue, littérature, orographie, statistique des peuples de la langue d’or, Ardialiens, Valaques et Moldaves résumés sous le nom de Romans.</p>
               <p>— Dl Vaillant a locuit mai mulți ani la București unde a fondat deosebite școli, și când s-a despărțit de români, iată cuvintele ce le-a adresat: „Adio! fiți fericiți; redobândiți dignitatea și virtutea voastră antică; lucrați cu toții pentru Patrie; pătrundeți-vă de simțirea puterii voastre și astfel veți deveni iarăși o nație mare precum au fost strămoșii voștri!“</p>
               <p>Dl H. Desprez, care la 1848 a publicat mai multe articole importante în Revue des Deux Mondes asupra revoluției românilor și asupra deșteptării naționalităților orientale.</p>
               <p>Dl Arthur Baligot de Beynes, fondatorul jurnalului din Constatinopol Presa de Orient, care de la 1848, în curs de mai mulți ani, a sprijinit drepturile românilor prin cele mai însemnate gazete din Paris.</p>
               <p>Dl A. Billecocq, fostul consul-general al Franței în Principate, care necontenit a căutat a lumina oamenii de stat ai Franței asupra intereselor Europei în provinciile noastre și asupra rolului ce este chemat a juca neamul român în chestia Orientului. Dl Billecocq s-a arătat necontenit unul din cei mai fierbinți prieteni ai românilor, și a avut meritul a prevedea chiar de la 1848 întâmplările politice de astăzi. El a publicat un album foarte interesant intitulat: Album Moldovalaque și ilustrat cu desinuri de dl Bouquet.</p>
               <p>Dl Michelet, unul din cei mai mari scriitori ai Franței, care în volumul său Légendes du Nord vorbește de biata Românie cu toată îndurarea unei inimi adânc simțitoare și cu tot entuziasmul unui mare poet. Dl Michelet numește țara noastră Italia orientală și a știut a ghici chiar din poeziile sale poporale comorile sufletului român.</p>
               <p>Dl Ubicini, autorul Scrisorilor asupra Turchiei, un uvraj de mare preț în ochii tuturor oamenilor de stat, și director unei publicații ce iese în Paris sub titlul de Revue d’Orient. Dl Ubicini s-a aflat în București în vremea revoluției de la 1848 și, cunoscând prea bine țările noastre, a scris multe articole prin gazete în favorul drepturilor românilor.</p>
               <p>Am început această enumerație prin dl Girardin și vom sfârși-o iarăși prin dl Girardin, arătând că acest înalt scriitor a publicat mai multe articole în Débats atingătoare de Principate, de la începutul complicărilor de astăzi, și, pentru ca să dăm o idee de sentimentele dlui de Girardin în privirea viitorului țărilor noastre, iată ce găsim scris de d-lui în jurnalul francez Débats, din 18 martie 1855:</p>
               <p>„Suntem încredințați că noul congres de la Viena, care este chemat a alege chipurile de a da Orientului pe lângă binefacerile păcii și un regim social potrivit cu civilizația Europei, va lua în mare băgare de seamă dorințele Principatelor Dunării. Nu putem ști lămurit care va fi viitoriul acestor țări ce au în Orient aceeași poziție ca les Pays-Bas în Occident și care, ca și acestea, trebuie a fi declarate neutre chiar de la început, dacă Europa nu vroiește ca ele să slujească de teatru și de pricină războaielor; însă sperăm că congresul de la Viena, când va fi să ia o hotărâre asupra soartei Principatelor, nu va trece cu vederea dreapta cerere a moldovalahilor în ceea ce privește naționalitatea lor consfințită prin vechi tractaturi. Principatele au apărat neatârnarea lor împotriva năvălirilor turcești la al 15-lea și 16-lea veac, și când ele s-au văzut silite a se închina armelor sultanilor, chiar atunci ele au făcut pe învingători ca să recunoască naționalitatea lor, primind suzeranitatea, iar nu jugul acestora. Articolul 1 din tractatul de la 1392 între valahi și Baiazid I recunoaște Valahiei dreptul de a se guverna prin înseși legile sale, precum și dritul de a face război și a încheia pace; afară de aceasta, prințul Valahiei a păstrat totdeauna putere de viață și de moarte asupra supușilor săi, ceea ce este unul din atributurile suveranității. Articolul 2 din același tractat încuviințează Valahiei un drept care dovedește că, fiind nevoiți a primi suzeranitatea sultanilor, voievozii Valahiei se gândeau și la soarta creștinilor din Orient. Toți creștinii, zice acel articol, care după ce vor fi îmbrățișat religia lui Mahomed vor trece din locurile supuse sultanului în Valahia, și se vor creștina din nou, nu vor putea fi nici reclamați, nici atacați. La 1460, după luarea Constantinopolului, un nou tractat este încheiat între Mahomed II și Valahia. Acest tractat recunoaște asemene drepturi Valahiei.</p>
               <p>Neatârnarea și autonomia neamului moldo-valah este deci un drept vechi și legiuit. Acest drept a fost solemnel recunoscut prin articolul 5 din tractatul de Andrianopol și negreșit că va fi luat în seamă de congresul Vienei. Patrioții din Moldo-Valahia aveau toată dreptatea de a se rezema pe acele tractaturi când, în anul trecut, cereau arme Turchiei și Europei ofițeri pentru ca să se armeze împrotiva armiilor năvălitoare ale Rusiei și să mute teatrul războiului chiar în sânul Basarabiei. Ei vroiau să puie în lucrare dreptul de a face război pe care nici tractaturile de la 1392, nici acele de la 1460 și de la 1512 nu l-au contestat. Poate că dacă această propunere ar fi fost primită, expediția din Crâm nu ar fi fost neapărată. Această slujbă din partea românilor ar fi interesat mai mult Europa la cauza lor, căci ei ar fi conlucrat de la sine la hotărârea soartei lor în loc să o aștepte ca acum din mâna străinilor. Ei ar fi dat de o parte rolul de nemișcare ce li se impune totdeauna și pentru care, mai târziu, li se fac nedrepte mustrări.</p>
               <p>Citesc într-o scrisoare ce mi-a trimis unul din cei mai vrednici patrioți români: „Noi, românii, avem dreptul de a avea o armie națională. Acest drept niciodată nu ne-a fost contestat pân-acum. Însă din pricina înrâuririlor apăsătoare ale străinilor, armia noastră este atât de redusă și astfel de rău organizată, că ea nu a putut sluji pân-acum la alta decât ca să constateze dreptul nostru de a fi înarmați și de a face pace și război.“</p>
               <p>Chestia unei armii românești are mai multă importanță decât s-ar putea socoti; nu însă în privire că ea ar putea vreodată să se împrotivească armiilor rusești sau altor armii vecine. Principatele nu sunt în stare de a avea viață decât, precum Belgia și Svițera, prin ajutorul unei neutralități recunoscută și respectată de Europa.</p>
               <p>Cu toate aceste, deși neutralitatea de care vorbim ar fi sprijinul lor cel mai puternic, totuși ar trebui să fie reprezentată prin o putere militară, precum ea este reprezentată în Belgia și în Svițera, și aceasta nu cu ideea măgulitoare ca să se lupte împotriva unor vecini prea puternici, dar pentru ca să constateze călcarea privilegiilor lor prin o apărare de câteva zile măcar, și pentru ca să asigureze buna orânduială din lăuntru a țării.</p>
               <p>Noi credem că Franța și Englitera trebuie să se intereseze foarte mult la organizarea unei armii românești și să favorizeze și să sprijine drepturile și neutralitatea Principatelor în toate privirile. E mare chestia fondării acestor state care, precum am spus, sunt menite a fi les Pays-Bas din Orient, și nu cred că va fi mai ușoară decât a fost fondarea statelor Pays-Bas de la apus. Dacă congresul Vienei va izbuti, precum sperăm, a dezlega pentru Răsărit acest problem, care pentru Apus a ținut aproape de 300 ani de războaie, acesta va fi unul din cele mai frumoase triumfuri ale diplomației și una din cele mai mari dovezi de biruință ale civilizației moderne! etc.“</p>
               <p>Mulțumită fie din partea românilor acestor vrednici campioni ai României! Numele lor sunt adânc săpate în inimile noastre și nu se vor șterge niciodată, căci inima românului nu e uitită, și ea păstrează pentru veșnicie suvenirul facerilor de bine. Dintre toate misiile omenești, cea mai nobilă este de a întinde o mână prietenă națiilor căzute care aspiră a se ridica în picioare și a lua rând printre celelalte nații mari, glorioase și puternice!</p>
            </div>
            <div type="div2" rend="P22">
               <head>Lamartine</head>
               <p>Unul din cei mai mari poeți ai Franciei, omul care prin geniul său a fost și va rămânea o glorie pentru secolul nostru, Lamartine, a murit! Această tristă veste va deștepta un răsunet dureros în sufletul acelor care au gustat încântările armoniei mărețului poet. Cât pentru noi, românii, e bine să ne aducem aminte încurajările ce ne-a dat Lamartine în anul 1848, când el ținea ochii lumii întregi țintiți asupra lui, și adresa cuvinte mângâietoare națiilor ce aspirau la libertate.</p>
               <p>În istoria misiilor mele politice din anul 1859, găsesc următoarea notiță scrisă după o vizită ce făcusem lui Lamartine; această notiță e de natură a interesa publicul român, și dar este timpul de-a o scoate la lumină:</p>
               <p>„Dl Lamartine, dulcele poet al inimilor tinere, eroul poetic al revoluției din 1848, deși ajuns acum în vrâstă înaintită, totuși încă poartă pe frunte-i aureola geniului. Convorbirea sa armonioasă și fermecătoare răpește auzul și sufletul. Simțirile înalte, ideile sublime, reflecțiile filozofice, sunt exprimate de el în forma cea mai corectă, în stilul cel mai nobil, și cu o abundență care minunează pe ascultători.</p>
               <p>Elocvența sa naturală încântă chiar în vorbirile zilnice ale vieții private, iar în împrejurările cele mari ale vieții politice, ea devine o putere care poate să oprească omenirea pe malul prăpăstiilor sau să o împingă în fundul lor.</p>
               <p>O oră întreagă, cât a ținut vizita mea, am crezut că asist la un concert melodios, și, când a fost ca să mă retrag, îmi zise:</p>
               <p>— Domnul meu, deșteptarea unei nații e cel mai sublim spectacol ce omenirea poate să arate Creatorului, însă când o nație are norocul de a atrage asupră-i ochii Providenței, ea trebuie să se menție la înălțimea rolului ce este chemată a avea pe lume. Eu fac sincere urări pentru prosperitatea și mărirea românilor, căci mi-a plăcut totdeauna a vedea pe urmașii popoarelor mari pășind falnic pe urmele glorioase ale strămoșilor!</p>
            </div>
            <div type="div2" rend="P22">
               <head>Dridri</head>
               <p>Ziarul francez <hi rend="italic">Teatrul</hi>, cu data 25 iunie 1851, conține liniile următoare:</p>
               <quote>„O tânără artistă, cea mai frumușică din toate câte le-am zărit pe scenele teatrelor de pe bulevarde, a murit în floarea tinereții! Veselă și grațioasă, ea poseda calitățile inimii și ale spiritului. Toți acei care au cunoscut-o regretă în persoana sa o artistă de talent și un model perfect de eleganță și de istețime pariziană. Ea purta între amici gentila denumire de Dridri, însă numele ei adevărat era:</quote>
               <quote>Marie-Angélique Chataignez!“</quote>
               <p rend="center">. . . . . . . . . . . . . . . . . . . . . . . . . . . . . . . . . . .</p>
               <p>Citind aceste rânduri, mulți din românii care au fost emigrați la Paris în anul 1848 își vor aduce aminte de acea drăgălașă copilă atât de pariziană în spiritul său, atât de română în inima sa!... Ea s-a unit la toate aspirările patriotice ale generației entuziaste de acum 20 de ani, care a dat semne de viață națională în Iași și București; ea a împrăștiat adeseori cu farmecul veseliei sale negurile posomorâte de pe fruntea celor descurajați și a lucit ca o dulce rază de soarele patriei în ochii multor emigrați din țările noastre.</p>
               <p>Prin care mister însă capricioasa natură sădise o inimă română în gingașul sân al unei pariziene?</p>
               <p>Pe când publicul francez se găsea în cea mai deplină ignoranță despre Moldova și Valahia, pe când aceste țări erau considerate ca pământuri aflătoare în fundul Asiei, pe când un deputat al Constituantei din Francia declara că Bucureștii erau capitala Bucuriei, și un ministru al republicii confunda Cronstadtul din Ardeal cu portul de lângă Petersburg, Dridri cunoștea România mai bine decât compatrioții săi și chiar decât mulți dintre compatrioții noștri. Ea era părtașă la toate secretele politicii românilor din Paris și se simțea mândră de a o putea servi prin influența ce avea asupra unor corifei ai presei franceze. Acea jună artistă admirată pe scenă, urmărită de un cortegiu de adoratori, deprinsă a trăi în luxul și în plăcerile modernei Babilone, părăsi deodată calea aurită pe care călca de patru ani cu nepăsarea tinereții și se retrase în sanctuarul inimii sale. Regina banchetelor pariziene abdică de bunăvoie, și lumea o pierdu din vedere fără a înțelege motivul dispariției sale. În ziua când s-a decis a face acest pas atât de serios în viața unei femei, Dridri a scris amicilor săi un soi de circulară enigmatică în care le zicea:</p>
               <p>„Adio! Plec într-o călătorie la care am visat adeseori; mă duc să cunosc o lume nouă de unde nu cred că m-oi întoarce printre voi. Nu vă încercați însă ca să ghiciți care-i acea lume; cunoștințele voastre geografice nu se întind până la marginile ei!“</p>
               <p>Până a nu descrie însă realizarea visului frumoasei călătoare, să aruncăm o privire asupra fazelor existenței sale trecute, precum ne-am uita într-o grădină înflorită ce am întâlni în calea noastră. Domnișoara Marie Chataignez se născu la Bordeaux și rămase orfană de mică copilă. Ea fu crescută de o mătușă a ei, cu care veni la Paris când copila împlini 18 ani... La Paris! la Paris!... Cine poate spune iluziile, sperările, visurile seducătoare care flutură prin mintea unei tinere fete care se simte în primăvara vieții și în deplina înflorire a frumuseților atunci când ea intră în atmosfera îmbătătoare a Parisului!</p>
               <p>Mătușa ei era amică de pension cu celebra actriță Déjazet, care pe atunci parvenise la culmea talentului și fermecase publicul parizian. Ambele amice se revăzură cu mare bucurie după un șir de mulți ani, și chiar de la prima întâlnire Déjazet simți mare simpatie pentru Dridri.</p>
               <p>— Draga mea — îi zise ea — ești tânără, ești grațioasă, ai tot ce trebuie unei femei ca să placă, însă îți lipsește piedestalul de pe care să poți atrage ochii mulțimii. Fie o femeie înzestrată cu darurile cele mai frumoase, dacă ea nu are norocul a se face cunoscută în Paris, sărmana! rămâne părăsită, deoparte, ca o comoară neștiută. Tu însă, Angelică, fii fără nici o grijă; eu mă însărcinez de viitorul tău și prin mine promit că vei reuși a deveni o personalitate în Paris.</p>
               <p>— Eu? replică Dridri cu glasul uimit.</p>
               <p>— Tu!... Însă, spune-mi, ai gust pentru arta dramatică?</p>
               <p>— Nepoata mea nu visează decât teatru, răspunse mătușa ei cu grăbire.</p>
               <p>— Minunat! zise Déjazet. În curând ea va debuta pe scena „Varietăților“. Directorul este amicul meu, și el va fi preafericit de a primi în trupa lui o actriță prezentată de mine. Până atunci, draga mea, să vii în toate zilele aicea, pentru ca să-ți dau câteva lecții de declamare și să repetezi cu mine rolul prin care ai să-ți inaugurezi cariera dramatică.</p>
               <p>Dridri, fericită de astă propunere neașteptată și cuprinsă de recunoștință, apucă mâna protectriței să o sărute; însă Déjazet atrase pe gingașa copilă în brațele sale și o sărută pe ochii săi umezi de lacrimi.</p>
               <p>În adevăr, după șase luni, afișul teatrului „Varietăților“ anunță debutul drei Marie-Angélique Chataignez într-un rol de subretă, compus înadins pentru dânsa de autorii Duvert și Lausanne.</p>
               <p>Mari lupte între ambiție și spaimă se petrec în sufletul unei june artiste la începutul carierei sale, atunci când sala e plină de spectatori, când celelalte actrițe privesc la dânsa cu ochi pizmași și întrebuințează toate manevrele pentru ca să împiedice succesul ei. Sărmana! În acel moment critic, mintea i se tulbură, inima i se bate iute, glasul i se întunecă. Ea ar voi să fugă, să se ascundă în fundul pământului, însă nu! ea trebuie să înfrunte pericolul, trebuie să iasă pe scenă, chiar de ar fi să cadă moartă de uimire... Orchestra execută uvertura, cortina se ridică, lumina policandrelor inundă teatrul, publicul numeros așteaptă cu nerăbdare ca un judecător aspru care are să-și dea sentința... E un moment îngrozitor, căci de la el depinde succesul sau căderea, adică: viața sau moartea bietei artiste!</p>
               <p>Cu toate acestea, Dridri avu norocire de a produce o impresie favorabilă asupra publicului chiar de la prima sa intrare pe scenă: un murmur încurajator se ridică în sală când ea apăru cu figura sa vie, cu talia sa elegantă, cu farmecul tinereții sale. Ea-și jucă rolul foarte natural, și la cel întâi cuplet ce cântă, glasul ei argintiu deșteptă un răsunet voios în inimile spectatorilor. Celebra Déjazet dete semnalul aplaudării din lojă, și toți o imitară, bătând din palme cu entuziasm. Dridri se simțea nebună de bucurie, căci succesul ei era astfel consacrat chiar de la începutul piesei; iar când cortina se coborî, publicul rechemă pe fericita copilă, care se prezentă cu modestie, salută lojile și parterul, zâmbindu-le grațios, și primi un frumos buchet de roze de China aruncat la picioarele ei de însăși Déjazet.</p>
               <p>Între acte juna debutantă veni să mulțumească protectriței sale, care o sărută în prezența publicului, felicitând-o de succesul ce avuse. Toate lornetele din sală să țintiră spre acea lojă, și cavalerii declarară în unanimitate că dra Marie Chataignez nu pierdea nimic din grațiile sale afară din scenă; damele însă, din contra, îi descoperiră multe defecte închipuite, care erau de natură a face din copila drăgălașă un monstru spăimântător.</p>
               <p>Nu trecură zece minute și-n loji se prezentă un cavaler de o aparență nobilă și plăcută: era contele de Farol, unul din membrii de la Jockey-Club, unul din fashionabilii Parisului. El avea o figură care exprima calitățile inimii și maniere de un adevărat gentilom. Intrând, contele dete mâna dnei Déjazet după moda engleză și-i zise:</p>
               <p>— Vin să salut luceafărul scenei pariziene.</p>
               <p>Déjazet îi mulțumi cu o zâmbire și replică: „Salută, domnule conte, și pe dra Chataignez, o nouă stea care răsare pe orizontul artei dramatice“. Contele se închină tinerei artiste, zicând: „Am admirat pe domnișoara din stala mea: am rupt o pereche de mănuși aplaudând-o și sunt mândru de a fi cel întâi a o complimenta“. Apoi adăugă, adresându-se direct la Dridri: „Domnișoară, ați făcut în astă-seară mulți fericiți și totodată mulți nefericiți... Cavalerii v-ar duce în triumf ca pe o grațioasă regină, însă damele v-ar scoate ochii fără milă... și zău! ar comite o mare crimă, căci nu-i nimic mai încântător și mai dulce la privit ca doi ochi frumoși care înoată în flacăra triumfului.“</p>
               <p>Dridri răspunse, roșindu-se: „Doamnele care ar voi să mă orbească m-ar nenoroci foarte mult, condamnându-mă astfel a nu mai putea admira grațiile lor“.</p>
               <p>— Bravo, domnișoară! strigă contele; am să duc damelor răspunsul d-voastră, pentru ca să afle că pe cât sunteți de gentilă, atât sunteți și generoasă.</p>
               <p>— Adaugă și din parte-mi, observă dna Déjazet, că dumnealor au prea multă ocupație cu ochii bărbaților pentru ca să-și piardă timpul cu ochii copilelor...</p>
               <p>— Mă duc îndată să înfig cu mulțumire această săgeată în sânul lor, zise contele râzând, dar, până a nu ieși din lojă, se adresă încă o dată la Dridri cu următoarele cuvinte: „Domnișoară, sunt unul din cei mai sinceri admiratori ai talentului d-voastră; dați-mi voie a spera că veți primi a mă număra și între amicii d-voastră cei mai devotați“.</p>
               <p>După finitul spectacolului, Déjazet conduse pe Dridri la otelul unde locuia tânăra actriță și pe drum ea-i zise cu amicie: „Draga mea, iată-te acum pe cale de a-ți face nume, avere și poziție. Să te gândești totdeauna însă că o bună reputație este pentru o artistă coroana talentului și a carierei sale!“</p>
               <p>E de prisos să mai observăm că noaptea întreagă Dridri n-a închis ochii. Triumful alungă somnul. A doua zi directorul veni să-i propuie un angajament de 500 franci pe lună. „Suma, zise el, nu e mare, dar va crește în proporție cu rolurile ce veți crea“. Contractul fu subsemnat, și dra Marie-Angélique Chataignez fu anunțată prin gazete ca una din pensionarele „Varietăților“.</p>
               <p>Fericită de poziția ce câștigase, Dridri se ocupă cu ardoare de arta sa, și pe fiecare zi atrăgea mai mult favorurile publicului. Autorii dramatici scriau roluri vesele pentru dânsa, siguri fiind de succes; jurnalele o lăudau numind-o Déjazet II, însă camaradele sale o considerau cu invidie ca pe o rivală nesuferită. Și, în adevăr, sărmanele aveau bune cuvinte de a fi îngrijite, căci toți adoratorii lor începuseră a flutura împrejurul ei. Una din ele mai cu seamă, Estera, îi declarase război neîmpăcat din cauza admirării ce avea contele de Farol pentru Dridri.</p>
               <p>Estera, o celebritate a Parisului de pe atunci, purta în trăsăturile figurii sale sigiliul frumuseții ebraice. Ochii săi negri și lungăreți aruncau săgeți înfocate; părul ei forma o ghirlandă bogată pe frunte-i; talia sa era maiestuoasă, umerii săi albi erau de un model perfect, însă gura ei avea o expresie disprețuitoare, care producea un efect displăcut. Ea se deprinsese a primi omagiile tuturor bărbaților care îi erau prezentați, și această deprindere îi dase un aer măreț. Echipajele sale luxoase, briliantele de preț cu care se arăta în public îi ridicaseră un piedestal în ochii parizienilor.</p>
               <p>Aceștia o numiseră regina de Saba, nume potrivit cu soiul frumuseții sale și care îi inspirase atâta superbie cât nu putea suferi nici o rivală alăturea cu dânsa. Prin urmare, chiar din seara când Dridri se urcase pe scenă, Estera simți pentru juna actriță o antipatie instinctivă, antipatie care cu timpul se prefăcu într-o ură de moarte. Mândră de luxul ce afișa pretutindenea, ea găsea mulțumire a umili pe modesta ei camaradă, făcând observări puțin generoase asupra simplității toaletei sale, și de câte ori o întâlnea pe străzile Parisului, Estera, culcată pe pernele caleștii, arunca din treacăt ochiri fudule asupra bietei Dridri, ochiri la care copila răspundea prin un zâmbet foarte malițios. Astfel se născu între ambele artiste o luptă surdă și neîncetată, care trebuia numaidecât să producă scandal la cea întâi ocazie.</p>
               <p>Într-o zi de repetiție generală Estera veni la teatru în cupeul ei, după obicei, fără a se îngriji de ploaia care cădea pe străzi, și intră în foișor purtând o rochie lungă de catifea vișinie. Dridri, ca o modestă pensionară de 500 de franci pe lună, veni alergând sub coperișul unui cortel; toaleta ei se resimțea de furtuna care domnea afară și botinele sale umede lăsau urme după ele pe parchetul foișorului. Toți artiștii, precum și mai mulți amatori care aveau liberă intrare în culise erau adunați pe lângă cămina de marmură și râdeau cu zgomot ascultând glumele vestitului actor comic Odry. Deodată, râsetele conteniră la glasul Esterei, care, trecând pe dinaintea rivalei sale, zise cu insolență:</p>
               <p>— Când nu are cineva nici doi franci ca să poată lua o birjă pe un timp ploios, ar trebui cel puțin să-și lase botinele la ușă și să intre desculță în foișor.</p>
               <p>Dridri, la această grosolană aluzie, se roși pe obraz și observă cu glas indignat: — că e mai lesne de a poseda un cupeu decât delicatețea inimii. Estera, astfel săgetată, ținti ochii săi aprinși asupra copilei și, apropiindu-se de ea, răcni ca o furie:</p>
               <p>— Sărmano! m-aș înjosi poate a-ți răspunde dacă nu mi-ar fi milă de mizeria în care te afli... Privește, nenorocită; ești muiată ca și când ai fi scoasă din mare. . .</p>
               <p>— Care mare? replică Dridri, Marea Roșie în care s-au botezat strămoșii dumitale? Un hohot general răsună în foișor la auzul acestei malițioase întrebări. Estera, înciudată, ieși ca o bombă fără a găsi ce răspunde, în vreme ce toți actorii înconjurară pe Dridri ca s-o complimenteze. Contele de Farol îi luă brațul și-i zise cu amicie:</p>
               <p>— Estera a voit să vă insulte, dar insulta a căzut pe fruntea ei, căci ați știut a răspunde cu spirit și cu mult tact; primiți felicitările mele, domnișoară. . . Acum permiteți-mi a vă grăi ca un adevărat amic: nu e destul de a avea talent în Paris pentru a-ți crea o poziție precum o meriți, căci directorii de teatru sunt niște exploatatori care gândesc mai mult la punga lor decât la viitorul artiștilor...</p>
               <p>— Nu înțeleg, domnule conte. . .</p>
               <p>— Binevoiți, domnișoară, a mă asculta cu răbdare și a pune cuvintele mele pe seama simpatiei ce mi-ați inspirat. . . Aveți acum 500 franci pe lună și poate peste vreo doi ani să câștigați îndoit. Ce sunt însă 12000 de franci pe an în viața pariziană? o picătură de apă în mare, fie chiar în Marea Roșie a Esterei! . . . 0 femeie tânără și frumoasă nu poate trăi într-o atmosferă de zilnică și strictă economie; ea este chemată a domni în toată splendoarea luxului, a face pe publicul parizian a se ocupa necontenit de dânsa, a eclipsa mai cu seamă pe toate elegantele orașului, pentru ca să rămâie singura stea strălucitoare în ochii lumii.</p>
               <p>— Și pentru a veni la acea culme ce este de făcut? întrebă Dridri.</p>
               <p>— Unicul chip, răspunse contele cu puțină sfială, este de a-ți alege un amic devotat, care să fie fericit a consacra viața și averea lui la realizarea dorințelor. . .</p>
               <p>— Domnule conte, întrerupse Dridri, eu am doi amici care mă opresc de a dori un al treilea.</p>
               <p>— Doi! exclamă contele cu mirare.</p>
               <p>— Unul de vreme bună și unul de vreme rea.</p>
               <p>— Și cum se numesc? Cine sunt?</p>
               <p>— Cel de vreme bună este caracterul meu nepăsător și neambițios.</p>
               <p>— Și cel de vreme rea?</p>
               <p>— Este cortelul mătușii mele, care mă apără și de ploaie, și de ispite.</p>
               <p>— Aveți răspuns la toate și vă găsesc adorabilă! zise contele oprindu-se, însă tot sper că într-o zi voi avea satisfacerea de a vedea pe Estera învinsă chiar prin armele cu care se fălește.</p>
               <p>— Care arme?</p>
               <p>— Splendoarea luxului de care aș dori să vă văd înconjurată.</p>
               <p>— Adio, domnule conte.</p>
               <p>— La revedere mai bine! replică el, sărutând mâna grațioasei artiste. Astfel de scene se petreceau mai în toate zilele în foișorul teatrului; altele mai scandaloase se produceau câteodată chiar dinaintea publicului. De pildă, într-o piesă în care Dridri și Estera aveau roluri principale, aceasta, voind să compromită succesul rivalei sale, întârzie înadins intrarea sa pe scenă. Dridri, asteptând-o în zadar, deși o zărea între culise, se văzu nevoită a improviza câteva fraze pentru ca să-și prelungească rolul; și între alte cuvinte ea zise foarte apropo: „Așteptarea e nesuferită atunci, mai cu seamă, când persoana care trebuie să vie este lipsită de simțul bunei-cuviințe“. Publicul, înțelegând aluzia, făcu să răsune sala de aplaudări și dete astfel o lecție aspră Esterei. Puțin timp după convorbirea contelui de Farol cu Dridri, juna artistă primi biletul următor:</p>
               <quote>Domnișoară,</quote>
               <quote>Paveaua Parisului nu merită să fie călcată de picioare delicate ca ale d-voastră. Dacă poliția m-ar îngădui, aș întinde covoare de la poarta otelului d-voastră până la teatrul „Varietăților“, însă poliția nu înțelege actele de galanterie și s-ar împotrivi sub cuvânt de dezordine publică. Nu-mi rămâne dar decât a lua îndrăzneala să depun la picioarele d-voastră un cupeu, care va aștepta la scară până vă veți decide a vă urca în el. Iapa înhămată la acel cupeu poartă numele de Ledy, însă fiind proprietatea d-voastră sunteți liberă a o chema Estera, drept probă de amicie pentru amabila camaradă care vă iubește atât de mult!</quote>
               <quote>CONTELE DE FAROL</quote>
               <quote>P.S. Echipajul vă va conduce, când veți ordona, la o mică bombonieră din strada Magdalena, care poartă numele de otelul „Chataignez“, fiind asemene proprietatea d-voastră.</quote>
               <p>Citind acest bilet original, Dridri se apropie de fereastră și zări în curte un foarte elegant cupeu galben. Vizitiul în livrea căta să liniștească zburdările iepei de soi, care frământa paveaua sub copitele ei, iar alăturea cu oblonul se ținea un groom ca de vreo 15 ani, țanțoș și serios ca un personaj important. Dridri se uită lung la acel echipaj... Imaginea Esterei zbură pe dinaintea ochilor ei ca o fantasmă furioasă... însă copila, retrăgându-se iute de la fereastră, zise în gândul ei:</p>
               <p>„Nu mă voi sui în cupeul contelui!... mai bine pe jos, dar onestă și liberă!“</p>
               <p>Zece zile de-a rândul ea trecu alăturea cu echipajul fără a ceda dorinței ce prindea tainice rădăcini în inima sa. Zilele erau senine, aerul dulce, preumblările încântătoare.</p>
               <p>— Nu, zicea Dridri, niciodată! și însă la tot momentul ea se ascundea după perdele și admira cupeul, admira iapa sură care necheza, mușcându-și zăbala plină de spume. Mărul raiului sub formă de echipaj luxos începea a produce influența-i seducătoare asupra fiicei Evei!</p>
               <p>Un nou bilet de la contele de Farol veni s-aducă o nouă tulburare în mintea fragedei copile. Iată cuprinsul lui:</p>
               <quote>Domnișoară,</quote>
               <quote>Biata Ledy se plânge de indiferența d-voastră! Ea, care e deprinsă a fi dezmierdată și hrănită cu zahăr, nu a primit încă din parte-vă nici o probă de simpatie ! Ce v-a făcut, sărmana, de sunteți așa de aspră cu dânsa?... Ledy e blândă, inteligentă, celebră în Paris pentru calitățile sale aristocrate. Dacă ar avea grai, ea v-ar spune multe lucruri interesante și s-ar prinde cu d-voastră a întrece totdeauna caleașca Esterei.</quote>
               <quote>Mâine este tocmai sărbătoarea Longchamp; mâine ies la Câmpii Elizei toate elegantele Parisului. Faceți mulțumire frumoasei Ledy ca să vă plimbe și să se mândrească de stăpâna ei sub ochii parizienilor... Estera a invitat două dintre camaradele sale cele mai impertinente și s-a lăudat că va trece cu echipajul ei somptuos pe sub ferestrele d-voastră, înadins pentru ca să vă umilească. Dacă ați asculta pe Ledy, Estera ar căpăta mâine gălbinare de ciudă, căci numai cupeul d-voastră e de culoare galbenă în tot orașul!</quote>
               <quote>Secretarul intim al Lady-ei:</quote>
               <quote>CONTELE DE FAROL</quote>
               <p>Elocvența perfidă a secretarului aduse o mare schimbare în ideile junei artiste... Dridri își umplu buzunarele cu bucățele de zahăr, coborî iute scările și merse drept la Ledy ca să o dezmierde. Iapa necheză vesel sub mâna ei și luă zahărul; apoi întinse gâtul ca să fie netezită. Vizitiul observă că Ledy cu nimeni nu se arată așa de familiară, iar groomul replică serios:</p>
               <p>— Își cunoaște stăpâna!...</p>
               <p>— Așa este — adăugă vizitiul — însă de o mai sta două zile astfel înfiptă pe picioare, fără a face preumblare, mă tem că s-a beteji. . . Auzind aceste observări, Dridri atrase capul iepei lângă sânul ei, o sărută gingaș, apoi se întoarse zburând ca o păsărică speriată în apartamentul ei. Ziua sărbătorii Longchamp se anunță de dimineață ca o zi splendidă, cerul era albastru, soarele luminos, aerul cald! Și cer, și aer, și soare invitau pe oameni a ieși afară din casele lor, pentru ca să se bucure de farmecul timpului. Jumătate din locuitorii Parisului se îndrumau spre Câmpii Elizei în toalete elegante și răspândeau veselie în atmosferă.</p>
               <p>Ca în toate zilele, cupeul galben aștepta la scara drei Chataignez, însă ea, decisă a merge pe jos, își făcuse o toaletă simplă și de foarte bun-gust. Mulțumită de dânsa, Dridri se apropiase de oglinda dintre ferestre, când auzi trecând pe stradă o caleașcă răsunătoare; ea deschise una din ferestre și zări pe Estera cu amicele ei, care, aruncând ochii spre dânsa, începură a râde cu hohot.</p>
               <p>— Sărmana! strigă Estera, așteaptă să-i cadă o birjă din cer! La o așa insultă, copila simți tot sângele suindu-i-se la creieri; ea-și puse mâna pe inimă ca să-i aline bătăile, apoi, într-un acces de nebunie, fără a mai avea conștiința de ce face, se coborî iute la scară, ordonă groomului să deschidă oblonul și se aruncă în cupeu!... Ledy, auzind vuietul oblonului, se ridică pe două picioare și plecă în zbor.</p>
               <p>În câteva minute cupeul sosi la Câmpii Elizei și prezența lui atrase pe loc atenția tuturor. Forma lui elegantă, culoarea lui originală și mai ales gentilețea persoanei închise în el produse un efect extraordinar. Toți pietonii se îndeseau să-l examineze mai de aproape și toți gentlemenii călări părăsiră îndată celelalte echipaje și înconjurară cupeul artistei; unii o salutau cu amabilitate și ea le răspundea prin o zâmbire cochetă, care-i încânta; alții mai fericiți i-adresau complimente și-i prezentau buchete de violete de Parma. Într-un cuvânt, eroina noastră fu proclamată regina de Longchamp, și, în adevăr, judecând după cortegiul de fashionabili care o urmăreau, ea părea o adevărată regină.</p>
               <p>Cupeul se sui încet până la Arcul de Triumf, care se înalță maiestuos în fundul Câmpiilor Elizei; iar de acolo, întorcându-se îndărăt, se întâlni cu caleașca Esterei. Patru capete aprinse de curiozitate se plecară ca să vadă cine era obiectul unei asemenea ovații și deodată îngălbeniră, ca și când ar fi zărit fața îngrozitoarei Meduze. Dridri începu a râde și le zise din treacăt:</p>
               <p>— S-a coborât birja din cer!</p>
               <p>Preumblarea continuă până la 6 ore, și tânăra artistă se bucură de un triumf foarte măgulitor. Ea era deplin răzbunată de insolența Esterei! Apoi, când ea ordonă vizitiului să plece de la Câmpii Elizei, Ledy porni iarăși cu repejunea unei căprioare și în curând se opri dinaintea unui otel din strada Magdalena.</p>
               <p>— Unde te oprești ? strigă Dridri la vizitiu; dar deodată oblonul se deschise și la oblon apăru contele de Farol care răspunse:</p>
               <p>— La otelul d-voastră.</p>
               <p>— Domnule conte! zise copila uimită, asta-i o trădare!</p>
               <p>— Ba-i un simplu omagiu către suverana inimii mele.</p>
               <p>Și zicând aceste cuvinte, contele întinse mâna pentru ca să ajute copilei a se coborî. Dridri sta neclintită în fundul cupeului, dar contele adăugă: „Biata Ledy n-a mâncat nimic de azi-dimineață; fie-ți milă de dânsa, dacă nu de mine“.</p>
               <p>— Fie, replică în fine Dridri, vă sunt datoare cu o prea mare mulțumire ca să mai am dreptul de a refuza.</p>
               <p>— Sunteți un înger, exclamă contele cu fericire.</p>
               <p>— Un înger căzut! gândi biata copilă cu un suspin înădușit.</p>
               <p rend="center">. . . . . . . . . . . . . . . . . . . . . . . . . . . . . . . . . . . </p>
               <p>Din momentul ce dra Chataignez păși pragul acestui otel, ea intră pe cărarea unei noi existențe de lux, de plăceri, de nebunii pariziene, o viață în care amor-propriul găsea toate satisfacerile dorite, fără însă ca inima-i să fie părtașă la ele.</p>
               <p>Otelul pus la dispoziția ei de contele de Farol era un cap doperă de arhitectură italiană; mobilarea lui realiza minunile Halimalei. Salonul principal se deschidea pe o grădină plină de plante exotice și umbrită de copaci mari de Paulonia, un adevărat colț de rai. Acel salon era ornat cu oglinzi înalte și cu tablouri lucrate de cei întâi pictori moderni; el comunica prin porți de cristal cu alte două mai mici saloane, unul mobilat în stil persian și celălalt în stil pompeian.</p>
               <p>Camera persiană era îmbrăcată pe pereți cu stofă citarie de Brusa și pe parchet cu un covor de Smirna, care producea sub picioare efectul unui gazon molatic. În unghiurile lui se rotunjeau patru divanuri acoperite cu șaluri în dungi de diferite culori. O lampă de argint de forma maurescă se cobora din mijlocul tavanului și răspândea o lumină misterioasă în acel cuib de visuri orientale. Camera pompeiană era întreg ornată cu mobile romane de bronz, care-i dau un aer de antichitate și care deșteptau în minte imaginea traiului casnic de pe timpul împăratului August, pe când artele frumoase ajunseră la gradul cel mai înalt de perfecție.</p>
               <p>Sala de prânz, spațioasă, bine luminată cu trei ferestre mari, era învelită cu piele nohotie de Cordova și conținea un asortiment frumos de mobile de stejar sculptat, toate adunate de prin castele cu multă dificultate și cu prețuri fabuloase. Iar mai cu seamă camera de culcat înfățișa o adevărată feerie! Patul de abanos avea forma paturilor regale, purtând un baldachin pe patru coloane lucrate la strung cu o măiestrie perfectă și fiind capitonat cu brocart vișiniu de Lion. La colțurile acestei camere delicioase se iveau statuete de marmură de ale celebrului sculptor Pradier, una reprezentând amorul, a doua inocența, a treia cochetăria și a patra voluptatea. Pe pereți erau aninate oglinzi de Veneția și pe cămină strălucea o pendulă de argint incrustată cu lapis lazzuli.</p>
               <p>E de prisos să mai cercăm a descrie numeroasele obiecte de artă răspândite prin apartament: etajere de palisandru înghesuite cu mii de bagatele prețioase precum: filigrane de Genova, corali de Neapole, cutii de lac de Japon, porțelane de China etc.; e de prisos să mai enumerăm lămpile de malachit, argintăria masivă de prin bufeturi, lăzile de porțelan de Saxa, în care înfloreau arbori de camelia și de naramze. Vom adăuga numai că grajdurile otelului conțineau șase cai de preț, doi de călărie și patru de ham, și că în șură se găseau un landau, o victorie și faimosul cupeu galben, care a jucat un rol atât de important în viața eroinei noastre. Totul era somptuos și perfect! Dridri se afla în elementul ei! În fiecare crisalidă este ascuns un flutur strălucitor! În fiecare femeie este ascunsă o regină! Femeia se naște cu instinctele eleganței și frumosului; ea simte că toate odoarele pământului sunt create pentru dânsa: flori, parfumuri, pietre scumpe, arte, industrie ornamentală etc. Și nu e departe de a crede că însuși soarele a fost aprins în ceruri numai și numai pentru ca să lumineze grațiile ei. Pe când bărbatul are nevoie de ani întregi spre a se ciopli și a ajunge la oarecare grad de distingere, femeia în câteva săptămâni se metamorfozează ca prin vărguța unei zâne și se apropie de perfecție. Crisalida se deschide, fluturul iese zburând și strălucitor la soare.</p>
               <p>Dridri, care trăise până atunci în simplitatea unei vieți lipsite de avere, deveni în curând una din primele dame elegante din Paris. Pe cât era plăcută ca artistă la teatru, cu mai mult încă ea dobândi renume de castelană amabilă în otelul ei. Gustul perfect al toaletelor sale servea de model societăților bogate din capitală, încât multe din obiectele de lux purtau numele ei. Așa, cusătoresele vindeau mantale și capele à la Chataignez, orfevrii lucrau medalioane Chataignez, caretașii fabricau cupeuri Chataignez și culoarea galbenă fu declarată culoare de modă chiar din ziua sărbă torii de la Longchamp.</p>
               <p>Dridri avea loji cu anul la Opera Italiană și la Teatrul Francez; ea asista în avanscene la toate primele reprezentări de piese noi; ea nu lipsea niciodată de la alergările de cai de la Chantilly, și când un domino elegant intriga cu spirit pe fashionabilii de la foișorul operei celei mari în nopțile de carnaval, toți se jurau că e Dridri.</p>
               <p>În adevăr, nimic nu lipsea eroinei noastre pentru ca să strălucească în toată splendoarea pariziană, căci contele de Farol pusese toată averea lui la picioarele iubitei sale amante, fiind mândru și fericit de concheta sa. El se credea cu misie de a-i împlini toate capriciurile ei și prin urmare nu se trecea o zi fără ca să-i aducă noi obiecte de toaletă sau de artă: șaluri, mătăsării, bijuterii, dantele, tablouri etc., etc., astfel încât Dridri îi dase în glumă porecla de contele de Bazar.</p>
               <p>Jună, veselă, spirituală, seducătoare în deplină putere a cuvântului, ea avea, lucru lesne de înțeles, un cortegiu foarte numeros de adoratori; puțini însă se bucurau de favoarea de a pătrunde în sanctuarul divinității lor, și aceștia erau numai amicii intimi ai contelui. Dominați de un farmec neînvins, ei ar fi părăsit orice adunare aristocrată din cartierul Saint-Germain pentru ca să petreacă seara în saloanele otelului Chataignez și ar fi schimbat chiar masa lui Luculus pe un supeu animat de spiritul frumoasei artiste. Toți făceau împrejurul ei un concert de complimente, de suspinuri, de declarări amoroase, încât Dridri îi numea orchestra mea, precum o regină zice curtea mea. Acea denumire era cu atât mai potrivită că vesela copilă atribuise fiecărui din adoratori caracterul unui instrument: așa, de pildă, unui gros financiar care se lăuda necontenit cu milioanele lui ea-i zicea <hi rend="italic">la grosse caisse</hi>; unui marchiz care se făcea că are vedere scurtă, pentru ca să nu salute pe nimeni, ea-i dase porecla de <hi rend="italic">clarinette</hi>, clarineta fiind instrumentul favorit al orbilor din Paris; unui lung și uscat cavaler de Malta, care ofta mereu lângă dânsa, îi lipise titlul comic de flautul fermecat etc. Unul însă dintre ei, un englez din cele mai însemnate familii din Scoția, lord Arthur B., era mai serios înamorat de Dridri și totodată mai rezervat în purtarea lui. El locuia în Paris de patru ani, era amicul celebrului lord Seymour, care a fost tipul englezului elegant și excentric, și devenise unul din oaspeții cei mai exacți ai otelului Chataignez. Fiind în relații intime cu contele de Farol, lord Arthur nu lăsa să treacă o zi fără a face vizita sa respectuasă tinerei artiste, mulțumindu-se numai de a o privi în tăcere și păstrând necontenit o fizionomie demnă și rece. Dridri îl numise lord Nord.</p>
               <p>O singură dată el cercă a pune conversația pe calea înflorită a sentimentului, dar găsi calea prea îngustă pentru doi și se retrase cu prudență îndărăt. Era într-o seară din luna lui mai; dra Chataignez se afla în grădină, culcată într-un hamac aninat de doi salcâmi înfloriți, și admira efectul lunii asupra frunzelor copacilor. Lord Arthur se puse pe o canapea de bronz și după câteva minute de contemplare zise:</p>
               <p>— Frumoasă seară!</p>
               <p>— Frumoasă ca luna care o luminează, răspunse artista.</p>
               <p>— Mai frumoasă încă!. . . frumoasă ca d-voastră! replică lordul cu jumătate de glas. Dridri privi cu mirare la el și zise zâmbind:</p>
               <p>— Mylord, iată cel întâi compliment ce-mi adresezi de când ne cunoaștem... Are să se schimbe vremea.</p>
               <p>— Ba nu, domnișoară, căci de ar fi după dorința mea, toate zilele și nopțile ar fi pentru d-voastră pline de lumină, de fericire, de...</p>
               <p>— Și de ce alta? întrebă copila cu puțină cochetărie.</p>
               <p>— De amor! răspunse lord Arthur, făcându-și curaj. Dridri căzu pe gânduri; englezul se apropie de dânsa și-i zise uimit:</p>
               <p>— Spuneți-mi drept, domnișoară, iubiți pe contele de Farol?</p>
               <p>— Contele-i cel mai bun amic al meu.</p>
               <p>— Între amicie și amor distanța e mare!... însă dacă aș veni și eu la rândul meu ca toți ceilalți să vă spun că vă iubesc, ce mi-ați răspunde?</p>
               <p>— Mylord, am declarat ducelui de Valmont că nu-l pot iubi pentru că-i însurat; am declarat marchizului de Brenis că nu-l pot iubi pentru că-i holtei; am declarat prințului Osticoff că nu-l pot iubi pentru că-i rus, și d-tale ți-aș declara că nu te pot iubi pentru că ești englez. Eu mă aflu fericită de amicia contelui și nu doresc nimic mai mult.</p>
               <p>— Vă înțeleg, replică lord Arthur cu tristețe, și vă mulțumesc de franchețe... Oricare să fie soarta noastră, eu rămân același către d-voastră, domnișoară, și vă stimez încă mai mult. Zicând aceste, lord Arthur sărută mâna artistei și ieși din grădină. Rămasă singură, Dridri se simți pătrunsă de melancolie; un fragment din conversația precedentă trecea necontenit ca o fantasmă prin mintea ei: între amicie și amor distanța e mare!</p>
               <p>„Amorul, gândea copila, amorul! ce să fie această patimă puternică? ce fericire necunoscută mie trebuie să producă în realitate, când chiar pe scenă, în comedii imaginare, ea produce așa de profundă impresie!“ Și, tot lăsându-și cugetarea pe valurile acestei reverii fermecătoare, ea suspină și începu a cânta încet o romanță cu refrenul următor:</p>
               <lg>
                  <l>Amor, amor</l>
                  <l>Încântător!</l>
                  <l>Amor, amor,</l>
                  <l>Te chem cu dor.</l>
               </lg>
               <p rend="justify">O axiomă pretinde că: a vorbi de amor este a face amor. S-ar putea cu drept adăuga că: a cânta amorul este a-l dori!... Tânăra noastră eroină se găsea acum în acea criză sufletească unde femeia simte că-i lipsește adevărata viață a inimii, adevăratul țel al misiei sale pe pământ, iubirea, coroana femeii!...</p>
               <p>Lord Arthur, întorcându-se la otelul său, chemă îndată pe intendentul lui ș-i zise:</p>
               <p>— Sir Brown, cum stau trebile contelui de Farol?</p>
               <p>— Rău! răspunse Brown. După ordinele ce mi-ați dat, am luat informări exacte și am aflat că averea sa este în deficit. Contele a subsemnat mai multe obligații ale căror termene sunt expirate și nu cred să aibă cu ce să le plătească.</p>
               <p>— Cumpărat-ai toate biletele sale?</p>
               <p>— Am cumpărat pân-acum pentru suma de 368.000 fr.</p>
               <p>— Prea bine! Reclamă îndată prin tribunalul de comerț lichidarea acestei sume, în numele d-tale, și dacă debitorul va întârzia cu plata, cere închiderea lui la Clichy.</p>
               <p>— Bucuros, mylord.</p>
               <p>Sir Brown ieși, iar lord Arthur, aruncându-se pe un divan, zise în sine cu mulțumire: „Sechestrând pe contele, rămâne locul vacant în otelul Chataignez, și poate să-l ocup eu!“</p>
               <p>Parisul e un haos în care se prăbușesc repede averile cele mai mari, pozițiile sociale cele mai solide; el este un balaur care înghite zilnic mulțime de existențe tinere și de reputații neatinse. Patrimoniul contelui de Farol, patrimoniu de un milion și jumătate, se risipi în timp de patru ani, și deodată gentilomul se trezi ruinat, prigonit de creditori și amenințat de a-și pierde libertatea. Deșteptare grozavă dintr-un vis încântător!</p>
               <p>Contele luă pe loc o decidere supremă și scrise amantei sale: </p>
               <quote>Iubita mea contesină!</quote>
               <quote>Cunoscând noblețea inimii tale, nu vreau să-ți ascund poziția critică în care am ajuns. Sunt ruinat! Mai mult decât ruinat, sunt falit! căci vânzând tot ce am, nu-mi rămâne cu ce să lichidez datoriile mele... Falit! Aceasta mă disperă, fiind o pată pe numele părinților mei!... Două drumuri îmi sunt deschise pentru ca să ies din starea mizerabilă în care am căzut: să mă împușc sau să mă fac soldat. Ucigându-mă, nu șterg pata; angajându-mă în oaste, am mângâierea de a plăti măcar datoria mea către patrie.</quote>
               <quote>Adio dar, scumpa mea cuntesină!... Chiar în moment plec la Alger ca să intru în armata Africii. Dea Domnul să fiu ucis la cea întâi lovire cu arabii! Am corajul ca să mor și nu am curajul să-ți zic adio din viu grai... Adio! Gândurile mele vor fi cu tine până în ultimă oră a vieții mele... Adio!...</quote>
               <quote>FOSTUL CONTE DE FAROL</quote>
               <p>Dridri primi acest bilet a doua zi după o masă mare ce dase contele amicilor săi și în care el se arătase mai vesel decât totdeauna. D-abia copila uimită finise de citit biletul, și otelul se umplu de oameni ai tribunalului de comerț, care veneau să aresteze pe contele. Dridri avu prezența de spirit a le spune că contele ar fi plecat la Belgia pentru ca să asiste la duelul unui amic al său, și astfel ea făcu să i se piarză urma. După dânșii se prezentă sir Brown, omul de confiență al lordului Arthur, și reclamă suma de 368.000 fr.</p>
               <p>— Contele-i absent, îi zise domnișoara Chataignez.</p>
               <p>— Vreți să ziceți că-i fugit? observă sir Brown.</p>
               <p>— Ce te face a crede?</p>
               <p>— Contele a fugit pentru că nu mai are mijloace de a solda creditorii lui, și noi rămânem pe pavea, caliciți din cauza lui!... Cine ar fi crezut că un gentlemen ca d-lui, cu tradiții de familie onorabilă, își va compromite astfel numele, declarându-se falit, fără a se îngriji de scandalul ce va produce această veste în publicul parizian!...</p>
               <p>— Scandalul? . . . strigă copila spăimântată.</p>
               <p>— Negreșit, domnișoară. Toate jurnalele au să relateze nu numai ruinarea și dispariția contelui, dar și chipul cum s-a ruinat prin cheltuieli mai presus de averea sa. Vă las a gândi ce comentarii scandaloase au să se publice asupra onorabilității contelui. Cel mai puțin la care d-lui se poate aștepta este de a se vedea tratat de cavaler de industrie.</p>
               <p>— Sir Brown! ? observă Dridri indignată, nu uita că ai onorul de a vorbi de contele de Farol.</p>
               <p>— Mă iertați, domnișoară, răspunse Brown, cu umilință, mă iertați... Poate că în disperarea mea să fi întrebuințat vreo calificare cam supărătoare pentru domnul conte; însă gândiți-vă că eu rămân păgubaș de suma considerabilă de 368.000 franci, întreaga starea mea și a familiei mele!... Aice sir Brown se făcu a plânge, ascunzându-și ochii cu mâna; apoi, schimbându-și tactica, el atacă o altă strună, în vreme ce observa pe furiș fizionomia drei Chataignez.</p>
               <p>— Ce trăsnet pentru familia contelui! exclamă el pe un ton tragic. Falit! Falit unul din cei mai însemnați membri ai aristocraț iei franceze! Ce durere de moarte mai cu seamă pentru sora d-sale, ducesa de Briennes, care-l iubește cu adorare!... Sărmana! când a citi gazetele de mâine va fi în stare să nebunească!... Dridri simți un fior rece prin inimă și, într-un acces de sublimă generozitate, ea întrebă:</p>
               <p>— Nu mai rămâne nimic din averea contelui?</p>
               <p>— Nimic!... Contele a vândut pe rând moșiile sale și a aruncat banii pe fereastră cu nepăsarea unui nobil risipitor. . . Singur otelul acesta mai rămâne; însă acesta este înscris pe numele d-voastră și creditorii nu pot să ridice nici o pretenție asupră-i... Otelul este proprietatea d-voastră, cu tot ce cuprinde în el, și d-voastră nu sunteți responsabilă de nebuniile contelui.</p>
               <p>— Te înșeli, sir Brown! replică Dridri. Chiar astăzi eu l-oi scoate la vânzare și sinetele contelui vor fi toate achitate. D-ta mergi de oprește orice măsuri ar fi de natură a compromite cât de puțin numele contelui și liniștea surorii sale. Eu pun garanție pentru el. Sir Brown salută pe Dridri cu respect și se duse îndată să înștiințeze pe lord Arthur de rezultatul misiei sale; iar Dridri, agitată ca de friguri, se ocupă fără întârziere cu formalitățile vânzării otelului Chataignez. Ea parveni a realiza în puține zile o sumă considerabilă pe acest imobil și plăti datoriile contelui. Nobila copilă se desfăcu fără multă mâhnire de luxul princiar în care se deprinsese a trăi de patru ani, dar nu se putu opri de a plânge când se despărți de Ledy. Săvârșind acest act de sublimă abnegare și mutându-se într-un apartament din strada Havrului, Dridri trimise contelui de Farol următorul bilet, la Alger:</p>
               <quote>Iubitul meu conte,</quote>
               <quote>Fii liniștit! onorul d-tale este ferit de orice pată, creditorii d-tale sunt plătiți. De vreme ce soarta ne-a despărțit pentru totdeauna, îți trimit un adio de cea mai sinceră amicie și rog pe Dumnezeu să-ți păstreze zilele în cariera periculoasă ce ai adoptat ca un adevărat gentilom brav și onorabil.</quote>
               <quote>Amica d-tale</quote>
               <quote>MARIE-ANGÉLIQIIE CHATAIGNEZ</quote>
               <p>Contele îi răspunse aceste trei cuvinte: „Mulțumesc, sora mea“</p>
               <p rend="center">. . . . . . . . . . . . . . . . . . . . . . . . . . . . . . . . . . . .</p>
               <p>Să lăsăm acum pe Dridri mulțumită de nobilul ei sacrificiu și să facem cunoștință cu un alt personaj, care a ocupat un loc important în existența junei artiste. Vom vedea cum soarta conduce prin un șir de întâmplări extraordinare două ființe una către alta și le face a se întâlni pe calea vieții.</p>
               <p rend="justify">Peste 15 zile Vali priimi următorul răspuns:</p>
               <p>Londra, ...1849</p>
               <p>Ah! scumpul meu Vali, îmi tremură mâna scriindu-ți aceste rânduri și inima-mi se bate astfel de tare că pare a vroi să-mi iasă din sân pentru ca să zboare la tine. Scrisoarea ta iubită e dinaintea mea, dulce, spirituală, plină de simțire, plină de soarele Orientului: ea mi-a adus câteva raze fierbinți, care au luminat pentru mine cerul întunecat sub care mă aflu de câteva zile, căci nu știi? Soarta mea bizară m-a adus la Londra!</p>
               <p>Îți închipuiești, iubitul meu, pe biata Dridri pierdută în negurile Engliterei, tristă, regretând trecutul și neștiind ce-i pregătește viitorul? Oh! pentru ce destinul ne face să gustăm încântările fericirii depline dacă este ca mai târziu să le pierdem pentru totdeauna ! pentru ce team întâlnit eu pe tine în viața mea dacă nu mi-a fost permis să mor înainte de a cunoaște amarul despărțirii!... Dar ce vorbesc de mine, când tot sufletul meu e aproape de Vali? Nu vreau să mai plâng, nu vreau să te mai întristez cu jelaniile mele, nu vrea să mă arăt ochilor tăi altmintere decât cum m-ai cunoscut, veselă și râzătoare.</p>
               <p>Ce voiaj încântător am făcut în compania ta pe Marea Mediterană, pe la Napoli, pe la Malta, pe la Smirna, pe Bosfor, prin toate acele locuri dezmierdate de razele soarelui, unde viața cu tine ar fi atât de dulce!... Viața cu tine!... iar mi se umplu ochii de lacrimi... Napoli! ai văzut Napoli, dragul meu, și ai avut curajul să te duci mai înainte?... Eu, în zilele mele de splendoare, am cunoscut pe un nobil napolitan, contele Giuseppe Morri, care era foarte îngâmfat de frumusețea lui și repeta necontenit faimosul proverb: Vedi Napoli, e poi Mori. El îmi spunea că luna din patria lui e mai caldă și mai luminoasă decât soarele Parisului. Așa să fie?</p>
               <p>Ai observat, iubite Vali, cât mă preocup de soare? De când neam despărțit îmi e tot frig și am căpătat nostalgia soarelui, mai cu seamă aice, în Londra, unde el este înlocuit prin gazul fanarelor. Ce oraș trist e Londra! Ce nație mașinală, ce obiceiuri diferite de-ale noastre! Aice veselia pare o importație străină, căci singurii oameni care se aud grăind și râzând pe străzi sunt francezi. Englezii nu se primblă, ci toți aleargă după trebi, cu gândul la bani și urmând preceptul lor favorit Times is monney, căci englezii au monetizat chiar și timpul. Aice e locul contrasturilor celor mai exagerate, al bogăției fabuloase și al mizeriei sordite; aristocrația se arată la Hyde-Parc în carete strălucite cu câte doi lachei pudruiți îndărăt, și săracii cu picioarele goale sunt înveliți în niște rufe peticoase, care întrec mantaua arlechinului prin împestrițarea lor.</p>
               <p>Am văzut într-o dimineață de la ferestrele mele măturătorii străzilor în frace, dar ce frace! și femeile lor cu șaluri și capele, dar ce capele, ce șaluri!... Am crezut că fac un vis fantastic și că asist la carnavalul mizeriei. Însăși atmosfera umedă și plină de fum de cărbune de pământ părea că plânge de mila lor, stropindu-i cu lacrimi... de cerneală.</p>
               <p>Iată, iubitul meu, în ce iad sunt exilată eu, vesela ta Dridri, care n-a mai râs de când a rămas singură... Îți aduci aminte de râsetele noastre nebunești din Paris? Răsunetul lor depărtat vine câteodată de mă trezește din somn; atunci deschid ochii, te caut împrejurul meu cu o dulce bătaie de inimă... dar a fost un vis — și eu cad suspinând cu capul pe perne...</p>
               <p>Am întrerupt această scrisoare în timp de câteva ore pentru ca să mă liniștesc și să-ți pot spune pentru ce mă găsesc la Londra, însă înainte vin să te sărut ca o soră și să reclam indulgența ta.</p>
               <p>Acum ascultă:</p>
               <p>Zece zile în urma plecării tale, lord F. se prezentă la mine și îmi zise:</p>
               <p>— Domnișoară, iată trei ani de când te cunosc, trei ani de când te iubesc, trei ani de când aștept să pierzi ura ce ai în contra englezilor. Când locuiai în otelul d-tale, ai respins propunerile mele sub cuvânt că erai fericită de amicia contelui și că nu doreai nimica mai mult. Amicia contelui ținu cât averea lui, și într-o zi el dispăru, atrăgându-te în ruina lui.</p>
               <p>— Te înșeli, mylord, i-am răspuns.</p>
               <p>— Știu, replică lordul, că singură ai sacrificat tot ce era a d-tale pentru ca să scăpi numele contelui de pata de falit. Ai făcut un act sublim, dar și o nebunie totodată, și astfel ai răsturnat toate planurile mele.</p>
               <p>— Ce planuri?</p>
               <p>— Contele fiind un obstacol între d-ta și mine, am cătat să-l înlăturez și am contribuit mult la ruina contelui, îdemnându-l la cheltuieli mai presus de averea lui... Nu te indigna, domnișoară, căci am o scuză triumfantă în amorul ce mi-ai inspirat din ziua cum team văzut. Aice, lordul tăcu puțin, plecând capul cu tristețe, și apoi continuă:</p>
               <p>— Soarta mea e amară și neînțeleasă!... Sunt tânăr, am o avere colosală, fac parte din aristocrația cea mai înaltă a Engliterei, sunt membru al Parlamentului și cu toate acestea nu am nici destul merit, nici destulă elocvență pentru ca să înduplec în favorul meu inima unei copile! Mărturisesc, domnișoară, că merit măcar de-a fi jelit... După dispariția contelui ai rămas singură și te-ai mutat în strada Havrului, unde ocupai un apartament modest. M-am prezentat și atuncea dinaintea d-tale și ți-am oferit un otel mult mai luxos decât acel ce ocupaseși, punând toată averea mea la picioarele d-tale. Îți aduci aminte cuvintele ce mi-ai răspuns? Mie îmi stau înfipte în inimă ca niște pumnale: „Prea târziu, mylord, mi-ai zis cu o zâmbire grațioasă, dar crudă; acum cunosc distanța care există între amicie și amor!“ Lord F. îngălbeni și urmă cu glasul uimit:</p>
               <p>— În adevăr, nenorocirea care mă prigonește făcu și astă dată ca să vin prea târziu; un străin emigrat din țara lui știuse să găsească calea inimii d-tale!... Îl iubeai cum iubește o femeie pentru întâia oară în viața ei, cu abnegare, cu credință, cu toate iluziile tinereții. El însă te iubea cum meritai să fii iubită?</p>
               <p>— De mă iubea Vali? am zis, sculându-mă în picioare. Privește în ochii mei, mylord, dacă vrei să te convingi cât am fost de iubită!</p>
               <p>— Nu mă îndoiesc, răspunse lord F., că îi daseși toată inima, și tocmai aceasta m-a desperat mai mult atunce. Îmi fusese cu putință să ruinez o avere ca a contelui pentru ca să te despart de el, dar nici Dumnezeu nu ar fi putut să risipească comorile de dragoste ce se dezveliseră în sufletul d-tale... și însă trebuia să fii a mea, căci mintea și viața îmi erau în pericol; trebuia să fac pe dl Vali a părăsi Parisul!</p>
               <p>— Cum, mylord, ai avut cruzimea să contribui la plecarea lui Vali ? am strigat cu indignație.</p>
               <p>— Te rog, domnișoară, liniștește-te și mă ascultă până la sfârșit... Dl Vali era emigrant, Moldova era ocupată de armia rusească. Singurul chip de a păstra amicia d-tale era de a contribui la dezrobirea patriei sale. Am alergat la Londra, am contribuit prin toate chipurile a pregăti opinia publică în favorul românilor; câțiva amici ai mei au luat cuvântul în Parlament pentru ca să silească pe minister a cere de la curtea de St. Petersburg evacuarea Principatetor, și nu am părăsit Londra până ce nu am văzut nota guvernului englez către țarul Neculai plecând de la Foring Office... Acum un nou prinț este ales în Moldova, el a și deschis hotarele țării emigranților din străinătate și dl Vali a plecat ca toți ceilalți moldoveni în patria sa. Astfel și d-lui este fericit de a-și revedea parinții, și eu sunt fericit de a te revedea iarăși singură.</p>
               <p>— Însă eu, mylord, eu mai pot fi vreodată fericită? am zis năbușindu-mi lacrimile.</p>
               <p>— D-ta, Dridri, ești jună, ai cunoscut toate încântările amorului, ai gustat din cupa fericirii lumești și poți să-ți încununi viața prin un act de generozitate îngerească contribuind la realizarea dorințelor unui om care te iubește de trei ani... Ascultă-mă, te rog, fără a mă întrerupe; dl Vali e dus din Paris și negreșit pierdut pentru d-ta. El este chemat a juca un rol oarecare în patria lui, a prinde rădăcină în ea, a se însura poate... dar, a se însura, căci e tânăr și prin urmare supus la furtunile vieții... Care este perspectiva ce se desfășoară dinaintea d-tale? Singurătatea și jelirea? Perspectiva e tristă și eu te iubesc prea mult pentru ca să nu cerc tot în lume spre a te feri de un asemene viitor...</p>
               <p>Aice lord F. se apropie de mine, îmi luă mâna și îmi zise cu multă simpatie:</p>
               <p>— Dridri, vrei să scapi de singurătate? Vrei să cunoști nemărginita mulțumire de a ferici zilele unui om onorabil?... Dridri, vrei să fii soția mea?... dar, soția mea legitimă!... Zi un cuvânt, și în curând te vei numi ledy F. Îți cunosc calitățile inimii și știu cât ești de demnă a intra cu fruntea naltă în societatea cea mai respectabilă... Înțeleg că propunerea mea te surprinde și că ai poate nevoie să consulți pe... Ei bine... fie!... Îți dau timpul necesar ca să te gândești, și, pentru ca să te las cu totul liberă în deciderea ce vei lua, eu plec astăzi la Londra. Acolo te va aștepta un apartament în casa unei dame respectabile, care m-a crescut de mic... Când te-i hotărî să-mi acordezi grația pe care ți-o cer, vei trece Manșa și vei veni la Londra; eu voi merge în toate zilele la Miss Howard ca să cercetez dacă ai sosit și să-ți aduc coroana de ducesă...</p>
               <p>Zicând aceste cuvinte, lord F. îmi sărută mâna și se duse, lăsându-mă sub o impresie adâncă!... Scumpul meu Vali! Am luptat cu mine două săptămâni de-a rândul, în sperare că voi primi de la tine vreun răvaș care să-mi vestească întoarcerea ta la Paris, dar, în fine, pierzând orice sperare și văzându-mă amenințată de a cădea, ca multe din cunoștințele mele, în valurile unei vieți zvânturate spre a învinge zilnicele nevoi, mi-am pus mâna pe inimă, zicându-ți ție, amicul meu, un adio dureros și iată-mă-s la Londra.</p>
               <p>Lord F. face acum pregătirile necesare pentru cununia noastră. În ziua când vom fi uniți, vom pleca împreună ca să ne așezăm în Italia... Iată, scumpul meu, tot adevărul!... Acum, cu lacrimile-n ochi, vin să te rog ca să-mi răspunzi: bine sau rău am făcut? Oricum să fie însă, sufletul meu va fi în veci cu tine, Vali, tu, care mi-ai dat cea mai mare fericire pe pământ.</p>
               <p>Adio, iubitul meu, adio! Permite-mi în viitor ca să am, ca în trecut, un loc cât de mic in inima ta... O, Vali ! O! dragul meu, nu mai văd ce scriu, lacrimile mă înădușă. .. Adio... Scrie-mi... Îți dau ultima mea sărutare și pun tot sufletul meu în ea.</p>
               <p>Constantinopol, 1849</p>
               <p>Scumpa mea Dridri, ți-am promis să-ți fac descrierea călătoriei mele până la Constantinopol, și dacă m-aș asculta, ți-aș trimite un volum întreg, astfel mă simt fericit de a convorbi cu tine. Îmi pare că ești lângă mine, cu gentilețea ta de veselă păsărică; îmi pare că te văd zâmbind cu oarecare malițiozitate în vreme ce-ți povestesc cele ce-am făcut și văzut de când am plecat din Paris; îmi pare că aud glasul tău mult iubit aplicându-mi proverbul francez: <hi rend="italic">A beau mentir qui vient de loin</hi>. Cu toate aceste, încep mai întâi a te săruta, apoi te iau pe genunchi, ca pe un copil zburdalnic, și îți promit o lungă și frumoasă poveste, dacă îi fi cuminte“.</p>
            </div>
            <div type="div2" rend="P22">
               <head>Din albumul unui bibliofil</head>
               <div type="div3" rend="P26">
                  <head>
                     <label>I</label>
                     <lb/>Boierii așezate de Alexandru-Vodă cel Bun și Bătrân</head>
                  <p>Logofăt mare:judecător și alegător de ocine. Ispravnic pe o seamă de oameni de frunte, ce sunt curteni la țară, și judecător tuturor cine sunt cu strâmbătăți în țară și luător de seamă tuturor ispravnicilor ce sunt la curtea domnească.<lb/>Vornic mare în Țara de Jos:judecător tuturor din țară și globnic de morți de om și de șugubini ce se fac la partea lui și vornic Bârladului.<lb/>Vornic mare de Țara de Sus:judecător tuturor din țară cine au strâmbătăți și globnic de morți de om și de șugubini ce se fac la partea lui; și vornic Dorohoiului.<lb/>Pârcălab de Hotin:la margine despre Țara Leșească și Căzăcească; judecător tuturor la acel ținut.<lb/>Hatman și Pârcălab de Suceava și ispravnic pe toate oștile țării.<lb/>Postelnic mare:dvorbitor înaintea domnului și pârcălab de Iasi și tălmaci în limbi străine.<lb/>Spătar mare:și staroste de Cernăuti, și este obicei să se îmbrace la zile mari cu haine scumpe domnești; dvorbitor cu arme domnești încins la spatele domnului întru acele zile.<lb/>Paharnic mare și pârcălab de Cotnar și de Hîrlău: are obicei să direagă (să verse vin) domnului la zile mari, la masă, cu paharul.<lb/>Visternic mare :ispravnic pe socotelile ce se fac să se ia din țară, și grijind și împărțind lefile slujitorilor, și purtător de grijă a toată cheltuiala curții și a oaspeților ce ar veni în țară și are toate catastijele în mâna lui.<lb/>Stolnic mare:cu obicei la zile mari și la veselii domnești, îmbrăcat în haină domnească, să vie înaintea bucatelor domnești; le tocmește pe masă înaintea domnului cu tipsiile; și dvorbitor întru acele zile.<lb/>Comis mare : ispravnic pe povodnici și pe toți caii domnești; merge înaintea domnului și a povodnicilor.<lb/>Medelnicer mare : cu obicei îmbrăcat în haină domnească la zile mari; dvorbitor la masa domnului; taie fripturile ce se aduc la masă.<lb/>Clucer mare : ispravnic pe beciurile domnești, pe unt, pe miere și pre colacii ce vin din orașe la născut.<lb/>Sulger mare : ispravnic pre toate oboroacele ce se dau la curtea domnească, și carne la slujitorii curții.<lb/>Jitnicer mare : ispravnic pe toate oboroacele de pâine ce se dau la curtea domnească și la slujitorii curții și la oaspeții ce vin din țară.<lb/>Vameș mare : ce ține schelele țării pentru vămi; are obicei să ducă dulceți și cofeturi în zile mari la masa domnului. - Ispravnic pe negustori.<lb/>Șătrar mare : pe corturi domnești și în oști și în alte căli (?) și purtător de grijă tunurilor.<lb/>Ușer mare : purtător de grijă tuturor solilor și tălmaci străinilor la județ.<lb/>Armaș mare : ispravnic și purtător de grijă pentru toți acei ce fac rău și cad în închisoarea țării; îngrijitor de temnițe și pedepsitor acelor judecați de moarte, dați în mâna lui să-i omoare.<lb/>Aga : ispravnic pe darabani și pe târg pe Iași județ.<lb/>Logofăt al doilea : hotărâtor de ocine în toată țara.<lb/>Postelnic al doilea : în toată vremea dvorbitor înaintea domnului: fecior de boier ales.<lb/>Logofăt al treilea : cărturar, scriitor bun, credincios la toate tainele domnului, și cărți ori din țară, ori de la prieteni de unde ar veni toate în mâna lui merg, și cu învățătura domnului de la dânsul ies răspunsurile; și pecetea țării în mâna lui stă; și orice judeață și îndireptări se fac oamenilor fără pecetea domnului nu pot fi; care pecete îi în mâna logofătului al 3-lea.<lb/>Postelnic din al doilea înainte : câți vrea domnul să facă, deprinzându-i la această cinste, ies și la alte cinste mai mari.<lb/>Spătar al 2-lea și al 3-lea : cel al 2-lea svorește (servă) la masă când cel mare nu svorește; și este îmbrăcat și cu spata (spada) încins, și cu buzduganul în mână la spatele domnului. Iară spătarul al 3-lea svorește peste toată vremea.<lb/>Paharnic al 2-lea : după dvorba paharnicului celui mare dvorește la masă și direge pahar cu băutură la domn.<lb/>Paharnic al 3-lea : când nu direge al 2-lea, direge el.</p>
                  <p rend="justify">NOTĂ</p>
                  <p>Adevărul ce răsare din această întocmire de boierii este că titlurile de Logofăt mare, Postelnic mare, Vornic mare, Pârcălab, Spătar etc. nu au constituit niciodată titluri de noblețe, ci au servit numai a desemna diversele funcții din țară. Nefiind moștenitoare, copiii boierilor nu puteau trage din ele alt avantaj decât acela de a fi numiți feciori de boieri, iar copiii acestora reintrau în gloată, dacă nu-i favoriza norocul ca să intre în clasa funcționarilor. Pe timpul domnilor vechi, unele familii au conservat prestigiul lor din tată în fiu prin valoarea lor personală în luptele țării cu vecinii, însă numele lor odinioară faimoase au căzut din culme și au rămas acum pierdute printre răzeși; astfel Șerpe, Moțoc, Arbore, Purice, Movilă etc. Noblețea dar, așa precum este înțeleasă de popoarele occidentale, nu a existat în țară, și dacă mai târziu s-au introdus în societatea română oarecare pretenții de nobilime bazată pe titlurile funcționarismului, aceste tendințe de îngâmfare ridicolă au fost aduse de fanarioți. Ei au pus în circulare termenii <hi rend="italic">grecoturcești de celebi, afthenta, beimu, eclamprotate, evghenestate</hi> etc., meniți de a ridica un piedestal personalității lor de parveniți. Căzând însă ei de la putere, s-a dărâmat și toată clădirea cu dânșii, iar românii au revenit la datinile democratice ale strămoșilor. Iată cum se explică avântul generos care a îndemnat pe boierii și pe feciorii de boieri din generația actuală să sacrifice în Divanul adhoc atât privilegiile legate de titlurile boierești, cât și înseși acele titluri. Și, în adevăr, ce izvor de măgulire putea să fie pentru un român în titlurile de Paharnic, de Stolnic, de Comis, de Medelnicer etc., când boieria acestora nu era decât o slugărie travestită. Paharnicul mare, îndeplinind funcția de <hi rend="italic">échanson</hi>, diregea cu paharul, adică vărsa domnului vin și apă la masă.</p>
                  <p>Stolnicul mare servea de <hi rend="italic">maître d’hôtel</hi>, căci el preceda în sala de prânz blidele cu bucate și le așeza dinaintea domnului.</p>
                  <p>Comisul mare (<hi rend="italic">écuyer</hi>) își rezema boieria de ieslele grajdului domnesc.</p>
                  <p>Slugerul domnea asupra cuhnei.</p>
                  <p>Medelnicerul avea importanta funcție de a tăia fripturile.</p>
                  <p>Jitnicerul (<hi rend="italic">grand panetier</hi>) era mai mare peste pâini.</p>
                  <p>Vameșul se bucura negreșit de favoarea domnițelor și a beizadelelor, căci el aducea dulceață și cofeturi la masă.</p>
                  <p>În realitate, precum vedem, toți acești boieriți făceau parte din categoria ciocoilor, cunoscută la curtea Franciei sub denumirea grotescă de <hi rend="italic">officiers de bouche</hi>.</p>
                  <p>Un personaj însă care avea o fizionomie mai caracteristică era Armașul mare; el inspira groază tuturor și prezența lui tăia pofta de mâncare chiar acelor <hi rend="italic">officiers de bouche</hi>. Îngrijitor de închisori și pedepsitor acelor judecați de moarte și dați pe mâna lui ca să-i omoare! lată titlurile și funcțiile Armașului! La câte scene tragice el era condamnat să asiste și chiar să ia parte activă! Ce fizionomie de călău boierit!</p>
                  <p>Se zice că mai toți Armașii au fost străini: greci, arnăuți etc., căci românul nu a avut niciodată tragere de inimă pentru meseria de gâde.</p>
                  <p>Apropos (unii zic aproposit-o, însă pentru ce și cum s-au adoptat acești termeni? Posteritatea va decide). Apropos de gâde, binevoiască sapienții fabricanți de dicționare etimologice, sau chiar electicii fisători ai limbii române, să ne lămurească dacă acest cuvânt nu este cumva rădăcina cuvântului gâdilire? Gâdele are meseria de a descăpățâna și de a spânzura, două operații care au a face cu gâtul și care la un moment oarecare trebuie negreșit să procure pacientului o gâdilire destul de stranie. Substantiv: gâde — verb: a gâdili.</p>
                  <p>Așa să fie?... Nu știm, dar să nu pierdem sperarea că vom vedea această ingenioasă etimologie publicată într-una din fasciculele sau fașele sub care unele doici academice pretind a crește și a înfrumuseța limba română.</p>
                  <p>P. S. În Letopisețe găsim termenii de rudă aleasă, sinonim de boier. Acele rude alese se bucurau de privilegiul de a nu fi „supuse pedepsei cu caterga sau cu ocna, ci pentru greșeli mici erau gonite de pe moșiile lor pe câtăva vreme. Pentru greșeli mari erau descăpățânate. Un boier vinovat și hotărât la moarte nu se purta pe ulițe ca cei proști, nici era supus necinstei de a fi ca ei spânzurat în furci sau înțepat. Un boier era spânzurat numai când se afla dovedit de hiclenie împotriva domnului, de hainlic către țară, și așijderea când era prins la război. Atâta numai că furcile spânzură torii se făceau mai nalte decât pentru un prost.“</p>
                  <p>Avantaj destul de iluzoriu pentru pacient! însă măngâietor pentru vanitatea rudelor alese ale spânzuratului!</p>
               </div>
               <div type="div3" rend="P26">
                  <head>
                     <label>II</label>
                     <lb/>Formulă de afurisenie</head>
                  <p rend="justify">„Fierul, pietrele și toată firea neputrezitoare să putrezească și să se risipească, iar trupurile acelor fără credință să steie întregi și sufletele lor niciodată să nu vadă lumină! Să-i omoare pe dânșii dumnezeiasca sabie! Să se facă ei mâncarea vulturilor și a corbilor! Să cadă asupra lor cărbuni de foc! Fiii lor să fie săraci și femeile lor văduve! Diavolul să steie în dreapta lor! Să dobândească bubele lui Ghiezi și sugrumarea lui Iuda! Să-și piardă inima și fața de om [...]! Să fugă de el și om și vită, și răcoarea și căldura, și umbra și soarele, și tot ce este bun pe pământ!“... etc. (Extras dintr-o carte veche).</p>
                  <p>Crâncen blestem și de o sălbatică energie! Accentul neîmpăcat ce-l caracterizează explică luptele și cruzimile fanatismului religios. Dar ceea ce inspiră o mirare dureroasă este că toate acele formule de afurisenii și acte de cruzime au fost pretutindeni dictate și executate în numele lui Christos, care a căutat să propage simțirea de frăție pre pământ, în numele lui Moisi și al lui Mahomed și ale tuturor fondatorilor de religii.</p>
               </div>
               <div type="div3" rend="P26">
                  <head>III</head>
                  <p rend="justify">[. . . . . . . . . . . . . . . . . . . . . . . . . . . . . . . . . . .]</p>
               </div>
               <div type="div3" rend="P26">
                  <head>
                     <label>IV</label>
                     <lb/>Epitaful lui Prale</head>
                  <p rend="justify">Un bătrân dascăl de biserică din mănăstirea Frumoasa, care cunoștea bine pe vestitul Prale, autorul excentric al Evangheliei în versuri, mi-a spus că poetul din Târgușor își făcuse singur epitaful următor:</p>
                  <lg>
                     <l>Toată grija mi-am luat</l>
                     <l>Și de lume am scăpat,</l>
                     <l>Eu de dânsa, ea de mine</l>
                     <l>Și... să ne fie de bine!</l>
                  </lg>
               </div>
               <div type="div3" rend="P26">
                  <head>
                     <label>V</label>
                     <lb/>Fragmente dintr-o poveste</head>
                  <p rend="justify">Când ascultă cineva cu luare-aminte modul cu care țăranii povestesc basmele răspândite în popor, el constată perioade întregi, rimate, și nu se refuză de a crede că poveștile sunt poemuri antice ce s-au prozait cu timpul trecând prin memoria generațiilor succesive. De exemplu, iată câteva pasaje din povestea lui <hi rend="italic">Cal galben de sub soare</hi>:</p>
                  <lg>
                     <l>Cic-a fost un împărat</l>
                     <l>Mare, mândru, luminat,</l>
                     <l>Și avea un cal frumos</l>
                     <l>Cu păr negru și lucios.</l>
                     <l>Când încăleca pe el,</l>
                     <l>Se simțea mai tinerel,</l>
                     <l>Când pe el încăleca</l>
                     <l>Lumea-ntreag-o alerga.</l>
                     <l>El de cale s-a gătit</l>
                     <l>Și la slugi a poruncit</l>
                     <l>De cal bine să grijească</l>
                     <l>Și cu ochii să-l păzească,</l>
                     <l>Căci de nu l-or îngriji</l>
                     <l>Vai ș-amar de ei va fi,</l>
                     <l>Și le-or sta capetele</l>
                     <l>Unde stau picioarele!</l>
                  </lg>
                  <lg>
                     <l>. . . . . . . . . . . .</l>
                  </lg>
                  <lg>
                     <l>„Luminate împărate,</l>
                     <l>Fă-ți cu paloșul dreptate!</l>
                     <l>Noi fugarul l-am pierdut</l>
                     <l>Făcutu-s-a nevăzut</l>
                     <l>În fundul pământului</l>
                     <l>În vârtejul vântului!“</l>
                  </lg>
                  <lg>
                     <l>. . . . . . . . . . . .</l>
                  </lg>
                  <lg>
                     <l>Împăratul se-ncrunta,</l>
                     <l>Puse crainici a striga:</l>
                     <l>Care-n lume s-a afla</l>
                     <l>Lumea de-a cutreiera,</l>
                     <l>Nouă ani să nu s-oprească,</l>
                     <l>Nouă să nu odihnească,</l>
                     <l>Cât e noapte, cât e zi,</l>
                     <l>Pân’ce calul va găsi,</l>
                     <l>Acelui parte să fie</l>
                     <l>Jumătate-mpărăție</l>
                     <l>Și o fată-mpărăteasă</l>
                     <l>Care-a fi cea mai aleasă.</l>
                  </lg>
                  <lg>
                     <l>. . . . . . . . . . . .</l>
                  </lg>
                  <lg>
                     <l>Făt-frumos a și plecat</l>
                     <l>Pe-un cal negru și țintat</l>
                     <l>Și s-a dus, s-a dus, s-a dus</l>
                     <l>Tot drept soare spre apus</l>
                     <l>Ca cuvântul din poveste …</l>
                     <l>Înainte mult mai este,</l>
                     <l>Mers-a mersul vântului</l>
                     <l>Pe fața pământului</l>
                     <l>Ș-a călcat în pribegie</l>
                     <l>Multă lume,-mpărăție,</l>
                     <l>Dumnezeu numai o știe!</l>
                     <l>Mers-a peste nouă mări,</l>
                     <l>Nouă mări și nouă țări,</l>
                     <l>Peste munți, peste ponoare,</l>
                     <l>Peste câmpuri cu izvoare,</l>
                     <l>Unde iarba verde crește</l>
                     <l>Și în patru se-mpletește</l>
                     <l>Și-n vârf se găitănește,</l>
                  </lg>
                  <lg>
                     <l>etc., etc.</l>
                  </lg>
               </div>
               <div type="div3" rend="P26">
                  <head>
                     <label>VI</label>
                     <lb/>Rime defectuoase</head>
                  <p rend="justify">Fiecare cititor este în drept a se întreba pentru ce unii oameni se întețesc a scrie numaidecât în versuri atunci când, voind a face parte din pleiada autorilor, mult mai bine ar nimeri să se ție de proză. Iar dacă acești nenorociți ce pătimesc de infirmitatea versificatoare nu se pot apăra de accesele ei, pentru ce încalte nu se preocupă a face versuri corecte și pentru ce se alunecă a împreuna rime nepotrivite. — A înhama alăture un cal cu un bou este o excentricitate ce denotă o lipsă de estetică din partea automedonului ce are ambiție de a se lua pe urmele lui Apolon.</p>
                  <p>Arta poeziei admite oarecare licențe, dar nu permite ca ele să treacă peste marginile așezate de bunul simț și de bunul gust. Nu este dar permis de a călca peste regulile bunei cuviințe literare, precum nu este admis a disprețui regulile bunei cuviințe sociale. În cazul dintâi un autor probează că nu-și cunoaște arta, precum în cazul de-al doilea un om denotă că a fost rău crescut.</p>
                  <p>Așa cu multă mirare și părere de rău vedem pe unii versificatori și chiar pe unii poeți cu renume căzând în defectul neglijării în privirea rimelor, fără a se preocupa de paguba produsă armoniei versurilor prin asocierea rimelor defectuoase, de exemplu:</p>
                  <p>„Scânteie, mântuie — cunună, spumă — dulce, duce — teme, nedemne — dărâma, țărâna — strălucind, argint — frunte, căzute</p>
                  <p>— valuri, noianuri — azi, popas — unge, cruce — merge, drege</p>
                  <p>— slab, cap — lacrimi, flăcări — brav, praf — florilor, ploilor — tun, cum —sălbatică, artistică — noastre, proaste — șoapte, poate</p>
                  <p>— languoare, splendoare — etc“.</p>
                  <p>Aceste rime sunt sălbatice și rimează cu prostatice.</p>
               </div>
               <div type="div3" rend="P26">
                  <head>
                     <label>VII</label>
                     <lb/>Câteva cugetări</head>
                  <p rend="justify">Nimic mai duios și mai poetic ca o floare crescută pe un mormânt și ca un copilaș jucându-se printre morminte. Viață din moarte! Viață printre morți!</p>
                  <p rend="justify">Figurile tiranilor sângeroși sunt mai aparente, căci ele apar pe un fond roș în cadrul istoriei.</p>
                  <p rend="justify">Multe glasuri rugătoare, puține urechi ascultătoare!</p>
                  <p rend="justify">Floarea cu mai multe picături de rouă scoate mai dulce parfum; inima cu mai multe lacrimi scoate plângeri mai duioase.</p>
                  <p rend="justify">Vai de turma unde câinii sunt ocupați a roade oase!</p>
                  <p rend="justify">Tăcerea mormintelor e mai pătrunzătoare decât zgomotul lumii.</p>
                  <p rend="justify">Sunt frați în Hristos; sunt și în Satan.</p>
                  <p rend="justify">Turbarea luptătorilor nu e adeseori decât o spaimă turbată.</p>
                  <p rend="justify">Câteodată un limpede părău se pierde-ntr-un tău glodos. Astfel și omul!</p>
                  <p rend="justify">Trist e de țară când sceptrul devine furcă sau bici.</p>
                  <p rend="justify">Lăcomia regilor produce foametea popoarelor.</p>
                  <p rend="justify">Geniul, ca să fie complet, trebuie să aibă suflet de bărbat și inimă de femeie.</p>
                  <p rend="justify">O limpede picătură de rouă reflectă mai mult cer decât pământ.</p>
                  <p rend="justify">Cerul, sătul de a privi neghiobiile oamenilor, își pune vălul nopții pe ochi.</p>
                  <p rend="justify">Cântarea adevăratului poet începând pe un mod nedecis, deși armonios, merge crescând și devine puternică, vibrantă, genială. Astfel faptul zilei palid precede soarele strălucitor.</p>
                  <p rend="justify">A pretinde de a scrie pentru viitor este cea mai ridicolă prezumție și cea mai vie probă că este necitit de contemporanii săi.</p>
                  <p rend="justify">Noaptea e sora blândă a morții, moartea e sora cruntă a nopții.</p>
                  <div type="div4" rend="P27">
                     <head>Cuvinte vechi franceze din XV secol</head>
                     <p rend="justify">Renumitul autor francez Rabelais, născut în Turena la 1438, a scris în limba uzitată pe timpul său istoriile fantastice ale lui Gargantua și Pantagruel, doi giganți. Acele opere pline de erudiție și de filozofie ascunse sub un șir de tablouri cinice au avut un mare răsunet în Franța și sunt mult apreciate de filologii moderni. Rabelais, într-o epocă de persecutări religioase, când ideile de reformă în materie de credință expuneau pe adepții lui Calvin la supliciul arderii de vii, au avut curajul a strivi sub biciul satirei abuzurile, ereziile, prejudiciile și mai cu seamă pedantismul și bigotismul ce domneau în secolul XV. Înfruntând fulgerele Vaticanului și ale Sorbonei, el trata de cagots, bigots, papegots, papelards, caphards etc. pe călugării ce exploatau lumea în numele religiei, iar pe pedanți, care se încercau a latiniza într-un mod grotesc limba franceză, îi numea: rapetasseurs de vieilles ferailles latines. Este de observat că un fenomen foarte straniu se produce la toate popoarele în epoca lor de regenerare sau de decadență și acel fenomen este ivirea pedantismului în domeniul literar. Astfel plantele părăsite năvălesc în grădini, umplu gazoanele, acoperă drumurile nisipite și înădușă florile pe straturi. În Franța, pe timpurile lui Rabelais, ca și la noi astăzi, această calamitate se lățise mult și produsese o școală de pedanți întețiți care vorbeau și scriau o limbă neînțeleasă de nimeni, nici chiar de înșiși, exemplu:</p>
                     <p>„Mon genie n’este point apte nate pour éscorier la cuticule de notre vernacule gallicique, mais vicevercement je gnave opere er par veles et rames je me cuite de la locupleter de la redundance latinicome etc.“</p>
                     <p>Ce ar fi devenit oare grațioasa limbă franceză, dacă râsul puternic al lui Rabelais nu ar fi împrăștiat în vânt fasciculele laureatului Helcienne de Crene, șeful școalei de rapetasseurs de vieilles ferailles latines!</p>
                     <p>O! Rabelais, fie-ți țărâna ușoară și memoria nepieritoare! Căci nu te scoli din mormântul tău, neîmpăcatule biciuitor de ridicole, ca să te arăți un moment printre noi și să faci a reintra în întunericul lor Trisotinii și Vadiușii romăni, acești demni strănepoți ai lui Helcienne de Crene!</p>
                     <p>Nația franceză se mândrește cu drept cuvânt de geniul profund și de spiritul galic al lui Rabelais, căci scrierile lui sunt un adevărat tezaur de erudiție, dar acele scrieri au totodată și pentru noi un interes neprețuit, fiindcă ele conțin mulțime de cuvinte românești uitate astăzi în Franța și uzitate la noi cu propriul lor înțeles. lată aici o mână de termeni vechi care sper că vor deștepta spiritul de investigare al filologiei noastre:</p>
                     <div type="div5" rend="P10">
                        <head>A</head>
                        <p>abscons: ascuns<lb/>ains: însă<lb/>aer: aer<lb/>absters: sters<lb/>ardz: ar<lb/>arse: arsă<lb/>accrésté: crestat, cu creastă<lb/>adiouda my: ajută-mă<lb/>aigrest: aguridă<lb/>apostole: apostol<lb/>aspre: aspru<lb/>arev: a ara: a brăzdui<lb/>aurée: de aur<lb/>angust: îngust<lb/>angariez: angării<lb/>alinter: a alinta. N.B. Comentatorii francezi confundă înțelesul acestui cuvânt, atribuindu-i aceeași origine ca verbului ralentir.</p>
                     </div>
                     <div type="div5" rend="P10">
                        <head>B</head>
                        <p>barde: bardă<lb/>baste: basta<lb/>botte: bute<lb/>bubelette: bubușoară<lb/>bouc: gură, a îmbuca<lb/>basme: basmă. N.B. Comentatorii îl confundă cu beaume, balsam.</p>
                     </div>
                     <div type="div5" rend="P10">
                        <head>C</head>
                        <p>cere: ceară<lb/>cabres: capre<lb/>calloïer: călugăr<lb/>coubte: cot<lb/>crediteur: creditor<lb/>coudignac: chitonac<lb/>christian: hristian: creștin<lb/>cobbit: scobit<lb/>crud: crud: necopt<lb/>ceste: aceste: ceste<lb/>couppe: cupă<lb/>coste: coastă<lb/>caprimulge: mulge-capră<lb/>calandre: macaleandru, pasăre fantastică<lb/>cza! interjecție identică cu acea a țăranilor noștri către boi: tza Boian! tza Prian!</p>
                     </div>
                     <div type="div5" rend="P10">
                        <head>D</head>
                        <p>diavol: diavol<lb/>decours de la journée: decursul zilei<lb/>tous dis: totdeauna: toate zilele<lb/>draco: dracul<lb/>dateur: dătător<lb/>despriz: dispreț<lb/>dispare: dispare<lb/>dea! interjecție identică cu dé!<lb/>à la dévallée: de vale<lb/>desrobber: (?) să existe oare vreo analogie între acest cuvânt și cuvântul desrobire? Răspundă etimologiștii.</p>
                     </div>
                     <div type="div5" rend="P10">
                        <head>E</head>
                        <p>éscorce d’ulmeau: scoarță de ilm<lb/>éscapper: a scăpa<lb/>ésventer: a zvînta<lb/>éstouper: destouper: a astupa: a destupa<lb/>éspic: spic<lb/>s’ésclaffer: a se sclăfăi</p>
                     </div>
                     <div type="div5" rend="P10">
                        <head>F</head>
                        <p>faseolz: fasole<lb/>furt: furt<lb/>floc: floc</p>
                     </div>
                     <div type="div5" rend="P10">
                        <head>G</head>
                        <p>gualimart: călămări<lb/>geline: găină: galină<lb/>gyrer: a umbla în jur</p>
                     </div>
                     <div type="div5" rend="P10">
                        <head>H</head>
                        <p>hayt: hayt: hait<lb/>haye: haye: hai: hai</p>
                     </div>
                     <div type="div5" rend="P10">
                        <head>J</head>
                        <p>judicature: judecătorie<lb/>jus: jos</p>
                     </div>
                     <div type="div5" rend="P10">
                        <head>L</head>
                        <p>laudateur: lăudător<lb/>locuste: lăcuste</p>
                     </div>
                     <div type="div5" rend="P10">
                        <head>M</head>
                        <p>moult: mult<lb/>moust: must<lb/>mutte: mută<lb/>maistre: măestru<lb/>marmoner: a mormăi<lb/>mascarayt: măscărea: mînjea<lb/>meshaing: mehengiu</p>
                     </div>
                     <div type="div5" rend="P10">
                        <head>N</head>
                        <p>numereux: numeros</p>
                     </div>
                     <div type="div5" rend="P10">
                        <head>O</head>
                        <p>on, d’ond: unde, de unde<lb/>ous, ost: oaste<lb/>occis: ucis</p>
                     </div>
                     <div type="div5" rend="P10">
                        <head>P</head>
                        <p>Prime-vere: primavară<lb/>paulme: palmă<lb/>pennes: pene<lb/>plasmateur: plăsmuitor<lb/>pal: par<lb/>panerot: paner<lb/>partir: a împărți<lb/>phlosque: ploscă<lb/>patac: monedă de aramă: pitac<lb/>puputz: pupăză</p>
                     </div>
                     <div type="div5" rend="P10">
                        <head>R</head>
                        <p>roupte: rupt<lb/>Fuir á la roupte: a fugi în ruptul<lb/>capului.</p>
                     </div>
                     <div type="div5" rend="P10">
                        <head>S</head>
                        <p>sugce: suge<lb/>soubz: sub<lb/>sarpe: șarpe: șerpe<lb/>sus: sus: deasupra<lb/>soror: suroră<lb/>sagette: săgeată<lb/>strige: strigoi</p>
                     </div>
                     <div type="div5" rend="P10">
                        <head>T</head>
                        <p>tourte: pâine de secară: turtă<lb/>temple: tâmple<lb/>targon: tarhon<lb/>teit: tei<lb/>tumba (tomba): căzu (?) de aice să se tragă oare<lb/>tumba<note xml:id="ftn49" place="foot" n="49">Dl Cihac arată în adevăr în Dicționarul său (p.290) că etimologia acestor cuvinte este comună. Nota red. [Conv. lit.]</note>?<lb/>trestous: toți (?) să existe oare vreo analogie între forma<lb/>acestui cuvânt și forma cuvintelor compuse:<lb/>tustrei: tuspatru etc.?</p>
                     </div>
                     <div type="div5" rend="P10">
                        <head>U</head>
                        <p>umbre: umbră<lb/>ulmeau: ulm</p>
                     </div>
                     <div type="div5" rend="P10">
                        <head>V</head>
                        <p>vester: a investi<lb/>verrat: ver: porc sălbatic<lb/>verde: verde<lb/>vene: vână<lb/>verge: verigă<lb/>vitrice: vitregă<lb/>verme: vierme<lb/>vicinite: vecinătate<lb/>ventir: a vântura</p>
                     </div>
                     <div type="div5" rend="P10">
                        <head>Y</head>
                        <p>yssit: ieși</p>
                        <p rend="justify">Pe lângă aceste cuvinte ce atestă antica legătură de familie a românilor cu francezii, se mai găsesc în Rabelais și în ceilalți vechi autori unele credințe poporale, unele locuțiuni, precum și unele forme gramaticale identice cu ale noastre, de exemplu:</p>
                        <p>— <hi rend="italic">Il vous mettra la tête au rez de pieds.</hi> — Ți-a sta capul undeți stau picioarele.</p>
                        <p>— <hi rend="italic">C’este là ou me deult.</hi> — Acolo mă doare.</p>
                        <p>— <hi rend="italic">Ainsi m’aist Dieù.</hi> — Așa să mă aibă Dumnezeu.</p>
                        <p>— <hi rend="italic">Part joyeuz, part faché.</hi> — Parte vesel, parte supărat.</p>
                        <p>— <hi rend="italic">Lui touchant maintenant les jeux, maintenant le front.</hi> — Atingându-i acum ochii, acum fruntea.</p>
                        <p>— <hi rend="italic">Couvercle digne du chaudron.</hi> — După tingire și capac.</p>
                        <p>— <hi rend="italic">Femme à mauvaise tête a bon vinaigre en son menage.</hi> — La nevasta iute oțetu-i tare.</p>
                        <p>— <hi rend="italic">Sans mot dire de bouche.</hi> — Făr-a zice un cuvânt din gură.</p>
                        <p>— <hi rend="italic">Le char flamboyant d’Elie.</hi> — Carul sfântului Ilie.</p>
                        <p>— <hi rend="italic">L’herbe qui ouvre les serrures qu’on lui présente.</hi> — Iarba fierului despre care se pomenește în poveștile poporale.</p>
                        <p>— <hi rend="italic">Ils fouettaient magistralement les éscholiers comme on fouette les petits enfants en nos pays quand on pend un malfaitur a fin qu’il leur en soubvienne.</hi> — La noi este obiceiul de a bate copiii, când se fac hotărnicii de moșii pentru ca ei să-și aducă aminte de locurile hotarelor.</p>
                        <p>
                           <hi rend="italic">Ils s’emanciparent, ils conspirarent, ils jurarent etc.</hi> — se emancipară, conspirară, jurară etc. — N.B. Verbele în er se terminau în arent, la a treia persoană de plural, în loc de a se termina în erent, precum se obișnuiește astăzi.</p>
                        <p>— <hi rend="italic">Que mille millions de griphes mordent pendant l’éternité les charnières de celle qui ha faiet celluy qui sema le chène dont fut construite la chaise etc.</hi> adică: O mie de milioane de căngi să muște pentru eternitate încheieturile acelui care a născut pe acel ce a semănat stejarul din care a fost durat scaunul etc. Cine nu-și aduce aminte de surugiii noștri, care blestemau ghinda din care a crescut stejarul, din care s-a făcut scândura, din care s-a durat corabia ce a adus în țară pe întreprinzătorul poștelor; sau blestemau albina care va strânge ceara din care s-a face lumânarea ce va arde la căpătâiul lor etc., etc.</p>
                     </div>
                  </div>
               </div>
               <div type="div3" rend="P9">
                  <head>Stoicismul românului</head>
                  <p rend="justify">Dacă nepasarea de moarte este o probă de mare putere sufletească, trebuie să recunoaștem că românul este înarmat cu un stoicism admirabil când el se apropie de marginile vieții sale. Așteptând ultimul moment fără a fi dominat de cea mai mică îngrijire, privind cu ochi liniștiți venirea morții, el își face singur pregătirile de plecare pe calea necunoscută a Eternității, cere a i se pune o lumânare aprinsă la căpătâi, îndeplinește datoriile sale de creștin prin sfânta împărtășanie, și așteaptă să-i vie ceasul!</p>
                  <p rend="justify">Nevasta, copiii, rudele, amicii lui stau pe lângă dânsul, unii plângând, alții ocupându-se de pregătirile comândului, și el, neuimit, grăiește cu toți, le dă sfătuiri înțelepte, îi mângâie cu vorbe blânde, pune la cale avutul său cu limbă de moarte, și când simte că se stinge, el aruncă asupra lumii o lină privire, zice: Rămâneți cu bine, oameni buni! și închide ochii, dându-și ultima răsuflare.</p>
                  <p>Această mărime de suflet în fața morții nu e rezultatul fanatismului, nici al dezgustului de lume, dar efectul acelui stoicism sublim care aparținea vechilor romani și care s-a transmis la poporul român prin firul secular al tradiției. Este dar a se întreba: La ce grad de putere morală ar ajunge acest popor prin îngrijirea unei creșteri inteligente, unei educații ce ar scoate la lumină calitatea naturii sale și le-ar dezvolta pentru practica vieții pe aceeași măsură cu care ele se ivesc în ora morții?</p>
               </div>
               <div type="div3" rend="P9">
                  <head>Arghir</head>
                  <p rend="justify">Limba este tezaurul cel mai prețios pe care-l moștenesc copiii de la părinți, depozitul cel mai sacru lăsat de generațiile trecute și care merită de a fi păstrat cu sfințenie de generațiile ce-l primesc. Ea este cartea de noblețe, testimoniul de naționalitate al unui neam; semnul caracteristic prin care membrii aceleiași familii se recunosc în marea diversitate a popoarelor din lume; lanțul tainic ce-i leagă împreună și-i face a se numi frați; altarul împrejurul căruia toți se adună cu inimi iubitoare și cu simțirea de devotament unii către alții.</p>
                  <p>A se atinge fără respect de acest altar este o profanare; a cerca de a-i schimba forma sa originală, spre a-i da o aparență străină este un act de pedantism și chiar de nebunie; într-un cuvânt, a dezbina marea familie, introducând diverse jargoane în diversele ramuri ale ei, este un fapt de les-naționalitate, căci el naște o fatală neînțelegere între frați și poate cu timpul să producă înstrăinare între dânșii.</p>
                  <p>Când dar vedem unele scrieri de peste munți ieșite la lumină în zilele noastre, ne mirăm de forma limbii lor, lipsită de adevăratul sigil românesc, și ne întrebăm dacă totdeauna a dominat în spiritul autorilor ardeleni și chiar bucovineni acea manie de schimonosire lingvistică, sub pretext de o absolută latinizare? Însă la întrebarea noastră vine eroul Arghir și ne răspunde că pe la 1800 se uzita în Transilvania o limbă limpede și armonioasă, pe care toți românii din toate colțurile țărilor noastre o înțelegeau cu lesnire, căci o ferise încă Dumnezeu de contactul pedantismului.</p>
                  <p>Cine nu a citit poemul lui Ion Barac din Brașov, care începe cu această poetică invocare?</p>
                  <lg>
                     <l>Te visai mișcând din buze</l>
                     <l>O! prea dragalașă muză!</l>
                     <l>Verși glas îngeresc din gură</l>
                     <l>Care inimile fură,</l>
                     <l>Fură și le amăgește</l>
                     <l>După ce le îndulcește.</l>
                     <l>Te rog, muză mângâioasă</l>
                     <l>Care cânți cântări frumoase,</l>
                     <l>Pică-mi puțintică miere</l>
                     <l>Din măiastra ta putere</l>
                     <l>Să pot cânta cu simțire</l>
                     <l>A lui Arghir pribegire!</l>
                  </lg>
                  <lg>
                     <l>Cine nu s-a înduioșat la citirea întâmplărilor acestui erou care s-a iubit cu Elena prea frumoasă și a pierdut-o din ochi și a cătat-o</l>
                  </lg>
                  <lg>
                     <l>Prin locuri care se schimbă</l>
                     <l>În necunoscuta limbă,</l>
                     <l>Tot prin locuri necălcate,</l>
                     <l>Și prin păduri neumblate,</l>
                     <l>Tot prin văi necunoscute... etc.</l>
                     <l>O! Arghire! lungă cale!</l>
                     <l>Lungi necazurile tale!</l>
                  </lg>
                  <p rend="justify">Arghir lasă casa părintească, lasă frați, părinte, mamă, deși mama lui, sărmana, îi zicea cu lacrimi:</p>
                  <lg>
                     <l>O! fiule cu dulceață!</l>
                     <l>Cât te-am purtat eu în brațe,</l>
                     <l>Ți-am fost maică grijitoare,</l>
                     <l>Mi-ai supt țâța hrănitoare;</l>
                     <l>Sânul meu a ta dulceață,</l>
                     <l>Leagăn ale mele brațe.</l>
                     <l>Te apăram de tot vântul,</l>
                     <l>Te învățam cu cuvântul.</l>
                     <l>O! vai! o vai! nu te duce,</l>
                     <l>Tu, fiul meu cel prea dulce!</l>
                  </lg>
                  <p rend="justify">El părăsește tot pentru ca să meargă pe unde n-a umblat nici pasărea măiastră și să găsească pe frumoasa lui ursită.</p>
                  <lg>
                     <l>Calcă locurile toate</l>
                     <l>Până nici cum nu mai poate</l>
                     <l>Deci în partea pustnicească,</l>
                     <l>Când era să nimerească</l>
                     <l>Dintru o peșteră mare</l>
                     <l>Vede fum că iese tare</l>
                     <l>Și într-acolo grăbește;</l>
                     <l>În case dacă privește</l>
                     <l>Vede un om mare foarte,</l>
                     <l>Cât s-a spăimântat de moarte!</l>
                     <l>A se-ntoarce nu cutează,</l>
                     <l>Gândind, fricos să nu-l crează,</l>
                     <l>Ci și-a făcut îndrăznire</l>
                     <l>Gândind: sau trai, sau pierire!</l>
                     <l>Iară omul cel prea mare</l>
                     <l>Dă o groaznică strigare:</l>
                     <l>— Cine este? Cine vine?</l>
                     <l>Cine ce cată la mine?</l>
                     <l>Și când slobozea cuvântul</l>
                     <l>Se cutremura pământul.</l>
                     <l>El avea un ochi în frunte</l>
                     <l>Și părea că-i cât un munte.</l>
                     <l>Arghir tremură de frică</l>
                     <l>Și nu ascundea nimică,</l>
                     <l>Ci se ruga de iertare... etc.</l>
                  </lg>
                  <p rend="justify">Uriașul se îmblânzea, vorbea lui Arghir cu vorbă mai așezată și pregătea cina ca să-și mulțumească oaspele.</p>
                  <lg>
                     <l>Masa lângă foc o pune</l>
                     <l>La lumină de tăciune,</l>
                     <l>Și se pun pe lângă vatră,</l>
                     <l>Pe câte un jgheab de piatră,</l>
                     <l>Arghir până să îmbuce</l>
                     <l>O ploscă de vin aduce</l>
                     <l>Dintr-ale sale merinde</l>
                     <l>Care foarte bine prinde.</l>
                     <l>Uriașul dacă-l gustă</l>
                     <l>Cu stomah ca de lăcustă</l>
                     <l>I-ar fi plăcut ca să tragă</l>
                     <l>Pe gât o bute întreagă etc.</l>
                  </lg>
                  <p rend="justify">A doua zi Arghir pleacă iar în lunga sa pribegire ca să descopere Cetatea în care stă ascunsă Elena, iubita lui care nu are seamăn pe lume.</p>
                  <lg>
                     <l>Nici cântarețele muze</l>
                     <l>Ce scot cântece din buze</l>
                     <l>Nu sunt așa drăgăstoase</l>
                     <l>
                        <hi rend="italic">Ca Elena cea frumoasă</hi>.</l>
                     <l>Păr de aur strălucește,</l>
                     <l>Pe pământ se târâiește;</l>
                     <l>Precum luna cea ivită</l>
                     <l>E nouă și neplinită</l>
                     <l>Așa-i fruntea cea suită</l>
                     <l>Cu sprâncene cercuită.</l>
                     <l>Ochii privesc cu jindire</l>
                     <l>Ca a stelelor sclipire.</l>
                     <l>Trandafirul înflorește,</l>
                     <l>Și pe fața ei roșește.</l>
                     <l>Iar albeața-i de pe față</l>
                     <l>E și-n sânu-i cu dulceață</l>
                     <l>Unde două merișoare</l>
                     <l>Stau ascunse rotunjoare,</l>
                     <l>Ca crinul cel prea subțire</l>
                     <l>Și înalt la a sa fire</l>
                     <l>Așa oabla ei făptură</l>
                     <l>Și mândra-i căutătură.</l>
                     <l>Vestmintele ard ca focul</l>
                     <l>Care-mpodobesc mijlocul.</l>
                     <l>A amorului săgeată</l>
                     <l>Să vezi cum stă agățată</l>
                     <l>Cam pe lângă subțioară,</l>
                     <l>De unde la Arghir zboară</l>
                     <l>Și se-nfige aurită</l>
                     <l>În inimă nimerită! etc.</l>
                  </lg>
                  <p rend="justify">După multă cale și multe necazuri Arghir ajunge la Cetatea Elenei și intră în o grădină cum nu mai văzuse Crăișorul:</p>
                  <lg>
                     <l>Câte flori împodobite,</l>
                     <l>Câte râuri limpezite!</l>
                     <l>Oh! câți trandafiri miroase</l>
                     <l>Cu foi rumene frumoase!</l>
                     <l>Rosmarinii au verdeață</l>
                     <l>Și garoafele roșeață.</l>
                     <l>Aici crinul se albește.</l>
                     <l>Colea nardul frumos crește.</l>
                     <l>Codrul ramurile-și tinde</l>
                     <l>Care mult văzduh cuprinde</l>
                     <l>Ciprul frunza înverzește</l>
                     <l>Și văzduhul le clătește.</l>
                     <l>Izvoarele curg răcite,</l>
                     <l>Ca cristalul limpezite.</l>
                     <l>Scaune vezi două sute</l>
                     <l>Tot din pajiște făcute,</l>
                     <l>Cu lastre acoperite,</l>
                     <l>Toate crăiesei gătite.</l>
                     <l>Arghir se culca pe ele</l>
                     <l>Să-i treacă de ostenele. Etc.</l>
                     <l>Ș-au adormit tare foarte</l>
                     <l>Ca o părere de moarte etc.</l>
                  </lg>
                  <p rend="justify">În sfârșit ambii amorezi se întâlnesc după un șir de întâmplări care i-au despărțit necontenit, fac nuntă împărătească la care</p>
                  <lg>
                     <l>Foarte mulți oaspeți adună</l>
                     <l>Făcându-și inima bună.</l>
                     <l>Strălucesc mesele-ntinse</l>
                     <l>Tot cu flori cu sârmă prinse,</l>
                     <l>Sclipesc vase-argintuite</l>
                     <l>Și pahare aurite.</l>
                     <l>Beau, mănâncă, ospătează,</l>
                     <l>Toată firea înviează.</l>
                     <l>Sună lăute voioase</l>
                     <l>Și fluieri, cimpoi frumoase. Etc.</l>
                     <l>Ospățul șase luni ține,</l>
                     <l>Toți cu inimile pline,</l>
                     <l>Apoi toți în hore saltă</l>
                     <l>Cu bucurie înaltă.</l>
                  </lg>
                  <p rend="justify">Iar Elena cu Arghir, ajunși acum pe pragul fericirii după atâta amar și jale,</p>
                  <lg>
                     <l>Trăiesc fără supărare</l>
                     <l>În dragostea cea mai mare.</l>
                     <l>După chin dulce viață</l>
                     <l>Și după amar dulceață.</l>
                     <l>Ce fu uscat înverzește.</l>
                     <l>Amarul se îndulcește!</l>
                     <l>Acum e lumea întreagă</l>
                     <l>Când le e viața dragă. Etc.</l>
                  </lg>
                  <p rend="justify">Iată cum se scria limba românească peste munți la anul 1800!</p>
                  <p>Pentru ce urmașii lui Barac s-au abătut așa de mult din calea lui Arghir și a prea frumoasei Elene! Un autor francez a zis că nimic nu e mai ușor decât de a nu face o tragedie; am putea să zicem și noi: nimic nu ar fi mai ușor decât de a nu scrie ungro-latinește.</p>
               </div>
               <div type="div3" rend="P9">
                  <head>Neculai Bălcescu</head>
                  <p>Citind în zilele acestea broșura foarte interesantă a dlui Gr. Tocilescu, apărută de curând în București, sub titlul de Viața, timpul și operele lui N. Bălcescu, m-am gândit a completa articolul ce am publicat în Revista română din anul 1863 asupra amicului meu răposat în Palerma. Voi cerca dar să-mi adun suvenirele și să le înscriu în albumul meu, făcând apel la toți acei ce cunosc particularităț i din viața lui Bălcescu sau care posedă corespondențe de-ale lui să le publice, pentru ca astfel să se poată într-o zi completa biografia unui om a cărui memorie onorează nația română.</p>
                  <p>În iarna de la 1847, aflându-mă la Neapoli, m-am întâlnit cu el pe malul mării, la Chiaia, însă bucuria mea de a-l vedea a fost întunecată prin aerul de preocupare posomorâtă ce era întipărit pe fruntea lui. El făcuse voiajul de la Marsilia până la Livorno cu un doctor napolitan, cu care avuse o ceartă, în urma căreia îl provocase la duel. În calitatea mea de compatriot, datoria mea era să-i serv de secudant, deși împrejurările în care mă găseam nu-mi permiteau să primesc acest rol. Bălcescu era foarte aprins, foarte neîmpăcat și vroia numaidecât să deie o lecție de politețe napolitanului, dar o lecție de care să-și aducă aminte cât a trăi dacă ar fi mai trăit. Adversarul lui nu părea dispus a se supune la o asemenea catastrofă și preferă să facă toate scuzele ce am pretins de la el. Astfel numai amicul meu se liniști și plecă la Palerma ca să petreacă restul iernii sub soarele binefăcător al Siciliei.</p>
                  <p>În curând m-am îmbarcat și eu ca să caut o climă mai favorabilă pentru dna N., care pătimea de piept; am abordat la Palerma, neam așezat afară din oraș la Villa Delfiina, și am petrecut lunile ghenar, fevruar și mart 1847, împreună cu Bălcescu, care locuia aproape, în căsuța unui contadin. În toată dimineața el se punea dinaintea ușii pe un scaun, la soare, și citea cărți vechi în care descoperea notițe pentru istoria românilor sub Mihai Viteazul, la care lucra cu mult entuziasm, iar peste zi venea la Villa Delfina. Societatea lui era plăcută, manierele lui afectuoase, convorbirea lui foarte atrăgătoare, căci ea dezvelea visurile frumoase ce făcea el necontenit pentru viitorul patriei sale.</p>
                  <p>Villa Delfina poseda o terasă largă, pe care se plecau crengile încărcate de fructe a doi portocali mandarini. Privirea se întindea pe grădini pline de flori exotice, ce răspândeau parfumuri îmbătătoare, și mai departe pe muntele Pelegrin, în al cărui vârf se găsește peștera Sfintei Rozalii, patroana Palermei. În dreapta ochii se primblau pe întinderea albastră a Mării Siciliene, brăzduită de bărci ușoare. Pe acea terasă ne adăposteam de ferbințeala soarelui și gustam dulceața serilor poetice, ascultând în depărtare cântecele pescarilor.</p>
                  <p>Fiecare din noi aducea partea sa de inteligență spre a înlesni trecerea zilelor, iar mai cu seamă dna N., prin varietatea cunoștințelor sale și prin observările sale fine și spirituale ne făcea a nu simți nicidecum zborul timpului. Când Bălcescu ne întreținea de descoperirile ce făcuse în bibliotecile Italiei și ale Franței<note xml:id="ftn50" place="foot" n="50">În Biblioteca din Paris a descoperit portretul lui Mihai Viteazul, iar în cea de la Genova el a găsit trei lăzi pline de corespondențe asupra țărilor noastre, corespondențe foarte prețioase, căci ele au fost făcute de impiegații Companiei Genoveze care avea multe stabilimente pe malurile Mării Negre și ale Dunării [V. A.]</note>, el ne citea un pasaj din istoria românilor; când eu recitam vreo poezie nouă, și amica noastră ne încuraja cu o zâmbire grațioasă sau ne corecta cu acel tact fin și delicat care distinge naturile alese.</p>
                  <p>Câte zile încântătoare am petrecut noi astfel în cercul nostru intim! Câte primblări am făcut pe malul mării sau pe împrejurimile Palermei, admirând bogata vegetație de cactusi, de portocali, de chitri etc. a Siciliei! Câte planuri am așternut împreună pentru deșteptarea neamului românesc! Cu ce entuziasm și cu ce credință Bălcescu vorbea de tot ce se raporta la patria lui! În inima lui patriotismul ocupa atâta loc că e de mirat cum de se puteau adăposti în ea și alte simțiri.</p>
                  <p>Dar în sfârșit sosi timpul despărțirii și Bălcescu rămase singur la Palerma, zicând doamnei N. un trist adio cu ochii plini de lacrimi.</p>
                  <p>Doi ani în urmă evenimentele politice din 1848 împrăștiind tinerimea Moldovei și a Valachiei în toate colțurile Europei, am regăsit pe Bălcescu la Paris, unde am locuit împreună, Place de la Madeleine, mai multe luni de zile; însă sănătatea lui era acum foarte zdruncinată. Oftica făcea progrese spăimântătoare și îi rupea plămânii, dar nu-l oprea de a lucra la Istoria romanilor sub Mihai Viteazul și de a susține prin cuvintele lui patriotice curajul emigraților. Doctorii îi rânduiră să părăsească clima umedă a Parisului și să petreacă iarna de la 1851 la insulele Hyéres. Iată o scrisoare ce pe atunci mi-a adresat o damă compatriotă care a mers să viziteze pe Bălcescu la Hyéres:</p>
                  <p>„În luna lui noiembrie am primit un ravaș de la amicul nostru bolnav, care mă cheamă lângă el. Ca toate naturile mari ce nu consideră recunoștința ca o sarcină supărătoare, Bălcescu nu se refuza de a primi devotamentul amicilor săi. Încrederea lui în ei era așa deplină cât fiecare se simțea gata și mulțumit de a-i face sacrificii. L-am găsit într-o stare ce nu mai permitea vreo sperare de vindecare; dar fie că el nu vroia să întunece bucuria de a ne revedea, fie că poate își făcea iluzii asupra sănătății lui, el mi-a părut plin de curaj și mi-a vorbit necontenit de planurile sale în privirea viitorului. El lucra cu o ardoare ce se mărea cu cât puterile îi slăbeau; se scula adeseori noaptea pentru ca să adaoge câteva pagini la Istoria românilor sub Mihai Viteazul. Însă această lucrare silită îi scurta zilele. I-am propus să scriu eu sub dictarea lui. Suvenirele acelor ore de lucru, întrerupt prin convorbiri amicale, este unul din cele mai scumpe ce am păstrat. Spiritul său just și pătrunzător, imaginația lui ardentă, sufletul său entuziast și iubitor, răspândeau pe fiecare suget de convorbire un interes atrăgător. Tema sa favorită era amorul. El o aborda totdeauna cu o simțire de regretare duioasă.</p>
                  <p>Absorbit fiind din primii ani ai tinereții sale de chestii politice și de preocupări privitoare la țara lui, Bălcescu conserva în inimă-i o fragezime și o vivacitate extraordinare, însă aspirările îi erau mari și îndreptate către tot ce e mai nobil și mai frumos. L-am întrebat odată care tip de femeie îi place mai mult. El mi-a răspuns: dna Rolland.</p>
                  <p>Acest suflet înamorat de eroism era foarte iubitor de tot ce este grațios și spiritual, dar oricât de mare era cultul său pentru amicie, se cunoștea că inima lui simțea nevoia de un alt simțământ, că aspira de toate puterile către un simțământ mai complet, mai intim. Acestui vis, întrevăzut numai și nerealizat, se cuvine să atribuim oroarea și chiar spaima de moarte care îl cuprindeau câteodată. El se revolta, ca de-o nedreptate, la ideea de a muri, însă revoltele lui se linișteau repede și nu lăsau după ele nici o amărăciune. Într-o zi, după un moment de desperare, mi-a zis cu acea zâmbire ce se ivește pe buzele oamenilor condamnați de a muri: Vie moartea pentru mine... numai țara să-mi trăiască! Aceste cuvinte rezumă toată viața lui Bălcescu. Etc., etc., etc.“</p>
                  <p>În toamna anului 1852, aflându-mă la Galați, Directorul Carantinei mă înștiință că un amic al meu sosise cu vaporul de la Constantinopol și că dorea să mă vadă. Alergai la Carantină și găsii într-o cămăruță pe N. Bălcescu. Sărmanul, în ce stare ajunsese! Palid, slab, gârbov, obosit de friguri și de opintirile tusei, el părea un schelet ce-și caută mormântul.</p>
                  <p>Ne aruncarăm în brațele unul altuia cu lacrimile în ochi, și amicul meu, după ce își mai potoli emoțiunea, îmi zise:</p>
                  <p>— Vezi în ce hal am ajuns? Nu-mi rămâne viață decât numai ca să mă apropii de vatra părintească și să mor în sânul familiei mele. Ah! mult am pătimit de când ne-am despărțit!...Multe zile amare am petrecut departe de țara mea!... Multe deziluzii am întâmpinat în calea mea!... dar în sfârșit o să răsuflu încă o dată aerul patriei mele. Și murind oi să am mângâierea de a fi înmormâ ntat în pământul strămoșesc.</p>
                  <p>Nenorocitul! nu știa că soarta era să-i refuze și această ultimă mângâiere! Ordinele lui Vodă Știrbei îi deteră lovirea de moarte chiar pe pragul țării lui! Căci nu-i învoiră nici măcar a se coborî din vapor și a pune piciorul pe țărmul românesc! Cu moartea în suflet, Bălcescu reluă drumul exilului și merse de muri singur, pe mâna străinilor, la Palerma, în ziua de 16 noiembrie 1852.</p>
                  <p>Astfel dispăru din lume unul din cei mai nobili fii ai României, unul din cei mai mari scriitori, martir al patriotismului! Zece ani după moartea lui, cel întâi decret ce am supus lui Cuza Vodă în calitatea mea de ministru, a fost decretul relativ la aducerea rămășițelor lui N. Bălcescu în patria lui. Dar prigonirea soartei nu încetase încă pentru el. Rămășițele lui nu s-au găsit! P. S. — În broșura d-sale dl Tocilescu pare a avea oarecare îndoială asupra adevărului că poemul în proză Cântarea României a fost compus de A. Russo și tradus numai de N. Bălcescu. D-lui zice: „Această taină literară se vede că s-a împărtășit numai de Alecsandri, pentru că toți ceilalți amici ai lui Bălcescu recunosc pe acesta de autor al Cântării României“.</p>
                  <p>Dl Tocilescu nu știe că acea lucrare s-a făcut în urma unei înțelegeri între Bălcescu, Russo și Eu, cu scop de a exalta spiritul și a dezvolta simțul de românism al tinerilor studenți din Paris. Traducerea s-a publicat la 1851 în România viitoare și, după ce a produs efectul așteptat, a fost din românește tradusă în limba franceză pentru a deștepta simpatiile francezilor în favoarea românilor.</p>
                  <p>Pe atunci se întrebuințau toate mijloacele, chiar și subterfugiile inocente, pentru a ne face cunoscuți Europei și de a interesa partea inteligentă a ei la soarta României. Iată pentru ce A. Russo nu s-a refuzat de a sacrifica dreptul său de paternitate asupra poemului menționat; dar acum țelul fiind atins și România, scoasă din întuneric, luându-și locul ce i se cuvenea la soare, e un act de justiție de a da lui Cezar ce este a lui Cezar. Meritele și gloria lui Bălcescu nu scad pentru că nu ar figura Cântarea României în bagajul său literar, dar numele lui A. Russo primește de la acest poem o strălucire care îi revine cu drept.</p>
                  <p>Manuscrisul francez, adică manuscrisul primitiv al poemului se găsește la mine, împreună cu alte hârtii ale lui A. Russo. Fie dar bine încredințat dl Tocilescu că taina literară ce l-a mirat este un adevăr... foarte adevărat.</p>
                  <p rend="end">V. ALECSANDRI<lb/>Mircești, martie 1876.</p>
               </div>
               <div type="div3" rend="P9">
                  <head>Cântecul Bucovinei</head>
                  <p>Dintre toate cântecele poporale din Bucovina nu-i nici unul mai elocvent și mai expresiv decât acesta care începe cu versul: Plină-s, plină de străini! În opt rânduri e cuprins un poem întreg de durere și de regretarea independenței pierdute. Poetul necunoscut care le-a improvizat, negreșit în urma ocupării țării sale de către austrieci, simțea în sufletul lui o mare iubire de patrie și a trebuit să sufere cumplit când a văzut pe pământul strămoșesc împlântându-se stâlpi cu pajura nemțească! Păcat că nu știm numele lui, pentru ca să-l înscriem în pleiada poeților meritorii ai României... Nu volumuri numeroase constituie gloria unui autor, ci ades o pagină numai, ieșită din inimă și inspirată de adevăratul geniu. Rouget de Lisle a compus numai Marseileza și a rămas nemuritor!</p>
                  <lg>
                     <l>Plină-s, plină de străini</l>
                     <l>Ca șesul de mărăcini!</l>
                     <l>Plină-s, plină de dușmani</l>
                     <l>Ca Putna de bolovani!</l>
                     <l>De când neamțul m-a luat</l>
                     <l>Multe lacrimi-am vărsat</l>
                     <l>Ș-am făcut fântână-n sat</l>
                     <l>Dușmanii de adăpat!</l>
                  </lg>
                  <p>CORADINI Pe coperta unei publicații ilustrate, apărută la Paris sub titlul de: Diable à Paris, figura desenat un diavol călcând pe harta capitalei Franciei, însă un diavol elegant, fașionabil, având un chip artistic, fin, frumos și spiritual. Coradini semăna cu el la față. Născut la Iași dintr-un tată italian și o mamă română, el întrunea calitățile ambelor ramuri din marea familie latină: spirit vioi, talente pentru muzică și desen<note xml:id="ftn51" place="foot" n="51">Mulți se înșeală a scrie desemn în loc de desen fără a observa că cuvântul semn se traduce în limba franceză prin cuvântul signe și prin urmare a desemna însemnează designer, iar nu dessiner [V. A.]</note>, geniu poetic menit a se dezvolta; pe lângă acestea poseda cunoștința mai multor limbi: italiană, germană, polonă și franceză, în care îi plăcea a compune scrierile sale. Un singur articol a scris în limba românească și l-a publicat într-un calendar din Iași sub titlul: Hai la vorbă!</p>
                  <p>Coradini, până a nu veni la Moldova, luase parte la revoluția polonă, fiind încă foarte tânăr, și publicase în Paris un volum de poezii franceze: <hi rend="italic">Les Chants du Danube</hi>, dintre care una a fost tradusă, pusă pe muzică și cântată de toate bandele de lăutari de pe la 1841. lată acel cântec:</p>
                  <lg>
                     <l>În zadar alerg pământul,</l>
                     <l>În zadar mă ostenesc,</l>
                     <l>Chipul tău în tot minutul</l>
                     <l>Înaintea mea-l privesc.</l>
                     <l>Tu ești raza vieții mele,</l>
                     <l>Eu pe tine te iubesc,</l>
                     <l>Pentru tine cat mărire,</l>
                     <l>Pentru tine pătimesc.</l>
                     <l>Ah! iubito, către tine</l>
                     <l>Eu m-am prins cu jurământ</l>
                     <l>Să-ti păstrez a mea iubire</l>
                     <l>Și-n viață, și-n mormânt.</l>
                     <l>Peste marginile lumii</l>
                     <l>Soarta de m-ar depărta</l>
                     <l>Gândul meu va fi la tine</l>
                     <l>Și în veci nu te-oi uita.</l>
                     <l>Iată-ma acum aproape</l>
                     <l>Lângă tine-înger ceresc!</l>
                     <l>Vin din lume, de departe,</l>
                     <l>Ca să pot să te-ntâlnesc.</l>
                     <l>Și să-ți zic încă o dată</l>
                     <l>Că tu ești al meu odor,</l>
                     <l>Și pe sânul tău, iubito,</l>
                     <l>Să trăiesc, să cânt, să mor!</l>
                  </lg>
                  <p>Această traducere fost-a ea făcută de însuși Coradini sau de altul careva, nu se știe, dar ceea ce se poate constata din volumul <hi rend="italic">Les Chants du Danube</hi> este că autorul avea scânteie poetică. Mai multe din bucățile cuprinse în el se deosebesc prin o inspirație puternică: precum acele intitulate à Rome, Rome au poète, à Napoleon etc.; altele iar prin o vie simțire de patriotism, precum acele à la Moldavie, la patrie, altele iar prin un lirism plin de emoțiune și de fantezie.</p>
                  <p>Venirea tânărului poet în țară a fost bine primită de toți, fie bătrâni sau tineri, și ideile sale liberale au adus un util concurs propagandei întreprinse de junimea din anul 1840. În timp de șapte ani cât a stat la Iași, Coradini a compus multe opere în versuri și în proză: balade, poezii diverse, romane, maxime, însă toate aceste manuscripte s-au pierdut împreună cu dânsul, după ce intrarea rușilor în Moldova, la 1848, l-a obligat a se depărta din țară. De atunci nu se mai știe ce au devenit poetul și bagajul său literar.</p>
                  <p>Ultima dată ce am avut mulțumire a-l mai vedea a fost în toamna anului 1848, la Visbaden, unde l-am întâlnit în treacăt. În urmă, toate cercetările mele nu au izbutit a afla adevărul în privirea lui. Diverse vuiete au circulat despre dânsul: că ar fi murit la Napoli, că ar fi plecat în Rusia în calitate de secretar al unei prințese, că ar fi devenit fotograf și s-ar fi stabilit la Tobolsk etc.; însă nici una din aceste vești nu s-a adeverit. Ne rămâne dar trista alternativă de a considera pe Coradini ca pe un român cu totul pierdut pentru noi, fără a se ști măcar în care colț de pământ se află mormântul său, și totodată profunda regretare de pierderea prețioaselor sale manuscripte.<note xml:id="ftn52" place="foot" n="52">Agentul nostru de la Roma ar putea să facă oarecare cercetări, prin ajutorul guvernului italian. Poate că mai există vreo rudă de-a lui Coradini la Florența și prin ea să se afle ce a devenit poetul dispărut [V. A.]</note>
                  </p>
               </div>
               <div type="div3" rend="P9">
                  <head>Geanta lui Moș Cosma</head>
                  <p rend="justify">Mos Cosma era pe la 1872 (zic era pentru că nu știu de mai trăiește încă) un bătrân ca de 60 de ani, cu fața curată ca inima lui, cu barbă și plete albe, cu ochi vioi de om de munte, cu spirit glumeț, dar înțelept, cu graiul vesel și dezmierdător. El locuia din copilărie la Vrancea și era cunoscut sub denumirea de Moș Cosma Vioară, căci era lăutarul nunților și al horelor și purta pretutindeni cu el o mică vioară, pe care o ținea într-o geantă de piele împreună cu niște hrisoave de o veche răzeșie pierdută prin judecăți. Acest instrument primitiv compunea toată averea lui, însă mai avea el o comoară nepreț uită, care plătea milioane în ochii mei, și acea comoară era memoria rară în care se păstrase mulțime de cântece bătrânești, balade, legende, tradiții istorice, tot ce caracterizează pe un bard poporal.</p>
                  <p>Moș Cosma, în primăvara anului 1872, veni la Mircești, trimis de un fost servitor al meu, care îmi cunoștea gusturile, și care se așezase de trei ani în munții Vrancei. Acea vizită neașteptată am considerat-o ca o favoare căzută din cer, căci zilele ce am petrecut cu el mi-au amintit frumosul timp al tinereții, pe când am cutreierat o parte de munți și de văi ale Moldovei pentru descoperirea tezaurului de cântece poporale ce s-au publicat la București. L-am ținut două săptămâni cu mine, dându-i de mâncat și de băut, dăruindu-l cu haine și cu bani, și primind de la el o colecție de balade și de diverse alte poezii vechi, pe care le-am prescris din fugă în vreme ce el mi le-a cântat. În toată dimineața, ne așezam la umbră și îi ziceam în glumă:</p>
                  <p>— Moș Cosma, ce mai ai în geantă?</p>
                  <p>— Multe! cuconașule; îmi răspundea unchiașul. Geanta mea îi ca izvorul cel bun; cu cât scoți din el, cu atât el dă apă mai multă și mai limpede.</p>
                  <p>Și apoi, acordându-și vioara, bardul meu începea a cânta cu un glas dulce, deși cam răgușit de timp, și pe fiecare zi comoara ce adunam din gura lui creștea, creștea, fără ca să mă pot sătura de frumusețile ei. Astfel se face că acum am dinaintea mea o movilă de pietre scumpe amestecate la un loc, unele cam șterse, altele cam știrbe, însă toate păstrând o valoare necontestabilă. Trebuie să le curăț, să le dau forma și lustrul lor primitiv, să le coordonez precum am făcut cu cele publicate până acum; și mărturisesc că perspectiva acestei lucrări îmi produce aceeași mulțumire ce trebuie să o simtă un amator de tablouri, care ar descoperi sub culorile afumate ale unei pânze lepădate un tablou de al lui Rafael. Însă ce-o fi devenit Moș Cosma? Ce-o fi devenit vioara lui ? Poate că astăzi au devenit cenușă! Iată una din sculele genții lui:</p>
                  <p rend="end">STROE PLOPAN</p>
                  <lg>
                     <l>Sus pe muchea dealului<note xml:id="ftn53" place="foot" n="53">Este de însemnat că toate drumurile vechi treceau pe muchea dealurilor și aceasta din două cauze: una că la timpuri ploioase, apele scurgându-se pe coaste, muchea rămânea goală și se usca mai degrabă; cealaltă că de pe înălțime românii zăreau de departe pe dușmani, și astfel erau feriți de surprinderi [V. A.]</note>
                     </l>
                     <l>Merge-n voia calului</l>
                     <l>Un bujor de Căpitan,</l>
                     <l>Căpitan Stroe Plopan</l>
                     <l>Care poartă buzdugan.</l>
                     <l>El aruncă ochi de sus</l>
                     <l>Când pe valea din apus,</l>
                     <l>Când pe șesul înflorit</l>
                     <l>Din a dreapta-n răsărit;</l>
                     <l>Și tot cată ca să vadă</l>
                     <l>N-a zări cumva o pradă</l>
                     <l>Ici în zare, colo-n zare</l>
                     <l>Dup-a inimii oftare.</l>
                     <l>Ciocârlia sus cânta,</l>
                     <l>Iar voinicul tot căta</l>
                     <l>Și din gură cuvânta:</l>
                     <l>„Căci nu am aripa ta</l>
                     <l>Ciocârlie nevăzută,</l>
                     <l>Păsărică-n cer pierdută!</l>
                     <l>Căci nu am eu zborul tău</l>
                     <l>Să mă-nalț în cer și eu</l>
                  </lg>
                  <lg>
                     <l>Ca să văd în depărtare</l>
                     <l>De vin hoardele tătare</l>
                     <l>Să răpească și să fure</l>
                     <l>Fete mari cu ochi de mure,</l>
                     <l>Și copii de patru ani</l>
                     <l>Copilași de cei bălani!<note xml:id="ftn54" place="foot" n="54">Copilașii români, cât sunt în vârstă fragedă, au părul de tot bălan [V. A.]</note>
                     </l>
                     <l>Cum mergea și cum grăia</l>
                     <l>Iată, măre, că zărea</l>
                     <l>Lâng-o apă, chiar pe mal,</l>
                     <l>Un foc mare strălucind</l>
                     <l>Printre sălcii pâlpâind,</l>
                     <l>Și-mprejurul focului</l>
                     <l>Trei tătari stând locului,</l>
                     <l>Și frigând un miel furat</l>
                     <l>Într-o furcă aninat;</l>
                     <l>Caii lor pășteau deoparte:</l>
                     <l>Iar la umbră, nu departe,</l>
                     <l>Se bocea o mândră fată</l>
                     <l>De o salcie legată,</l>
                     <l>Și plângea biata copilă</l>
                     <l>De umplea crângul de milă!</l>
                     <l>Dar păgânii o priveau</l>
                     <l>Și privind-o crunt râdeau,</l>
                     <l>Și ziceau în limba lor:</l>
                     <l>„Mult plătește ist odor,</l>
                     <l>Căci e fată de bun soi</l>
                     <l>Și-i ca trestia la boi,</l>
                     <l>Și-i ca luna la obraz,</l>
                     <l>Numai bună de-un viteaz.</l>
                     <l>Ghirai Hanul pentru ea</l>
                     <l>Ne va da chiar ce n-om vrea</l>
                     <l>Și caftane de sultani,</l>
                     <l>Și cincizeci de pungi de bani!“</l>
                     <l>Cât Plopan îi auzea</l>
                     <l>Calul iute-și repezea:</l>
                     <l>„Bună ziua, măi tătari!</l>
                     <l>Voi, de fete buni prădari!</l>
                     <l>Spuneți mie fără teamă,</l>
                     <l>Fără teamă dați-mi seamă:</l>
                     <l>Ori vi-i roaba de vânzare ?</l>
                     <l>Ori vi-i roaba de schimbare?</l>
                     <l>De-i pe schimb, eu mult voi da,</l>
                     <l>Căci cu zile v-oi lăsa;</l>
                     <l>De-i pe plată, eu sunt gata</l>
                     <l>De la voi să cumpăr fata</l>
                     <l>Nu cu aur și caftan,</l>
                     <l>Ci cu dări de buzdugan.“</l>
                     <l>Tătarimea iar râdea;</l>
                     <l>Din trei unul răspundea:</l>
                     <l>„Auzit-ați, auzit</l>
                     <l>Pe românul îndrăcit?</l>
                     <l>Cică-i prins de mare dor</l>
                     <l>Ca să meargă plutitor</l>
                     <l>Când sub valuri, când în soare,</l>
                     <l>Pe sub apa curgătoare,</l>
                     <l>Pân-în Dunărea cea lată,</l>
                     <l>Pân-în marea tulburată!...“</l>
                     <l>Vai de lume, vai de ea!</l>
                     <l>Bine vorba nu sfârșea,</l>
                     <l>Buzduganul se-nvârtea</l>
                     <l>Ca un uliu s-abătea</l>
                     <l>Pe păgâni în loc turtea;</l>
                     <l>Apoi mândru se-ntorcea,</l>
                     <l>La copilă se ducea</l>
                     <l>Și cu glas voios zicea:</l>
                     <l>„Cine-mparte, parte-și face</l>
                     <l>Cum îi dorul, cum îi place.</l>
                     <l>Pe tătari i-am împărțit.</l>
                     <l>Ție, dragă fată-mare,</l>
                     <l>Îți fac parte de scăpare,</l>
                     <l>Și-mi las parte pentru mine</l>
                     <l>Ca să mă însor cu tine.“</l>
                     <l>Iar copila ce zicea?</l>
                     <l>Zău! că nu se mai bocea</l>
                     <l>Păru-n față-și aducea,<note xml:id="ftn55" place="foot" n="55">A-și aduce părul în față, sau a-și acoperi gura cu mâna, este un semn de rușine pentru românce [V. A.]</note>
                     </l>
                     <l>Cu voinicul se ducea!</l>
                     <l>Fie calea lor ușoară</l>
                     <l>Cu foc lin la inimioară,</l>
                     <l>Cum e scris, cum e menit</l>
                     <l>Când e timpul de iubit.</l>
                  </lg>
                  <trailer>V. ALECSANDRI</trailer>
               </div>
            </div>
            <div type="div2" rend="P22">
               <head>Vasile Porojan</head>
               <p rend="italic">Mircești, 1881</p>
               <p rend="italic">Amice,</p>
               <p>Am pierdut în zilele trecute un tovarăș de copilărie care purta un nume mai mult de șatră decât de salon, căci se numea Porojan!</p>
               <p>El a fost unul din robii noștri, țigan lingurar de soiul lui, însă pitar de meserie.</p>
               <p>Mărturisesc că m-am simțit cuprins de-o adâncă mâhnire când am aflat că el s-a mutat cu șatra pe ceea lume, ca mulți din contemporanii mei, boieri, țărani și țigani, cu care m-am încălzit la soarele Moldovei timp de jumătate de secol și mai bine! Am pierdut în Vasile Porojan pe cel de pe urmă martor al începutului vieții mele, rivalul meu în jocul de arșice și în azvârlitura de pietre pe deasupra bisericii Sfântului Ilie din Iași, vecină cu casa părintească. Valurile lumii și treptele sociale ne-au despărțit de mult unul de altul; eu înălțându-mă pe scară mai până în vârful ei și el rămânând jos fără a putea pune piciorul nici măcar pe întâia treaptă; însă acum 50 de ani eram amândoi egali dinaintea soarelui, fiind deopotrivă pârliți de dânsul, și formam o pereche nedespărțită de cum răsărea lumina zilei până ce apunea. Poamele din grădină nu apucau niciodată a se coace din cauza noastră, căci amândoi știam a ne acăța ca veverițele pe vârfurile cele mai nalte ale copacilor roditori. Evreii nu mai îndrăzneau a trece pe strada casei noastre din cauza zburătăirilor de pietre cu care îi împroșcam.</p>
               <p>Meșteri în arta de a fura merele și perele de pe crengi; îndrăzneț i la asaltul stogurilor de fân, din vârful cărora ne plăcea a ne da de-a rostogol; neobosiți la „puia-gaia“, la „poarca“, la „țârca“ și chiar iscoditori de noi jocuri, eram mândri unul de altul!...</p>
               <p>Singura deosebire ce exista între noi doi consista într-aceea că pentru fărdelegile noastre copilărești, numai Porojan era pedepsit de către jupâneasa din casă, mama Gahița! Câte bătăi a mâncat el, sărmanul, pe socoteala mea!... De-abia scăpat din mâinile jupânesei cu chica topor și cu obrajii bujorați de palme, el alerga la mine și, uitând usturimea, mă îndemna să ne jucăm în puf. Eu îl mângâiam, dându-i câteva parale turcești ca să cumpere halviță și simit, două friandize, cum zic francezii, două Delicatessen, cum zic nemții, pentru care Porojan era în stare să-și vândă căciula dacă ar fi avut-o, și eu în stare să-mi dau papucii din picioare.</p>
               <p>Ce talent avea el pentru confecționarea arcelor de nuiele cu săgeți de șindrilă! Cum știa de bine să înalțe zmeie de hârtie poleită până sub nori și să le trimită răvașe pe șfară!... Acele zmeie cu cozi lungi erau fabricate de dascălul bisericii și purtau pe fața lor următoarele cuvinte scrise cu slove chirilice:</p>
               <p>„Afurisit să fie cu tot neamul lui și să ardă în jăraticul iadului acel care ar găși acest zmeu căzut și nu l-ar aduce în ograda Sfântului Ilie.“</p>
               <p>Zmeul sforăind purta acest blestem pe deasupra orașului, fiind pândit de toți băieții mahalalelor, și când i se întâmpla să cadă din văzduh, devenea prada lor; blestemul nu producea nici un efect, din cauză că hoții nu știau carte; însă Vasile Porojan pleca îndată ca să-și găsească paguba, sărea peste zăplazuri, peste garduri, până ce da de hoți, începea ceartă cu ei, și câteodată izbutea a se întoarce cu o bucățică din coada zmeului în mână, iar mai adeseori el venea cu părul vâlvoi și cu cămașa ruptă. Atunci fața lui se posomora și ochii lui se aprindeau de dorul răzbunării. Cu o iscusință de sălbatic, el își pregătea armele, adică o piatră rotundă legată de capătul unui pac de șfară, și când vedea pe deasupra capului înălțându-se vreun zmeu străin, deodată azvârlea piatra în văzduh și o azvârlea cu atâta măiestrie, încât piatra zbura totdeauna pe deasupra sforii zmeului și cădea iar lângă el.</p>
               <p>— Al nostru-i, cuconașule!... striga Porojan cu glas triumfător; și, în adevăr, trăgând șfara lui încâlcită de acea a zmeului, acesta în curând cădea în mâinile noastre.</p>
               <p>Ce bucurie!... Nici o comoară nu putea plăti acea izbândă. Tovarășul meu, pe lângă aceste dispoziții de știință strategică, mai poseda și aplecări artistice; el suna din drâmbă cu un talent la care nu am putut ajunge niciodată și pe care îl admiram mai mult decât am admirat mai târziu talentul lui Liszt... știa să imiteze șuierul șerpilor și să-i cheme astfel la el când ne rătăceam împreună prin fânațele înflorite din lunca de la Mircești... și însă toate aceste aptitudini ale lui fiind nesocotite, el a fost destinat a deveni pitar. Într-o bună dimineață Porojan a fost dat pe mâna unui brutar pentru ca să învețe a plămădi pâini, ciurecuri, colaci, cozonaci etc., și eu am fost trimis la pansionul dlui Victor Cuénim ca să învăț tot ce se putea învăța pe atunci: un pic de franțuzească, un pic de nemțească, un pic de grecească și ceva istorie, și ceva geografie pe deasupra.</p>
               <p>Adio, nepăsare a copilăriei! adio, libertate! adio, fericire! Ce-o fi pățit tovarășul meu sub lopata brutarului, nu știu, dar cât pentru mine, îmi aduc aminte că, lipsit de Porojan, îmi părea că eram o ființă fără umbră.</p>
               <p>Acea viață nouă de școlar închis în sala de studiu, ghemuit pe un pupitru și condamnat a învăța pe de rost verbe franceze, germane și greceștiObiceiul era la pansion de a învăța lecțiile pe de rost. Elevii cei mari, studiind istoria, ajunseseră la secolul al XVII-lea și recitau în gura mare pasaje din istoria Germaniei. Sala răsuna de cuvintele: paix de Westphalie... paix de Westphalie, care mi se tipărise în creieri, fără ca să știu ce însemnează, dar ele mai târziu mi-au fost de mare ajutor într-un moment foarte critic. La 1836, trecând examenul de bacalaureat la Paris, profesorul de istorie mă întreabă cum se numește pacea care a pus capăt războiului cunoscut sub numele de războiul de 30 de ani? N-aveam nici o cunoștință de istoria evului mediu și rămăsei mut dinaintea profesorului. Moment grozav, căci de la răspunsul meu atârna soarta examenului!... Deodată începu să-mi răsune capul de cuvintele „Paix de Westphalie“, auzite cu patru ani mai înainte și, în nedumerirea ce mă cuprinsese, am rostit cu glasul uimit: „Paix de Westphalie!“</p>
               <p>— Très bien! mon ami... a replicat profesorul și mi-a dat o bilă albă. Mult am binecuvântat pansionul dlui V. Cuénim când am aflat că am fost primit bachelier ès lettres [V. A.]; obligația de a ne trezi dimineața în sunetul unui lighean de alamă lovit ca un tam-tam chinezesc de doamna Cuénim; sila la care elevii erau supuși de a mânca bucate cu care nu erau deprinși; o mie de mici mizerii ce sunt legate de bietul copil ieșit din casa părintească, foamea, frigul, neodihna și examenele zilnice ale profesorilor mă aduseseră la o desperare amară... Deși luam parte la jocurile camarazilor mei când suna ora de recreație, însă cea mai scumpă petrecere a mea consista întru a mă sui pe capra unei trăsuri vechi și părăsită sub o șură deschisă din toate părțile. De-acolo priveam cu melancolie dealurile Socolei, mișcarea nourilor pe întinderea cerului, trecerea cârdurilor de cocoare prin aer, drumul vestit al Bordei ce ducea în Țara de Jos și mai ales orizontul albastru, orizontul necunoscut și plin de-o atragere misterioasă... Dorul de călătorii se deșteptase în mine de când într-o noapte doi școlari, frații Cuciuc, ne povestiseră nenorocirile lui Robinson Cruzoe, și de-atunci mintea mea devenise un muzeu de tablouri ce reprezentau corăbii sfărmate de stânci, valuri de mare umflate cât munții, cete de sălbatici care frigeau oameni pentru ospățul lor etc.</p>
               <p>Mare înrâurire au exercitat asupra imaginației mele de copil întâmplările lui Robinson povestite de frații Cuciuc! Acești elevi aveau o memorie extraordinară și aptitudine la învățătură, două calități care erau de natură a-i duce departe... dacă nu i-ar fi dus în spânzurătoarea de pe Câmpul Frumoasei, ca paricizi, îndemnați la crimă de însăși mama lor...</p>
               <p>Un rege alungat din țara lui și-o fi aducând adeseori aminte de tronul său aurit. Astfel îmi aduc aminte eu de capra trăsurii de sub șopron. În momentele ce stam urcat pe ea, imaginea lui Porojan trecea pe dinaintea ochilor mei țintiți, însă nu neagră și veselă, ci pudruită cu făină și umilită de această albeață nefirească. După dânsa veneau figurile celorlalți robi, servitori din casa părintească, și anume: Stoica, vizitiul tătâni-meu, care avea mania de a fura tingirile cu bucate din curțile boierești pe unde părintele meu se ducea în vizită și le ascundea în lădița trăsurii, fără a se gândi că va fi trădat de mirosul bucatelor și de zângănitul tingirilor hurducate pe pavea. Ana, femeia lui, pe care el cerea să o lase, sub cuvânt că: i s-a învechit țiganca. Costache, bucătarul, care nimerea foarte bine sarmalele, ihnelele, ostropățurile etc., dar se încurca în blanmangele, căci le da un miros de săpun... inde, era obligat să le mănânce întregi. Casandra, Maria și Zamfira, trei fete frumoase pe care mama Gahița le luase cu de-a sila din țigănimea de la Mircești, pentru ca să le crească în casă, să le deprindă a coase la gherghef etc. Casandra, albă ca o fată de boier, se înamorase de Postolache, cobzarul de la țară, și dorea să se mărite cu el, însă jupâneasa o căsători făr’ de voie cu Costache bucătarul, obligând pe Postolache să-i cânte la nuntă! Zamfira, mai norocită, izbuti a fugi cu Didică scripcarul, de la care am adunat mai multe cântece poporale, și a duce o viață nomadă cu iubitul ei până a muri, nu se știe cum și unde.</p>
               <p>Cât pentru Porojan, el deveni un pitar de frunte sub ciomagul profesorului său și fu ridicat la rangul de ciurecar al casei. Cariera lui fu astfel desenată pe gura cuptorului cu litere neșterse de cărbune!... Domnii țării puteau să se mazilească, datinile puteau să se schimbe în Moldova, fața lumii putea să se prefacă în orice mod; eu, tovarășul lui de odinioară, puteam să devin, din simplu comis ce eram, postelnic mare, ministru, domn chiar!... Porojan avea să rămâie pitar și numai pitar până la sfârșitul vieții sale!... Stranie nedreptate a soartei! Din ziua tristă a despărțirii noastre numai duminicile ne mai întâlneam în curte, când ne întorceam de la pansioanele noastre, și atunci recâștigam tot timpul pierdut cu studiul... Ambiția noastră era de a chiti și a zburătăi cu pietricele late și rotunde pe palamarul bisericii Sfântului Ilie, când el, suit în clopotniță, bătea toaca, executând variații fantastice cu ciocanul de lemn pe scândura spânzurată alături cu clopotele. Într-o zi avui satisfacerea de a-l lovi peste mână tocmai când obținea un admirabil efect de toacă. Auzirăm un răcnet în naltul cerului și pe urmă o grindină de amenințări care cădeau de sus pe capul nostru. Fiind însă că distanța ce ne despărțea de palamarul virtuos era mare, i-am răspuns prin o nouă bombardare și, ca parții, am rupt-o de fugă voinicește. Victima noastră se plânse la dascăl, dascălul la diacon, diaconul la preot, preotul la jupâneasa Gahița. Rezultatul acestor plângeri succesive a fost că îndată furăm prinși pemprejurul bisericii și duși dinaintea maicii mele, care mă dojeni puțin cu blândețe, și apoi mă șterse de sudoare pe obraz... Iar Porojan plăti gloaba pentru amândoi... Sărmanul! Mult l-a costat onorul de a fi tovarășul de nebunii al cuconașului!</p>
               <p>Asemenea o păți și înainte de a fi dați la învățătură. Pe la 1827 aveam de profesor pe călugărul Gherman, acel care a vândut lui Gr. Ghica-vodă manuscriptul lui Șincai. El ședea la noi și, afară de mine, avea și alți elevi externi, dintre care pe M. Kogălniceanu. Acesta venea în toate zilele, îmbrăcat în anteriu de cutnie și purtând un ișlic rotund de piele de miel sură... Vai de nenorocitul ișlic! El devenise o minge în mâinile noastre și ne atrăgea ocări aspre din partea părintelui Gherman, ba uneori chiar și palme. Cum să ne răzbunăm? Vasile Porojan găși modul de răzbunare!... Dascălul nostru avea obicei să doarmă după amiază și să horăiască de se răsuna ograda. El atunci se afla într-un soi de letargie din care nu l-ar fi trezit nici tunul. Profitând deci de această împrejurare, ne-am apucat de am zugrăvit cu cerneală vișinie sprâncenele, barba și mustățile călugărului. Efectul produs a fost de minune!... Părintele Gherman nu mai îndrăzni să iasă în lume vro două luni de zile pentru ca să scape de glumele oamenilor, iar bietul Porojan făcu pentru prima oară cunoștință cu sfântul Neculai din cui.</p>
               <p>Sunt dator însă a mărturisi că amicul meu știa să rabde suferințele cu un stoicism antic. Nici țipa, nici vărsa lacrimi, dar plângeam eu pentru dânsul.</p>
               <p>În sfârșit sună ora unei despărțiri complete!... În vara anului 1834 dnul Cuénim dusese elevii săi pe malul Prutului pentru petrecerea vacanțelor. Eram în gazdă pe la casele țărănești din satul X... și ne găseam la largul nostru: veseli, nebuni, zburdalnici ca rândunelele. Între sat și râu se ridica un buchet de copaci rari și pletoși, care devenise arena jocurilor noastre. Adăpostiți la umbra lor, priveam cazacii de pe cela mal, înarmați cu sulițe lungi, și când ne scăldam strigam la ei: zdraste ciolovec, ca și când am fi salutat pe Cesar.</p>
               <p>Ședeam într-o amiază culcat la tulpina unei răchite, crezândumă că-s Robinson Cruzoe și așteptând să apară de după copaci o ceată de sălbatici, când zării deodată figura lui Porojan.</p>
               <p>— Vasile!... am strigat cu bucurie... Vasile!...</p>
               <p>— Eu, cuconașule, răspunse Porojan. Am adus o scrisoare a boierului lui domnul Cuénim.</p>
               <p>— Și te-a trimis pe tine?</p>
               <p>— Ba nu; dar m-am luat pe urma slujitorului de la Visterie, care a fost însărcinat cu scrisoarea. Îmi era dor să te mai văd o dată, cuconașule, pân-a nu te duce la Paris.</p>
               <p>— La Paris? eu?</p>
               <p>— Așa... am auzit vorbind fetele de sus, că boierul a hotărât să te trimită la carte, tocmai în fundul lumii... și am venit să te rog ca să mă iei cu d-ta.</p>
               <p>— Lasă pe mine, Vasile... făr’ de tine nu mă duc, am răspuns cu siguranță.</p>
               <p>Însă peste vro zece zile mi-am luat adio de la maica mea, care plângea, de la tatul meu, care se stăpânea ca să nu plângă, de la frate, de la soră, de la mama Gahița, de la servitori și am plecat, lăsând în urma mea pe bietul Vasile Porojan... Ochii lui se umpluseră de lacrimi pentru întâia oară de când îl cunoșteam. Am plecat odată cu Alexandru Cuza, căruia norocul îi rezerva tronul României, cu vărul său, N. Docan, și cu pictorul Negulici, care a murit la Constantinopol în urma evenimentelor de la 1848. Conducătorul și guvernatorul nostru era însuși secretarul vestitului Corai, dnul Filip Furnasaki.</p>
               <p>Cinci ani întregi am stat în Paris, cercând, după dorința părintelui meu, să mă pregătesc pentru studiul medicinei, apoi pentu studiul dreptului... Cercare zadarnică, fiind contrară imaginației mele vagabonde și aplecării mele pentru literatură...</p>
               <p>La întoarcerea mea în țară, pe la sfârșitul anului 1839, după o plăcută călătorie prin Italia, am găsit casa părintească completă... Porojan singur lipsea, căci fugise a doua zi după plecarea mea la Paris și nu se mai întorsese la stăpâni de frica zgardei cu coarne de fier și mai cu seamă de groaza polițaiului Urzică, prin mâinile căruia era obicei să treacă toți țiganii leneși, tâlhari sau prea iubitori de libertate... Nu trecu însă mult timp și el apăru în curte, căci auzise de întoarcerea mea. Dorul de mine îl făcu să înfrunte asprimea pedepsei ce meritase... dar am avut nespusă mulțumire de a-l scăpa și de a-l reintegra iarăși în postul său de pitar al casei. După moartea părinților mei, am eliberat toți robii noștri, voind astfel să recunosc amicia lui Porojan pentru mine. Frumoasă zi a fost aceea când, din balconul casei de la Mircești, am declarat țiganilor adunați că sunt liberi! Că nu li se vor mai lua copiii pentru a fi crescuți și deprinși ca servitori în casa boierească și că pot să meargă unde le place fără împiedecare din partea nimănui.</p>
               <p>Surprinderea lor s-a manifestat prin o exclamare sălbatică, și bucuria lor prin o mie de sărituri deșănțate, ca oameni mușcați de tarantelă. Vreo trei bătrâni însă au început a plânge și a-mi zice:</p>
               <p>— Stăpâne, stăpâne, ce ți-am greșit ca să ne urgisești astfel, păcătoșii de noi?!... Ne faci slobozi?... Cine o să ne poarte de grijă de azi înainte?... Cine o să ne hrănească, cine să ne îmbrace, cine să ne cunune, cine să ne îngroape?... Stăpâne, nu te îndura de noi și nu ne depărta de mila măriei tale!</p>
               <p>Vorbe deșarte pentru mulțimea ce intrase în paroxismul beției!... Toți, părăsindu-și bordeiele, plecară a doua zi cu tot avutul lor ca să meargă... Unde?... Nu o știau nici ei, dar se porniră ca să calce peste orizont și să afirme dreptul lor de oameni liberi... Laia se opri la cea întâi crâșmă, pentru ca să celebreze noua lor poziție socială, apoi se opri la a doua crâșmă, pentru ca să cinstească în sănătatea cuconașului, apoi se opri la a treia, pentru ca să boteze cu vin libertușca, apoi la a patra, pentru ca să guste dacă rachiul liber e mai bun decât celălalt etc., etc., și astfel au dus-o întruna până ce, bându-și până și căciulile și apucându-se de furturi, au ajuns în închisorile de la Roman, de la Piatra și de la Bacău.</p>
               <p>Peste șase luni, s-au întors cu toții la Mircești, goi, bolnavi, morți de foame, înghețați de ger, și au căzut în genunchi cu rugăminte ca să-i primesc iar robi ca în vremile cele bune, după cum spuneau ei... Această reîntoarcere de bunăvoie la sclavie m-a făcut a cugeta mult asupra modului de a libera popoarele ce sunt sclave din născare și m-am convins că pe cât e de neomenos faptul de a lipsi pe un om de libertate, pe atât e de necumpătat faptul de a libera deodată pe un sclav fără a-l pregăti la fericirea ce-l așteaptă și a-l feri de neajunsurile unei libertăți pripite.</p>
               <p>Porojan însă nu împărtăși soarta celorlalți țigani. Devenit liber, el se duse să exerciteze în ținuturi meseria lui de pitar și în sfârșit se stabili la Piatra. Astfel ne pierdurăm din vedere ani îndelungați... Mi se spusese chiar că ar fi murit!...</p>
               <p>Într-o zi, pe când ședeam la masă în umbra copacilor din grădina de la Mircești, zăresc un străin cu surtuc de nankin și cu picioarele goale... Figura lui nu-mi părea necunoscută... o privesc cu luare-aminte... Ce să văd?... Porojan!... Cine poate spune bucuria mea?... Tovarășul meu de copilărie! trăiește! iată-l!... iată-l plângând și sărutându-mi mâinile!... Nu știam ce să-i dau ca să-i fac mulțumire... Îmi venea să-l poftesc la masă; să-i propun o partidă de arșici.</p>
               <p>După cele întâi momente de uimire, el îmi povesti odiseea lui, un lung șir de mizerii omenești, apoi se rugă să-l primesc a fi pitar la Mircești, zicând că voiește să moară unde s-a născut. Am primit cu recunoștință, l-am îmbrăcat din cap până-n picioare, i-am hotărât o leafă bună și i-am gătit o odaie deosebită în ogradă. El s-a instalat și după două zile s-a făcut nevăzut împreună cu un cal al vătafului!</p>
               <p>De-atunci l-am mai întâlnit o dată la Piatra, slăbănogit, plin de reumatisme, plecat spre pământ de aspra mână a bătrâneții și dezgustat de lume. Sărmanul! a părăsit-o în sfârșit, luând cu el partea aceea din tabloul social care ne arată familiile boierești înconjurate de servitori țigani, precum erau casele patricienilor romani, pline de sclavi aduși din lumea întreagă.</p>
            </div>
            <div type="div2" rend="P22">
               <head>Margărita</head>
               <div type="div3" rend="P26">
                  <head>I</head>
                  <p rend="justify">În una din serile iernii de la 1850, palatul X din orașul Iași era luminat ca pentru o serbare mai deosebită. Toate ferestrele străluceau pe întunecata lui fațadă, și trecătorii din strada mare zăreau înlăuntru un mare număr de dame și cavaleri înotând în valuri de lumină. Un lung șir de calești elegante se opreau una după alta la scară, și din ele se coborau alte dame și alți cavaleri întârziați, care se suiau repede la rândul de sus, în sunetul armonios al unei orhestre și intrau apoi în salonul cel mare al palatului.</p>
                  <p>Acea sală ornată cu oglinzi nalte cât pereții și cu lăzi de portocali, înșirate de-a lungul colonadei de marmură ce susținea galeria muzicanților, acea sală, zicem, cuprindea în sânu-i tot ce poate încânta privirile și închipuirea: toalete pariziene de gustul cel mai perfect, briliante strălucitoare, flori exotice, policandre numeroase de bronz aurit și mai cu seamă figuri tinere, frumoase, vesele și mult adimenitoare. Toate acestea formau un tablou magic!</p>
                  <p>Focurile pietrelor scumpe se unea cu razele scânteietoare ale ochilor; parfumul îmbătător al florilor se înalța în văzduh cu armonia orhestrei, și lumina candelabrelor se revărsa ca un val de aur pe frunțile, pe brațele și pe umerele albe ale damelor. Strălucită era într-adevăr acea adunare, căci venise să asiste la cununia celei mai frumoase flori din aristocrația Moldovei, a domnișoarei Margărita X.</p>
                  <p>În așteptarea acelei serbări, damele așezate pe canapelele de jur împrejurul salonului vorbeau cu cavalerii de frumusețile miresei și se pregăteau vesel pentru balul ce era să urmeze după ceremonia nunții. Deodată ușile unui alt salon mai mic se deschiseră și Margărita, întovărășită de maică-sa, se arătă în toată pompa toaletei de mireasă și în toată măreața ei splendoare. Damele se sculară repede ca să o vadă mai bine, iar cavalerii, adunați grămadă în fața ei, se închinară ca dinaintea unei tinere regine. Un lung fior de uimire trecu prin inimile tuturor.</p>
                  <p>Margărita și cu maica sa, după o scurtă oprire, se îndreptară către ușa din fund care ducea la capela palatului. Ajungând însă la acea ușă, copila se opri și se îngălbeni pe față dând cu ochii de un tânăr care, galben ca și dânsa, i se închina profund pentru ca să-și ascundă tulburarea. Această scenă mută, ce cuprindea un mister adânc, trecu nevăzută de nime, și mireasa, urmând după maica sa, care o trăgea de mână, ieși din salon. Damele și cavalerii se îndreptară în grabă spre capela unde era să se celebreze cununia, iar tânărul, rămas singur, căzu pe un jilț cu inima zdrobită de o crudă suferință; ochii i se umplură de lacrimi, și moartea îi apăru ca o binefacere dumnezeiască!</p>
                  <p>După o oră, societatea se întoarse în salon, felicitând pe socri și pe tinerii însurați, după vechiul obicei. Socrii plini de bucurie și noul însurat, glorios de fericirea lui, mulțumeau în dreapta și în stânga, pe când Margărita se ținea deoparte, în tăcere, ca o statuie de marmură albă; numai ochii săi dădeau încă semne de viață prin două lacrimi dureroase în care se reflecta veselia adunării.</p>
                  <p>Tânărul de care am vorbit și pe care îl vom numi Alexis se apropie de dânsa și îi zise cu glas uimit:</p>
                  <p>— Dați-mi voie, doamna mea, să adaug și eu felicitările mele pe lângă toate complimentele câte ați primit în astă seară. Toți v-au adresat urări de fericire; eu vă doresc împlinirea dorințelor ce ați avut necontenit de a călători în Francia și în Italia.</p>
                  <p>Margărita privi la tânărul ce-i grăia cu o cătătură lungă și întristată; apoi zise:</p>
                  <p>— Primit-ați un buchet de flori?</p>
                  <p>— Da, mi l-a dat domnul M., bărbatul d-voastră, când am intrat în salon.</p>
                  <p>— Și v-a spus că-i din partea mea?</p>
                  <p>— Nu.</p>
                  <p>— Acel buchet l-am compus eu însămi pentru d-voastră, adăugă ea, roșindu-se pe obraji.</p>
                  <p>— Și eu mă jur să-l pastrez toată viața mea ca un suvenir neprețuit!... răspunse Alexis, tremurând de uimire. Câteva persoane se apropiară de Margărita; iar Alexis se retrase încet, strângând la pieptu-i un mic buchet de flori de trandafir, de viorele și de rezeda. Din cea mai adâncă desperare, el trecuse pe loc în cea mai vie bucurie.</p>
                  <p>— Mă iubește! gândi el, mă iubește! Ah! de-acum nu-mi pasă de suferințe, nu-mi pasă de moarte! mă iubește Margărita!... Pe când Alexis improviza în sine acel monolog poetic și naiv, pe care toți înamorații îl repetează de când există amorul, domnul M. îl observa de departe și zâmbea, văzându-l rătăcind prin salon ca un om ce nu ar avea conștiință de sine. El veni în fața lui, îl atinse cu mâna pe umăr și îi zise glumind:</p>
                  <p>— Trezește-te, poetule, și te coboară pe pământ din regiunile lumii ideale, căci balul o să înceapă în curând. Alexis tresări la glasul ce-l apostrofa astfel și rămase puțin tulburat; însă dl M., luându-l de sub braț, puse a se primbla cu el prin mijlocul salonului și urmă a glumi asupra naturii fantastice a poeților, pretinzând că ei sunt vânători de visuri nebune și de rime ne-bune. Dl M. cultiva cu destul succes soiul acel de spirit francez care se introdusese în societatea Iașilor și care consista întru a face jocuri de cuvinte și calambure.</p>
                  <p>— În adevăr, observă Alexis, lumea ne crede pe noi, poeții, cam nebuni, fiindcă noi vedem lucrurile printr-un văl magic, ce le înfrumusețează; însă nu mergem cu nebunia până la gradul de a nu recunoaște defectele și ridicolele societății.</p>
                  <p>— Nu mă îndoiesc despre aceasta; însă mărturește că dacă societatea are unele părți urâte și blamabile, ea posedă și avantaje de o mare valoare.</p>
                  <p>— Care? întrebă Alexis, oprindu-se lângă una din coloanele galeriei.</p>
                  <p>— Poeți de talent ca d-ta, amici sinceri ca mine și mai cu seamă ființe îngerești ca Margărita. Privește cât e de frumoasă sub cununa ei de peteală. Ce asemănare poetică ai putea găsi pentru ea? Un înger încoronat cu raze de soare? Un crin zâmbitor sub roua dimineții? Un. . . urmează d-ta, care ești poet, căci eu nu mai găsesc nimică.</p>
                  <p>— Nici eu, spuse Alexis, privind cu admirare pe Margărita în mijlocul amicelor sale.</p>
                  <p>— Cum?... Muza d-tale îți face infidelități? întrebă dl M. râzând.</p>
                  <p>— Muza mea, am obicei să o culc frumușel acasă când mă duc la baluri.</p>
                  <p>— Și ea doarme în tot timpul cât ești absent?</p>
                  <p>— Doarme dusă pe ceea lume.</p>
                  <p>— Bună casă țineți împreună! Am să spun Margăritei istoria muzei d-tale și chipul ce ai descoperit de a trăi cu dânsa în bună armonie.</p>
                  <p>— Cred că nu ai de gând a întrebuința cu doamna M. același sistem...</p>
                  <p>— O! nu, nu încă. . . mai târziu... vom vedea. Însă spune-mi în toată sinceritatea, ce ai face în locul meu dacă te-ai fi însurat d-ta cu Margărita?</p>
                  <p>— Eu? întrebă Alexis tulburându-se. Nu înțeleg...</p>
                  <p>— Vreau să zic, cum ai urma în timpii cei dintâi ai căsătoriei?</p>
                  <p>— Aș urma moda engleză; adică mi-aș lua soția la finitul balului, m-aș sui cu dânsa într-un cupet de voiaj și m-aș duce întins la Napoli sau aiure, pentru ca să-mi petrec luna numită de francezi luna de miere. Astfel aș realiza un vis plăcut al dnei Margărita și...</p>
                  <p>— Cum, ai petrece pe drumuri zilele cele dintâi ale fericirii casnice? O! poet, poet! ești sublim! mă duc să te spun Margăritei. Zicând acestea, dl M. alergă râzând lângă juna lui soție și începu cu ea o convorbire în vremea căreia aruncau împreună priviri deosebite asupra lui Alexis, el cu o expresie sardonică, și ea cu o expresie de jale adâncă.</p>
                  <p>Semnalul balului se dete; orchestra preludă prin un vals nou de-al lui Strauss, și mai multe perechi de dame și cavaleri se repeziră vesel în vârtejul dansului. Margărita, obligată de a începe balul, făcu de două ori jurul salonului, strânsă la pieptul bărbatului său. După vals veni un contradans. Margărita avea astă dată pe Alexis de cavaler; amândoi însă erau într-un neastâmpăr sufletesc astfel de mare, încât mâinile lor tremurau; lor li se părea că toată lumea îi observa cu maliție și că citea în inimile lor. După figura întâi, Margărita zise lui Alexis:</p>
                  <p>— Adevărat e că ești decis a pleca din țară?</p>
                  <p>— Adevărat.</p>
                  <p>— Și pentru mult timp ai de gând să te depărtezi?</p>
                  <p>— Pentru mai mulți ani. Ea coborî ochii și după o scurtă tăcere întrebă iar:</p>
                  <p>— Când ai hotărât să pleci?</p>
                  <p>— Peste două luni, la primăvară.</p>
                  <p>— Ai să petreci vara în Paris?</p>
                  <p>— Nu cred, fiindcă voi merge negreșit la Londra, ca să vizitez palatul expoziției universale, și apoi din Englitera poate că mă voi îmbarca pentru ca să mă duc în America.</p>
                  <p>— Tocmai în America!... singur! replică Margărita cu durere.</p>
                  <p>— Singur în America sau singur în Europa nu e totuna pentru mine? observă Alexis suspinând. Deodată, Margărita își ridică ochii, îi ținti drept în ochii lui Alexis și zise, inspirată de-o gândire ademenitoare:</p>
                  <p>— Dar... dacă voi veni și eu la primăvară în Paris... sau la vară... sau la iarna anului viitor, îmi promiți că te-oi găsi acolo?</p>
                  <p>— Promit să mă aflu în orice parte a lumii vei merge și oriunde vei dori ca să fiu. Figura Margăritei se lumină de focul unei bucurii nemărginite; și când la finitul contradansului Alexis o duse la locul ei, tânăra mireasă îi zise strângându-l de mână:</p>
                  <p>—Mă încred în cuvântul d-tale. El se închină în tăcere și peste puțin timp ieși din bal, purtând în sufletul lui o comoară de simțiri vesele și dureroase, care îi aduceau în ochi când lacrimi amare de desperare, când dulci lacrimi de fericire!</p>
               </div>
               <div type="div3" rend="P26">
                  <head>II</head>
                  <p rend="justify">Cu patru luni înainte de scenele descrise în capitolul precedent, Alexis se întorcea din străinătate, unde își terminase studiile. Era pe la finitul toamnei, atunci pe când în țara noastră ploile încep a fi în două cu zăpadă și drumurile devin nepracticabile. Caii harabagiului pe care-l luase la Mihăileni, plini de glod până la urechi, înghețați, căzuți de osteneală, de-abia mai puteau trage trăsura pe câmpul moale în care roțile intrau până la butuc, căci din cauza întunecimii vizitiul rătăcise drumul. Din zece în zece pași caii se opreau suflând greu și părea că nu mai simt loviturile biciului ce lăsa urme dese pe umeda lor spinare.</p>
                  <p>— Unde ne găsim? întrebă Alexis pe harabagiu.</p>
                  <p>— Dumnezeu știe, răspunse acesta. Eu nu mai văd nimic înaintea mea.</p>
                  <p>— Ei bine, ce facem acum?</p>
                  <p>— Nu știu, zău! Să așteptăm până s-a mai ridica pâcla, ca să ne putem găsi calea.</p>
                  <p>— Fie! zise Alexis și, învelindu-se bine cu mantaua, el se ghemui în colțul trăsurii.</p>
                  <p>Pierdut astfel, noaptea, pe locuri necunoscute, tânărul călător se puse a gândi la țările civilizate de unde venea și a face o tristă asemănare între starea de înflorire a acelor părți ale Europei și starea de mizerie a patriei sale. Acolo, orașe mari, bine îngrijite, bine luminate, bine zidite, ornate cu monumente de artă, cu muzee, cu universități etc., la noi, orașe păcătoase, glodoase, întunecoase [...] și lipsite de cel mai mic confort al vieții; acolo, șosele minunate, poduri frumoase, canaluri largi, drumuri-de-fier pretutindeni, la noi, drumuri cu hăugașe, podețe de lemn putred, crâșme mizerabile pe ici, pe cole; acolo, cai nalți, tari, bravi, mândri, vite grase, bine ținute în grajduri de piatră; la noi, cai mici, nesăcelați, stâlciți de bătaie, vite slabe, chircite, părăsite pe câmp la toate asprimile timpului; acolo, în fine, oameni care, bucurându-se de binefacerile civilizației, au sentimentul demnității personale, la noi, un popor îngenuncheat dinaintea impiegaților guvernului, dinaintea stăpânului moșiei, dinaintea arendașului și a vătafului și a feciorilor boierești etc.!</p>
                  <p>Toate aceste gândiri îl atristau adânc, însă el se găsea la acea epocă frumoasă a tinereții unde iluziile, ca un cârd de păsări primăvăroase, zboară în calea omului și-l îngână cu melodii încântătoare! Prin urmare, tristețea lui nu ținu mult, căci el se mângâie îndată cu ideea de a fi unul din pionerii civilizației în patria lui, misie nobilă și visată de fiecare tânăr, însă misie grea și descurajatoare pentru mulți!</p>
                  <p>Vizitiul se coborâse din capră și se depărtase de trăsură pentru ca să caute drumul, iar caii, cu capetele plecate și cu urechile lăsate, se clătinau în glod, putând de-abia să se ție pe picioare. În curând Alexis auzi un tropot aproape de locul unde se afla și un glas străin care striga:</p>
                  <p>— Măi, cel cu trăsura! ce te-ai băgat în arături ? Vizitiul veni iute prin întuneric și răspunse:</p>
                  <p>— Ne-am rătăcit, ș-acum caut să găsesc drumul.</p>
                  <p>— Da’ încotro mergeți?</p>
                  <p>— La Iași.</p>
                  <p>— La Iași?... Ați lăsat calea Iașului departe!</p>
                  <p>— Cum se poate? zise Alexis, scoțând capul din manta. Și unde ne aflăm aici?</p>
                  <p>— Pe moșia cucoanei Elencu.</p>
                  <p>— Care Elencu?</p>
                  <p>— Dorianca.</p>
                  <p>— Departe-i satul?</p>
                  <p>— Ba nu! cât cole.</p>
                  <p>— Și este cineva la curte?</p>
                  <p>— Este cucoana și duduca.</p>
                  <p>— Poți să ne îndrepți spre casa boierească?</p>
                  <p>— Cum nu? Eu sunt chiar din curte; sunt pușcaș.</p>
                  <p>— Minunat!... fii călăuzul nostru și ți-oi da un bacșiș bun.</p>
                  <p>— Sărut mâinile... Hai!</p>
                  <p>Călărețul apucă înainte peste câmp, și trăsura puse a-l urma încet, suind și coborând din brazdă în brazdă. Peste o jumătate de oră se auziră lătraturi de câini și se zăriră câteva lumini slabe prin ferești afumate de case țărănești; apoi se ivi o poartă mare, ce se deschidea într-un zid, și trăsura, intrând într-o curte spațioasă, se opri la scara unui castel cu două rânduri. Mai mulți servitori alergară să deschidă oblonul, iar unul din ei conduse pe Alexis într-un mic apartament în care domnea tot confortul ospitalității bine înțelese.</p>
                  <p>— Pe cine să anunț cucoanei? întrebă servitorul cu un aer respectuos.</p>
                  <p>— Pe dnul Alexis V., răspunse călătorul nostru care, rămas singur, își drese toaleta și-și pieptănă părul, privindu-se într-o mare oglindă de perete.</p>
                  <p>Nu trecură zece minute, și servitorul se întoarse zicând că este invitat de cucoană a se prezenta ei. Alexis sui la rândul I pe o scară îmbrăcată cu covor și luminată de un policandru cu patru lămpi, apoi intră în salonul unde îl aștepta stăpâna castelului. El se găsi în prezența unei dame ca de 45 de ani și a unei tinere domnișoare, având amândouă tipul distins al adevăratei aristocraț ii. Dna Elencu Dorian, deși în vârstă, conserva încă urmele unei frumuseți care acum luase un caracter de majestate, iar cât pentru fiica sa, Margărita, ea produse lui Alexis efectul unei minuni. Și în adevăr, talia sa de regină și expresia grațioasă, inteligentă și atrăgătoare a figurii sale fermecau ochii la cea întâi privire. Alexis se închină respectuos dinaintea damelor și zise, adresându-se către dna Dorian:</p>
                  <p>— Vă cer o mie de scuze, doamna mea, pentru libertatea ce am luat de a căta un adăpost în casa d-voastră, neavând onorul de a fi cunoscut...</p>
                  <p>— Vă înșelați, domnul meu, îl întrerupse dna Dorian; dacă vă văd acum pentru întâia oară, este că v-ați dus de mic în străinătate, însă am bună cunoștință cu părinții d-voastră, și fiica mea Margărita e amică de pansion cu sora d-voastră.</p>
                  <p>— Și puteți adauga, maman, o amică iubită, zise dra Margărita cu un glas dezmierdător, căci Alina și eu eram nedespărțite la pansion.</p>
                  <p>— Atunci sunt fericit de a mă introduce lângă d-voastră sub auspiciile sorei mele, spuse Alexis, și când m-oi întâlni cu dânsa, oi săruta-o de-o mie de ori pentru serviciul ce-mi face în momentul acesta.</p>
                  <p>Doamna Dorian se puse pe o canapea și arătă lui Alexis un jilț alăture; apoi ea zise Margăritei ca să ordone a se aduce ceaiul. Salonul în care intrase Alexis nu era mare, însă prin mobilarea lui arăta că era locuința favorită a unor dame deprinse cu luxul vieții elegante; covoare pe parchet, flori exotice în jardiniere de lemn de trandafir, oglinzi în cadruri poleite, albume și note de muzică pe gheridoane, mulțime de mici obiecte de artă pe etajere de palisandru, un frumos piano de Pleyel între ferestre și un papagal verde, care se primbla pe canapele, făcând monologuri în limba lui. Un foc vesel ardea în sobă, răspândind căldură plăcută în salon, iar dinaintea gurii de la sobă se ținea serioasă o mâță albă, care torcea de mulțumire.</p>
                  <p>După o scurtă tăcere, în timpul căreia Margărita dase ordin pentru ceai și venise de se puse pe un scaun în față cu Alexis, doamna Dorian întrebă pe tânărul ei oaspe ce impresie i-a produs revederea patriei sale după o absență îndelungată.</p>
                  <p>— Doamna mea, răspunse Alexis, voi mărturisi că am simțit o mare bătaie de inimă când mă apropiam de frontiera Moldovei. Toate suvenirele din copilărie se deșteptaseră în minte-mi și formaseră un cortegiu ademenitor, care mă îmbătase prin imaginile fermecătoare ce-mi prezenta. Eram, într-un cuvânt, încredințat că aveam să intru în rai, nici mai mult, nici mai puțin. Însă când am sosit la Mihăileni am găsit raiul cam glodos și locuitorii lui cam nespălați [...]. Raiul se prefăcu în purgatoriu.</p>
                  <p>Damele începură a râde, iar Alexis, încurajat, urmă descrierea voiajului său cu harabagiul, voiaj comic și plin de mici incidente, care ațâțau râsul. Doamna Dorian și cu Margărita găseau multă plăcere a-l asculta, căci el avea un spirit original și o conversație fină și variată. El vorbi de Paris cu entuziasm, mai cu seamă că Margărita manifestase o mare dorință de a vizita capitala Franței și nălță până la cer pe Alfred de Musset, căci acest poet era poetul favorit al Margăritei. Astfel, pe nesimțite, începu a se naște o comunitate de idei și de simpatii între amândoi.</p>
                  <p>Un servitor aduse tablaua cu ceaiul și o așeză pe gheridon. Margărita împlu tasurile de porțelan și oferi una lui Alexis, întrebându-l dacă îi place ceaiul dulce sau fără zahăr, precum obișnuiesc chinezii.</p>
                  <p>— Chinezii, răspunse tânărul, au dreptate să prefere această băutură sadea, căci aromul ei este astfel mai tare, însă eu sunt de părerea papagalului d-voastră, care vă cere o bucățică de zahăr. În adevăr, papagalul zburase pe gheridon și se rotea grațios pe dinaintea stăpânei lui, bâiguind toate cuvintele ce învățase. Margărita îl sărută și-i dete partea lui de zahăr.</p>
                  <p>— Ce pasăre curioasă! observă dna Dorian; este astfel deprinsă cu fiica mea, că nu vrea să primească mâncare decât numai din mâna ei. N-am văzut încă așa simpatie!... Pe toți, și chiar pe mine, ne mușcă rău când vrem să-l luăm pe deget, iar când vede pe Margărita, își întinde penele, se gudură și face toate gentilețile.</p>
                  <p>— Îmi dați voie, domnișoară, să cerc și eu a lega amicie cu el? întrebă Alexis pe Margărita, luând o bucățică de zahăr în mână.</p>
                  <p>— Bucuros, însă luați seamă să nu vă muște. Alexis începu a zice cu glas blând: „Giali, Giali...îi frumos Giali!...“ și pe loc papagalul, cătând la el cu coada ochiului, se apropie încet repetând: „Coco, Coco“, se sui pe degetul lui Alexis și luă zahărul fără nici o sfială.</p>
                  <p>— Maman, maman! strigă Margărita: privește minune ! Giali se arată amic și cu dnul V.!</p>
                  <p>— În adevăr, e lucru de mirare! adăugă doamna Dorian. Se vede că domnul Alexis are talentul de a îmblânzi fiarele sălbatice.</p>
                  <p>— Giali, fiară sălbatică! Auzi, Giali, cum te ocărăște maman?... Giali frumos, Giali drăgalaș, Giali gentil... Vin-aici, Giali, vin!... În zadar Margărita îi prodiga dezmierdări și îi arăta bucățele de zahăr, pasărea alintată își plecase capul, și Alexis îi ciugulea cu degetul penele de pe gât. El răspundea încet la glasul stăpânei lui, însă nu se mișca din loc.</p>
                  <p>— Pare-mi-se, observă dna Dorian, că favoritul tău îți face infidelități și că s-a dat în dragoste cu domnul V. El nici mai vrea să știe de tine, Margărită; și tu ești geloasă, o văd în ochii tăi. .. ești geloasă!... Zicând aceste, începu a râde cu hohot. Papagalul se trezi deodată, ridicându-și capul, își întinse aripile ca un evantai și imită râsul vesel al dnei Dorian; apoi își luă zborul și se puse pe umărul Margăritei.</p>
                  <p>— Vezi, maman, că l-ai calomniat pe Giali? observă Margărita. Giali tot mă iubește.</p>
                  <p>— Te iubește, dar, răspunse maică-sa, însă iubește deopotrivă și pe dl V. El vă unește pe amândoi în aceeași simpatie.</p>
                  <p>La aceste cuvinte, copila, întâlnind ochii expresivi ai lui Alexis, se tulbură puțin, iar acesta, vrând să dea o explicare naturală incidentului, se rătăci într-o dizertare psihologică din care nu mai putea să iasă. Doamna Dorian îl ascultă zâmbind și îl întrerupse, zicându-i:</p>
                  <p>— Efectul simpatiei nu se poate explica! Atunci el schimbă șirul conversației și luă de pretext elegantul piano din salon, pentru ca să vorbească despre muzică.</p>
                  <p>— Știți a juca din clavir? îl întrebă Margărita.</p>
                  <p>— Puțin, foarte puțin, domnișoară, răspunse el. În vreme cât am fost student, îmi variam studiile serioase cu muzica, însă n-am parvenit a fi artist.</p>
                  <p>— E destul să fie cineva simplu diletant pentru ca să producă mulțumire ascultătorilor, replică Margărita. Cred că sunteți macar diletant...</p>
                  <p>— Pentru mine, dar!... însă pentru alții. . . mă îndoiesc.</p>
                  <p>— Să vedem, zise dna Dorian mergând să deschidă clavirul. Pune-te aici și executează ce știi mai nou.</p>
                  <p>Alexis, fără a face multe dificultăți, se așeză dinaintea clavirului și execută cu gust și precizie una din compunerile amicului său Charles Miculi, o simfonie elegantă asupra melodiilor românești. El încântă damele prin talentul său și primi sincere complimente din parte-le.</p>
                  <p>— Sunteți artist, dle V.!... îi zise Margărita, și ce e mai rar, artist modest. Alexis se roși de bucurie și răspunse că e fericit de a primi acest atestat din partea unei persoane atât de amabile; apoi, după îndemnul ei, continuă a juca diverse bucăți, dintre care una mai cu seamă plăcu prea mult.</p>
                  <p>— Ce melodie-i asta? întrebă Margărita.</p>
                  <p>— E o romanță nouă ce se cântă acum în toate saloanele Parisului.</p>
                  <p>— Cunoașteți și cuvintele?</p>
                  <p>— Dar, mi le aduc aminte.</p>
                  <p>— Nu ați vroi să le cântați pentru ca să le învăț și eu?</p>
                  <p>— Le-aș cânta bucuros pentru ca să vă fac plăcere, însă am un glas care mă tem că v-a face să fugiți.</p>
                  <p>— Vă asigur că maman și eu suntem foarte curajoase, replică Margărita zâmbind.</p>
                  <p>— Dacă este așa, iată romanța. Ea poartă numele de L’oiseau bleu... însă în privirea gentileții papagalului d-voastră, vom numi-o L’oiseau vert.</p>
                  <p>Glumind astfel, Alexis cântă cu un glas simpatic următoarele cuvinte pe o melodie delicioasă:</p>
                  <p>L’OISEAU BLEU</p>
                  <lg>
                     <l>Il est un bel oiseau volage,</l>
                     <l>Qui rarement reste en sa cage,</l>
                     <l>C’est le bonheur,</l>
                     <l>Hôte joyeux de notre coeur.</l>
                     <l>Chacun de nous voudrait le prendre,</l>
                     <l>Mais lui, dit-on, ne veut se rendre</l>
                     <l>Qu’au doux appel</l>
                     <l>Des coeurs aimants, des voix du ciel.</l>
                     <l>Chantez, aimez et, sur mon âme,</l>
                     <l>Auprès de vous soudain, madame,</l>
                     <l>L’oiseau viendra</l>
                     <l>Et jamais ne s’envolera</l>
                  </lg>
                  <lg>
                     <l>Este o frumoasă pasăre flușturatică,</l>
                     <l>Care nu rămâne decât arareori în colivia ei,</l>
                     <l>E fericirea,</l>
                     <l>Oaspe zglobiu al inimii noastre.</l>
                  </lg>
                  <p rend="justify">Tânăra copilă ascultă cu multă luare-aminte, și când Alexis se sculă de la clavir, rugând-o ca să cerce a cânta romanța, ea răspunse că nu poate, nefiind bine dispusă în astă seară, dar se angajă a cânta în seara viitoare.</p>
                  <p>— Atunci nu vreți ca să am și eu mulțumire de a vă auzi? observă Alexis.</p>
                  <p>— Pentru ce? întrebă Margărita.</p>
                  <p>— Pentru că mâine dimineață trebuie să vă zic adio și să plec.</p>
                  <p>—Să pleci așa degrabă? zise dna Dorian. Nu se poate. ... În astă seară ți-am dat ospitalitate pentru d-ta; mâine ți-o ofer pentru mine și pentru fiică-mea.</p>
                  <p>— Dacă îmi permiteți să rămân, răspunse Alexis închinânduse, eu primesc cu recunoștință.</p>
                  <p>— Și noi îți mulțumim pentru orele plăcute ce ne-ai făcut să petrecem, replică dna Dorian, întinzând mâna lui Alexis. El sărută mâna respectuos și se retrase în apartamentul lui tocmai pe când pendula din salon suna miezul nopții.</p>
                  <p>„Ce nobilă damă e doamna Dorian! Ce înger grațios e dșoara Margărita!“ zise el în mintea lui pân a nu adormi.</p>
                  <p>„Ce amabil tânăr!“ zise și Margărita când se găsi singură în camera ei.</p>
               </div>
               <div type="div3" rend="P26">
                  <head>III</head>
                  <p rend="justify">Peste noapte iarna sosi la Moldova și întinse pe suprafața ei un tapet de zăpadă albă. Câmpiile dispăruseră sub acel văl strălucitor în razele soarelui și răsunau de croncănitul cârdurilor de corbi ce zburau în aer. Alexis, trezindu-se dimineață și privind pe fereastră, văzu copacii grădinii coronați cu țurțuri argintii, bazinul înghețat și pe straturile de flori mulțime de sticleți, care cătau semințe pentru hrana lor. O simțire de bucurie îl cuprinse în prezența soarelui ce strălucea pe cerul senin; el ar fi dorit să facă o primblare prin aleile parcului, însă nu singur... ci cu domnișoara Margărita; ar fi fost fericit să vadă pasurile ei lăsând urme mici și delicate pe omăt.</p>
                  <p>Pentru ce astă fantezie ?. .. Răspundă tot omul care cunoaște începutul amorului.</p>
                  <p>Suindu-se în salon pe la 11 ore, el găsi pe dna Dorian și pe Margărita în toalete de iarnă, adică în rochii de catifea, și pe Giali ciugulind cu pliscul pieptul mâței culcate lângă sobă.</p>
                  <p>— V-am adus iarnă, doamna mea, zise Alexis intrând și salutâ nd damele.</p>
                  <p>— Așa este, răspunse dna Dorian, însă e iarnă cu soare.</p>
                  <p>— Și cu una din cele mai mari plăceri ale iernii: cu concerte, adăugă Margărita.</p>
                  <p>— Dacă aș fi poet, domnișoară, aș zice că, auzindu-vă, aud primăvara făcând panegiricul iernii, și acest suget grațios mi-ar inspira un sonet foarte poetic.</p>
                  <p>— Cine știe dacă nu cumva sunteți și poet, domnul meu!? observă Margărita.</p>
                  <p>— Asta o știu eu, domnișoară, replică Alexis cu veselie.</p>
                  <p>— Ce știți? Că sunteți sau că nu sunteți unul din favoriții muzelor? întrebă doamna Dorian.</p>
                  <p>— Mie nu-mi este iertat să vorbesc de mine, dar să întrebăm pe Giali, zise tânărul râzând. Însă până a nu-i adresa această întrebare, Giali puse a rosti: oui, oui, oui, oui.</p>
                  <p>— Ce pasăre inteligentă! observă Margărita. .. Nu vă mai puteți apăra în contra deciderii lui Giali! Iată-vă proclamat poet prin urmare; luați iute condeiul și improvizați un catren în onorul păsării mele favorite.</p>
                  <p>Alexis deschise un album și scrise următoarele patru versuri:</p>
                  <lg>
                     <l>Un papagal, prin naltul său decret,</l>
                     <l>M-a înălțat la rangul de poet.</l>
                     <l>Să-i fac un imn? Ar fi cam în zadar.</l>
                     <l>El are gust mai bun... pentru zahar.</l>
                  </lg>
                  <p rend="justify">— Iată, zise el, demisia mea din calitatea de poet. Damele citiră râzând aceste versuri și apoi dna Dorian, luând brațul lui Alexis, îl duse în sala de prânz, zicându-i:</p>
                  <p>— Se spune că poeții sunt adeseori cu stomacul gol; sper dar că vei împărți cu mulțumire dejunul meu.</p>
                  <p>Masa, după obiceiul țării noastre, era acoperită cu o mare varietate de comestibile, numite de bătrâni mezelicuri, făcute în casă: smântâ nă, murături, păstrămuri, dulcețuri etc., așezate în ordin pe farfurii de Saxa, semne vederate și gustoase de îmbelșugarea cămării, probe de spiritul de gospodărie al stăpânelor castelului.</p>
                  <p>După dejun, Margărita propuse o primblare cu sania, și fără întârziere se suiră cu toții într-o sanie elegantă, la care erau înhămați doi cai negri de o rară frumusețe. Telegarii, ațâțați prin gerul atmosferei și prin clinchetul zurgalăilor, plecară ca niște zmei, ridicând un nor de pulbere de omăt sub copitele lor.</p>
                  <p>— Vă place primblarea cu sania? întrebă Margărita pe Alexis.</p>
                  <p>— O găsesc răpitoare ca un vis, domnișoară. Visat-ați vreodată că zburați prin aer? Întocmai acest efect îmi produce lunecatul saniei pe zăpadă.</p>
                  <p>— Și mie tot asemene mulțumire îmi face. Îmi pare că mă găsesc într-o lume fantastică, unde sunt condusă pe aripile unui zmeu, chiar ca în povești.</p>
                  <p>— Margărită, întrebă dna Dorian, se află și lupi în lumea ta fantastică?...</p>
                  <p>Și, fără a aștepta răspunsul fiicei sale, ea ținti ochii cu grijă spre marginea pădurii pe lângă care treceau în repejune. Caii dădeau semne de spaimă, sforăind și mușcând zăbalele, iar vizitiul, strângând frâiele cu putere, cerca să-i liniștească cu glasul.</p>
                  <p>— Gheorghe, Gheorghe! strigă dna Dorian, ce se vede alergând spre noi de la pădure?</p>
                  <p>— Or fi niscaiva câini, cucoană, răspunse vizitiul.</p>
                  <p>— Ba sunt lupi, lupi, Gheorghe!... Vai de mine, suntem pierduți.</p>
                  <p>— Nu vă temeți, zise Alexis, nu vă temeți, căci nu-i nici un pericol. Am revolverul cu mine. El se sculă pe picioare și văzu alergând spre sanie trei lupi.</p>
                  <p>— Gheorghe, adăugă el către vizitiu, poți să stăpânești caii?</p>
                  <p>— Pot, cucoane.</p>
                  <p>— Ține-i vârtos în mâini, ca să nu răpească sania. Lupii veneau mereu cu guri căscate ca la o pradă sigură.</p>
                  <p>— Domnule Alexis, suspină plângând dna Dorian, scapă pe Margărita!</p>
                  <p>— Apără pe maman, domnule Alexis! strigă copila, îmbrățișând pe maică-sa; și amândouă, strânse piept la piept, se uitau la tânărul lor tovarăș, ce sta gata a se lupta de moarte cu fiarele sălbatice.</p>
                  <p>Alexis, conservând toată prezența de spirit în acel moment critic, așteptă să se apropie lupii, apoi întinse revolverul, chiti și dete foc. Una din fiare se rostogoli ucisă în omăt, și celelalte se opriră lătrând.</p>
                  <p>— Mână acum, Gheorghe, dar ia seama la prăvălișuri. Vizitiul pocni din bici și telegarii se izbiră la fugă; cei doi lupi rămași se luară iar la goană și în câteva minute fură alăture cu sania. Colții lor se vedeau sângerați și răsuflarea lor se auzea hârâind. Damele, îngrozite, scoaseră un țipăt fioros, iar Alexis, chitind lupii cu sânge rece, descărcă revolverul în ei. Amândoi se zvârcoliră în loc, fiind răniți, și începură a se mânca între dânșii, luptând cu furie și pătând omătul cu sângele lor. Sania se depărtă cu o repejune amețitoare și sosi în curând la castel.</p>
                  <p>Cine poate descrie manifestările de recunoștință ale dnei Dorian și ochirea îngerească cu care Margărita recompensă purtarea lui Alexis? Dna Dorian îl sărută cu dragoste ca pe copilul ei, iar Margărita îi strânse mâna zicând:</p>
                  <p>— Ne-ai scăpat, pe maică-mea și pe mine, dintr-un pericol de moarte; din momentul acesta te consider ca un frate iubit! Alexis era astfel de uimit, că nu găsi nimic a răspunde. El ridică frumoasa mână a Margăritei și o sărută, fără a ști ce face; iar din acel sărutat inocent izvorî scânteia menită de a-i înflăcăra inima pentru toată viața lui. Însăși Margărita simți un fior fierbinte în sânul ei, fior prevestitor al unui amor nemărginit!</p>
                  <p>Ziua întreagă se trecu în convorbiri asupra incidentului ce transformase pe Alexis în erou; iar seara, când lămpile aprinse umplură salonul de o dulce lumină, tinerii, prin îndemnul dnei Dorian, se puseră a face muzică. Clavirul răsună armonios sub degetele febrile ale copilei, în vreme ce Alexis, cuprins de extaz, întorcea foile notelor; pe urmă frumoasa diletantă începu a cânta o arie napolitană foarte originală, precum sunt toate melodiile populare ale Italiei.</p>
                  <p>— Minunat! strigă Alexis cu entuziasm; îmi pare că mă găsesc la Neapoli. A! domnișoară, ce glas dulce și armonios aveți! Și cu câtă expresie știți a cânta!... Nu vă fac complimente; vă mărturisesc adevărul cu toată franchețea... rareori mi s-a întâmplat să fiu astfel de pătruns în suflet... Copila se roși de o tainică mulțumire, ce-i producea admirarea lui Alexis, iar dna Dorian, adresându-se fiicei sale, zise:</p>
                  <p>— Vezi, Margărită, că ai un glas de primadonă? Tu nu vroiai să mă crezi pe mine.</p>
                  <p>— Ba te cred, scumpă maman, replică Mărgărita, sculându-se și sărutând pe maică-sa cu veselie.</p>
                  <p>— Dacă-i așa, cântă pentru mine melodia cea fără cuvinte, care îmi place mie atât de mult. Amicul meu va judeca de am gust bun.</p>
                  <p>— Oi cânta-o bucuros, răspunse Margărita, dacă dl Alexis va promite să compuie cuvintele ce-i lipsesc. Și grăind astfel, grațioasa copilă se uită cu amicală zâmbire la tânărul nalt.</p>
                  <p>— Promit tot, domnișoară, numai să am mulțumire de a vă mai auzi cântând.</p>
                  <p>Margărita se puse din nou la clavir și cântă o melodie pătrunză toare, ce deștepta mii de visuri poetice în suflet. Glasul ei când se accentua puternic, când se reducea la o suspinare armonioasă, când exprima cu foc tainicele aspirări ale inimii, și produse în sufletul lui Alexis o profundă tulburare.</p>
                  <p>Fără a zice un cuvânt, el luă albumul de pe gheridon, se retrase deoparte și scrise următoarea poezie, în vreme ce Margărita urma cântecul ei:</p>
                  <lg>
                     <l>Auzit-ai, frate, de un plai frumos</l>
                     <l>Care-n veci răsună de cântări iubite?</l>
                     <l>Unde se-mpreună cerul luminos</l>
                     <l>Cu albastrul mării cei nemărginite?</l>
                     <l>Acolo mi-e dorul, acolo mă vreu,</l>
                     <l>Pe-ale tale brațe du-mă, dragul meu!</l>
                  </lg>
                  <lg>
                     <l>etc., etc.</l>
                  </lg>
                  <trailer>(vezi pagina 278 în volumul Mărgăritărele)</trailer>
                  <p>Finind de a scrie această romanță, Alexis depuse albumul sub ochii Margăritei și zise:</p>
                  <p>— Iată versurile ce mi-a inspirat melodia d-voastră; cercați, vă rog, domnișoară, de a le cânta, pentru ca să vedem dacă se potrivesc pe măsura muzicii.</p>
                  <p>Doamna Dorian ieșise din salon ca să dea ordine pentru ceai.</p>
                  <p>Margărita citi versurile cu o gingașă uimire și mulțumi lui Alexis, asigurându-l că ele exprimau visurile și aspirările inimii sale; apoi ea aplică melodia pe acele cuvinte și le găsi conforme cu caracterul poetic și înduioșător al muzicii.</p>
                  <p>— Ce titlu să-i dăm romanței? întrebă ea cu o mică sfială.</p>
                  <p>— Fiindcă versurile mele au norocire de a vă plăcea, răspunse Alexis cu jumătate de glas, vă rog să primiți pentru această romanță titlul de Cântecul Margăritei.</p>
                  <p>— Primesc și încă o dată îți mulțumesc de plăcerea ce mi-ai făcut, replică Margărita, dând mâna lui Alexis și lăsând a se destăinui în ochii săi simțirile care înfloriseră de curând în sufletul ei. Tinerii priviră lung și cu dulce dragoste unul la altul, și prin razele amoroase ale ochilor ei legară soartele lor împreună. Serata se continuă până târziu; iar când Alexis își luă adio de la dame, căci avea a pleca a doua zi dimineață, o umbră de mâhnire se întinse pe fața lui.</p>
                  <p>— Dle Alexis, îi zise doamna Dorian, n-am nevoie să te îndemn a considera casa mea ca a părinților d-tale. Cred dar că-i veni ades să ne vezi la Iași, unde o să ne întoarcem în curând. Adio! Teaș mai opri aici vro câteva zile, dar trebuie să fii așteptat acasă cu nerăbdare... Mergi de-ți îmbrățișează familia și nu ne uita pe noi.</p>
                  <p>— Cât oi trăi, doamna mea, răspunse Alexis, îmi voi aduce aminte de orele prețioase ce am gustat aici și... El nu putu zice mai mult, ci sărută mâna dnei Dorian, care îl sărută pe frunte, apoi se întoarse spre Margărita. Drăgălașa copilă era cam palidă pe frunte.</p>
                  <p>— A revedere, domnule Alexis!... îi zise ea... Spune Alinei că o sărut de o mie de ori. . . A revedere!</p>
                  <p>— A revedere, bâigui Alexis, amețit și îndreptându-se spre ușă.</p>
                  <p>— Dar lui Giali nu-i spui nici un cuvânt amical? adăugă Margărita.</p>
                  <p>— Îl uitasem!... El se întoarse de la ușă, luă pasărea în mână, o netezi pe pene, îi adresă cuvinte dezmierdătoare, o sărută pe cap și o dete Margăritei; apoi el ieși urmărit de dna Dorian pân în capătul scării. Trebuie, oare, să descopăr un secret ?... Margărita, găsindu-se un moment singură în salon, sărută pe furiș capul fericitului Giali!...</p>
               </div>
               <div type="div3" rend="P26">
                  <head>IV</head>
                  <p rend="justify">Alexis, după multe dificultăți cauzate prin starea ticăloasă a drumurilor, sosi în fine la Iași, însă, deși câmpiile erau acoperite cu mantia geroasă a iernii, lui i se părea că lumea-i înflorită ca în frumoasele zile din mai: însuși croncănitul corbilor, singurele păsări ce zări el în cale-i, avea ceva armonios; căci inima lui deșteptată răsuna de acele tainice și îmbătătoare melodii ce cântă amorul în anii tinereții. Imagina grațioasă a Margăritei răspândea culori și raze fermecătoare pe tot ce se arăta dinaintea ochilor lui, încât, deși roțile trăsurii scârțâiau pin omăt, tânărul poet declama cu entuziasm:</p>
                  <lg>
                     <l>În țara mea dulce sunt drumuri de flori,</l>
                     <l>În dulcea mea țară zbori, murgule, zbori ! etc.</l>
                  </lg>
                  <p rend="justify">Reintrând în sânul familiei sale după lungi ani de absență și introducându-se în societatea Iașului, Alexis deveni simpatic tuturor persoanelor care-l cunoscură; părinții lui erau fericiți și mândri de dânsul, căci el le arăta o afecție respectuoasă, iar mai cu seamă sora lui, Alina, îi prodiga cea mai dulce și ingenioasă probă de iubire, grăindu-i necontenit de Margărita. Ore întregi petreceau împreună, ea povestind și repovestind toate incidentele vieții de la pansion, și el ascultând-o fără sațiu, căci Alina vorbea mai mult de amica ei decât de dânsa. Drăgălașa copiliță ghicise secretul fratelui său și încet-încet devenise chiar confidenta lui.</p>
                  <p>Nimic mai gentil pe lume ca importanța ce-și atribuie o fetiță grațioasă și inteligentă, care surprinde un secret amoros; natura ei îngerească îi inspiră un tact delicat în toate cuvintele și în toate faptele sale. Ea găsește expresii dezmierdătoare, care dau glasului său o intonare mai dulce și mai armonioasă; ea se transformă în geniul mângâierii!</p>
                  <p>Într-o dimineață, ca o veselă rază de soare, Alina intră în camera fratelui său și îi zise, sărutându-l:</p>
                  <p>— Astă-noapte mi s-a arătat prin vis un înger frumos care mi-a vorbit de Margărita.</p>
                  <p>— Și ce ți-a spus? întrebă Alexis, zâmbind.</p>
                  <p>— Mi-a spus că amica mea se urăște mult la țară de o bucată de vreme, că ea cântă necontenit o romanță foarte poetică și că are să vie în curând la Iași.</p>
                  <p>— Draga mea Alină! zise Alexis, ridicând în brațe-i pe gingașa lui surioară și sărutând-o pe ochi; ești tu însăți îngerul care l-ai visat și îmi aduci vestea cea mai fericită. . . Are să vie, zici?... când?... azi? mâine?</p>
                  <p>— Inima-mi vestește că a și sosit! replică Alina cu o drăgălașă maliție.</p>
                  <p>— Sosit! răcni Alexis, devenind palid de uimire. . . Ești sigură?</p>
                  <p>— Iată proba! adăugă copila, aratând un bilet mic și elegant.</p>
                  <p>— Un bilet de la Margărita!</p>
                  <p>— Deschide-l și-i vedea.</p>
                  <p>Alexis deschise iute plicul și citi:</p>
                  <quote>„Scumpa mea Alină!</quote>
                  <quote>Am sosit chiar acum de la țară, unde mă luase urâtul: doresc să te îmbrățișez. Vină degrabă pentru ca să te sărut pe tine mai întâi de celelalte amice; te aștept cu nerăbdare. Vină. Complimente fratelui tău din partea lui Giali.</quote>
                  <quote>Amica ta, MARGĂRITA“</quote>
                  <p>Alexis simțea inima lui bătând puternic la vederea acestor linii scrise din repejune. El îndemnă îndată pe sora lui ca să se gătească și dete ordin ca să înhame caii la cupet.</p>
                  <p>— Vii cu mine? întrebă Alina.</p>
                  <p>— Aș veni... însă nu știu de se cuvine... așa de dimineață... Ce socoți tu, dragă Alină?</p>
                  <p>— Socot că nu e nici un rău să mă întovărășești într-o vizită amicală.</p>
                  <p>— Ba nu; oi merge singur mai târziu... Acum du-te tu și-i spune...</p>
                  <p>— Ce?</p>
                  <p>— Ce ți-a spune inima.</p>
                  <p>— Dar biletul meu... nu mi-l dai? întrebă copila, zâmbind.</p>
                  <p>— Îl vrei?</p>
                  <p>— Ba nu; ține-l la tine pentru ca să nu-l pierd. Și zicând aceste, Alina ieși râzând, sprintenă și gratioasă ca o floare înaripată.</p>
                  <p>Rămas singur, Alexis deschise din nou biletul, îl reciti mai multe ori și-l sărută. Apoi el se puse a se primbla de-a lungul camerei, gândind la vizita ce avea să facă Margăritei și închipuindu-ș i o convorbire amoroasă cu dânsa, convorbire compusă de fraze perfecte și conforme cu dorințele sufletului său.</p>
                  <p>Acea vizită multașteptată avu loc a două zi, însă el se simți atât de tulburat în prezența Margăritei, că uită toate frazele ce le pregătise și convorbirea se ținu asupra unor obiecte cu totul indiferente. Noroc pentru el că ochii lui avură o elocvență rară și grăiră, aparte, cu ochii Margăritei despre un obiect mult mai interesant, de starea inimii lor. Astfel, când buzele trandafirii ale copilei ziceau că stăpâna lor petrecuse în liniște zilele de pe urmă la țară, frumoșii săi ochi protestau în contra acestei inocente minciuni și declarau că a lor stăpână murea de dor de a se întoarce la Iași pentru ca să se apropie de Alexis, și ochii acestuia exprimau o fericire nemărginită, o recunoștință adâncă, un amor demn de îngereasca ființă ce purta nume de floare. Asemene vizite se repetau ades, grație legăturilor amicale ce existau între Margărita și Alina și care înlesneau dese întâlniri între Margărita și Alexis, atât în salonul dnei Dorian, cât și în alte saloane din Iași, pe la vizite, pe la serate, pe la teatru, pe la baluri. Ambele amice erau nedespărțite pretutindeni, și Alexis, profitând de această nedespărțire, vedea în toate zilele pe Margărita, și cu cât o vedea mai mult, cu atât el îi descoperea mai frumoase calități și se exalta mai tare în simțul adorării sale. Prezentul era așa de strălucitor, că răspândea raze aurite chiar pe întunecimea viitorului, și acel viitor se arăta lui Alexis ca o lume nouă, plină de încântări și de dorințe realizabile... Într-un cuvânt, Margărita și fratele Alinei plutiră în regiunile cerești, pe aripile visurilor fermecătoare ale iubirii și aspirau la unirea soartei lor prin sacrele legături ale căsătoriei. Însă!... O! cuvânt fatal! piatră nesimțitoare, pe care vin de se zdrobesc proiectele și sperările omului! Ce geniu răuvoitor te-a pus în calea dorințelor noastre!...</p>
                  <p>Alexis fu obligat a se absenta din Iași, timp de o lună, fiind trimis de tatăl său la București, și în lipsa lui se dărâmă palatul feeric al visurilor sale!</p>
                  <p>O amică a dnei Dorian, una din acele dame care după ce îmbătrânesc își impun misia de pețitoare, găsi de cuviință a se ocupa de căsătoria Margăritei și propuse de mire pe un nepot al ei, dl M., care într-adevăr unea toate condițiile de poziție, de avere și de bună educație. Propunerea conveni sub toate privirile dnei Dorian, și aceasta exercită toată influența sa de mamă asupra Margăritei pentru ca să obție consimțământul ei.</p>
                  <p>Sărmana copilă cercă în zadar să lupte în contra destinului care-i ucidea fericirea. Zile și nopți întregi ea plânse lacrimi amare, dar nu avu putere să refuze rugămintea maicei sale când o văzu în genunchi, cerându-i sacrificiul tinereților și al inimii... Margărita se cunună cu dl M., zicând un adio dureros iluziilor veselei junii!</p>
               </div>
               <div type="div3" rend="P26">
                  <head>V</head>
                  <p rend="justify">Câteva zile în urma cununiei, Alexis trimise Margăritei un mic medalion smălțuit, ce cuprindea frunze din florile buchetului compus de dânsa pentru iubitul ei (precum s-a văzut în capitolul 1); și tânărul primi în aceeași zi din partea iubitei lui o mică cruciuliță de briliant ce din copilăria ei, purtată la sân, fusese martorul misterios al tuturor simțirilor inimii sale de vergină.</p>
                  <lg>
                     <l>. . . . . . . . . . . . . . . . . . . . . . . . . . . . . . . . . . . . .</l>
                  </lg>
                  <p rend="justify">Primăvara sosi! ... cu dânsa veni timpul de plecare în străinătate pentru Alexis. El făcu o vizită de adio Margăritei, dar nu avu norocul de a o găsi singură; salonul ei era plin de persoane străine. În zadar el prelungi vizita lui vreo două ore, cu sperare că i s-ar prezenta ocazia de-a zice iubitei sale un cuvânt neauzit de nimeni altul decât ea! Salonul, departe de a se deșerta, se umplea încă mai mult de vizitatori, și atât Alexis, cât și Margărita erau munciți de un neastâmpăr sufletesc pe care de-abia îl puteau ascunde în ochii străinilor.</p>
                  <p>În fine, Alexis, desperând de a putea îndeplini dorința inimii sale, se pregăti de plecat; deodată, Margărita, inspirată de geniul amorului, ieși iute din salon și se întoarse în curând cu medailonul aninat la piept. Alexis îi mulțumi prin o căutătură plină de dragoste și de recunoștință; apoi își luă adio și plecă. Margărita rămase cufundată într-o dureroasă melancolie, în vreme ce persoanele adunate în salonul ei ziceau, vorbind de Alexis: „Original tânăr! în veci pe drumuri, în veci pe mare! Trebuie să fie înamorat!“</p>
                  <p>Alexis se porni de la Moldova în luna lui mart, luând pe sora lui cu dânsul pentru ca să-i arate minunile civilizației în Germania, Francia și Englitera, și pe cât Alina se extazia la privirea acelor minuni, pe atât fratele ei era nesimțitor în fața lor, căci gândirea lui zbura necontenit aiure, fiind preocupată de suvenirul Margăritei. În zadar gingașa copilă căta să distragă mintea lui prin veselia caracterului ei, el zâmbea numai câteodată, și chiar acea zâmbire era mâhnită.</p>
                  <p>Primăvara, vara și toamna trecură fără știri de la Margărita, căci nici un răspuns nu veni de la dânsa la toate scrisorile ce-i adresase Alina din străinătate. Deși ea promisese că va veni la Paris, bărbatul ei nu se găsi în poziție de a îndeplini dorința ei de călătorit, și prin urmare ea fu silită a petrece o mare parte din an la moșie. Pierzând deci sperarea de a o vedea în Paris, Alexis decise a se întoarce în țară, mai cu seamă că Alina începea a simți dorul de părinți, și pe la finitul lui noiembrie ajunse în Iași.</p>
                  <p>Revederea Margăritei cu Alexis fu pentru amândoi un izvor de chinuri, căci bărbatul junei femei se găsea față. După o lungă și dureroasă despărțire, după o lungă și fierbinte dorință de a se revedea și a-și comunica simțirile cele mai gingașe ale inimii, soarta îi osândi a se prezenta unul altuia ca niște străini și a-și cumpăni vorbele, și a-și ascunde uimirea de care erau cuprinși. Conversația lor nu avu nici un interes, deși Alexis, ca un călător nou sosit, avea multe de spus, multe observări de făcut asupra țărilor ce vizitase și mai ales asupra minunilor expoziției universale din Londra.</p>
                  <p>— Adevărat e, întrebă dl M. pe Alexis, că ai făcut un voiaj cu balonul?</p>
                  <p>— Adevărat! am avut curiozitate a cunoaște impresiile unei asemene călătorii în aer.</p>
                  <p>— Cum? zise Margărita, v-ați expus la un așa pericol? și nu v-a fost frică?...</p>
                  <p>— Frică? replică bărbatul ei, râzând. Amicul nostru e deprins să zboare prin nouri; în calitatea sa de poet nu se înalță el în toate zilele prin ceruri, călare pe Pegas?</p>
                  <p>— Cu toate aceste, observă Alexis, nu aș fi îndrăznit poate a mă risca prin nouri, precum zice foarte malițios dl M., dacă nu aș purta la sânu-mi un talisman neprețuit, care mă apără de orice pericol. Margărita înțelese că Alexis făcea aluzie la cruciulița ce-i dase ea, și toată figura ei se lumină de razele acelui soare tainic ce răsare în inimile iubitoare când ele sunt pătrunse de o neașteptată fericire. Dl M., însă, începu a râde cu hohot și adăugă glumind:</p>
                  <p>— Zău! Ai slăbiciunea a crede ca orientalii în puterea talismanelor?!</p>
                  <p>— Mărturisesc, răspunse Alexis, că am această slăbiciune.</p>
                  <p>— O! poet, poet, poet!</p>
                  <p>— Nu râde, dl meu, căci dacă ai fi avut norocire să capeți un talisman ca al meu, și mai cu seamă tocmai talismanul meu, te-ai considera omul cel mai ferice din lume... Bărbatul, intrigat, încetă de-a râde; Margărita zâmbi, aruncând lui Alexis o ochire expresivă; iar acesta, închinându-se, ieși din salon.</p>
                  <p>— Ce talisman să aibă? întrebă dl M. pe Margărita când se găsiră singuri.</p>
                  <p>— Cine știe ?... poate vreo cruciuliță!... răspunse juna femeie, deschizând un album.</p>
                  <p>— Nu se poate... Alexis e crescut în Paris, și Parisul nu-i fabrică de bigoți. Mai lesne îmi vine a crede că a fi vreo viță de păr de la o persoană iubită, căci poeții sunt peruchierii amorului.</p>
                  <p>Margărita, supărată prin această observare ridicolă, se sculă și se retrase în camera ei de toaletă, iar bărbatul ei începu a cânta încet și se duse la un amic al său, unde își petrecea zilele cu jocul de cărți. Iarna întreagă trecu fără ca ambii amorezi să aibă prilej de a se întâlni aiure decât la teatru și la baluri, sub ochii unei numeroase adunări. Toate cercările lor de a se găsi împreună erau zadarnice, căci într-un oraș ca Iașii, unde purtarea fiecărui e controlată de toți, ei erau obligați a se feri cu multă luare-aminte de a nu da prepusuri. Prin urmare, vizitele lui Alexis în casa Margăritei se răreau cu cât iarna înainta, și grație acestei tactici ei reușiră a păstra secretul lor neghicit de nimeni, însă numai Dumnezeu știa câte suferințe pătimeau ei în tăcere. Astfel anul 1852 găsi pe Margărita și pe Alexis în luptă necurmată cu iubirea lor, iubire ce creștea cu atât mai tare cu cât ei căutau a o comprima.</p>
                  <p rend="center">. . . . . . . . . . . . . . . . . . . . . . . . . . . . . . . . . . .</p>
                  <p>Când soarele lui mai aduse naturii o nouă întinerire, Alexis decise a merge să viziteze munții și mănăstirile Moldovei. El se duse la Fălticeni, oraș vestit prin iarmaroacele lui, și deacolo la Slatina, unde piosul mitropolit Veniamin muri după retragerea sa din scaunul eparhiei. De aici, Alexis se îndreptă spre Târgul Neamțului prin Râșca și se opri câteva ore pe ruinele cetății, ascultând în uimire glasurile tainice care șoptesc între ziduri cu suflarea vântului și amintesc de gloria strămoșilor noștri.</p>
                  <p>Înspre seară, el apucă drumul ce duce la Agapia și ajiunse odată cu noaptea în sânul acestei misterioase mănăstiri așezată între munți. Întunecimea, străpunsă de câteva raze argintii ale stelelor ce se iveau printre brazii de pe culmile înălțate, răspândea un văl de tristețe asupra acelui sfânt locaș. Tăcerea adâncă ce domnea în el era îngânată prin curgerea pârâului Agapia și prin țipătul înfiorător al păsărilor de noapte, care zburau din clopotniță pe streșinile mănăstirii și de pe acoperiș în codri.</p>
                  <p>Alexis fu primit la arhondaric de maica iconoamă și dus într-o chilie simplu mobilată ce se găsea în fundul unei tinzi întunecoase. Bătrâna călugăriță îl întrebă de numele lui și dacă avea neamuri în mănăstire. El răspunse că avea o vară primară, numită Evghenia S., pe care nu o văzuse tocmai din copilărie, și că dorea prea mult să se întâlnească cu dânsa.</p>
                  <p>— Prea bine, fiule, zise iconoama; mă duc să-i dau de știre c-ai venit; și ieși din chilie. Alexis se duse în balconul de lemn al arhondaricului, balcon care se prelungea pe dinaintea chiliilor de jur împrejurul ogrăzii. El se simți pătruns de o melancolie adâncă privind vârfurile munților ce păreau a cădea pe mănăstire, biserica pierdută în întunericul nopții și zidirile acele tăcute, care serveau de locuință călugărițelor. Din timp în timp, el zărea umbre negre ce se furișau de-a lungul galeriilor sau pe cărările care duc de la chilii la biserică și i se părea că se găsește sub impresia unui vis fantastic.</p>
                  <p>„Iată, zise el în sine, o colonie întreagă de femei, și numai de femei, condamnate a duce o viață monastică, a stinge toate glasurile inimii lor, a opri zborul imaginației, a-și îngropa tinerețile, a se lipsi de mulțumirile lumii și a trăi numai cu sperarea de a merita intrarea lor în rai! Curios și puternic efect al bigotismului asupra omenirii! cum denaturează chiar legile dumnezeiești!... Femeia a cărei misie pe pământ e atât de frumoasă și sacră! femeia destinată a fi amantă, a fi soție, a fi mamă, a fi mângâierea cea mai scumpă a omului, iată-o redusă la un rol contrariu naturii sale iubitoare, iat-o ajunsă în starea unei flori veștede, decolorate, fără parfum și fără viață!“</p>
                  <p>Gândurile lui ar fi mers departe dacă nu ar fi fost distrase prin sosirea a două umbre ce se opriră lângă el. Erau maica iconoamă și vara lui Alexis.</p>
                  <p>— Domnule, zise bătrâna, iată maica Evghenia! și se depărtă în întuneric.</p>
                  <p>— Dumneata ești, vere Alexis? întrebă un glas dulce și tânăr.</p>
                  <p>— Eu, măicuță... am venit să vizitez Agapia și am dorit să te văd.</p>
                  <p>— Și eu de mult o doresc, căci sunt ani de când nu ne-am mai întâlnit.</p>
                  <p>— Haideți dar în chilia mea, observă Alexis, pentru ca să ne vedem la față.</p>
                  <p>Intrând în acea chilie și aruncându-și ochii la călugăriță, el rămase uimit de frumusețea ei și de expresia adevărat îngerească a figurii sale. Albă ca un crin, albeața ei era mult mai strălucitoare sub comănacul și neagra îmbrobodire a hainelor călugărești. Ochii săi albaștri ca floarea inului aveau o limpezime care reflecta virginitatea sufletului, gura ei mică și grațioasă se desena sub o zâmbire de bucurie, și genele sale lungi lăsau umbre ușoare pe rotunzimea obrajilor. Într-un cuvânt, ea păru atât de admirabilă în lumina lămpii, că Alexis nu se putu opri de a zice:</p>
                  <p>— Ah, verișoară, cum de te-ai călugărit fiind așa de frumoasă? Juna măicuță coborî ochii și răspunse:</p>
                  <p>— Nu m-am călugărit de bunăvoie, verișorule!</p>
                  <p>— Cum? strigă Alexis, luând-o de mână, o mână delicată de copil.</p>
                  <p>— M-au silit părinții mei să pun rasă.</p>
                  <p>—Ce nelegiuire! N-au milă de tinerețile tale?</p>
                  <p>— Nu! Am vărsat șiroaie de lacrimi, le-am căzut la genunchi, i-am rugat, le-am declarat că nu mă trăgea inima să mă îngrop de vie în mănăstire... toate au fost în zadar! Într-o zi m-au amenințat că m-or blestema dacă m-aș împrotivi dorinței lor, și atunci a trebuit ca să plec capul. Eu, care eram mândră de lungimea și de frumusețea părului meu, am fost tunsă ca un făcător de rele; eu, care mă numeam în lume Lucia, m-am trezit deodată despărțită de această lume sub numele de Evghenia. Zicând aceste, maica începu a plânge și căzu pe un scaun. Alexis, înduioșat, cătă să o liniștească prin cuvinte mângâietoare, dar nu putu să reușeze decât pomenindu-i de zilele copilăriei lor.</p>
                  <p>— Îți aduci aminte, dragă verișoară, de teiul cel mare din ograda de la moșia noastră?... îți aduci aminte cum ne jucam la umbra lui și cum ne speriam unul pe altul, ascunzându-ne după trunchiul său?</p>
                  <p>Copila, auzind aceste cuvinte, își ridică ochii plini de lacrimi, îi ținti cu drag asupra lui Alexis și zise zâmbind:</p>
                  <p>— Îți aduci și tu aminte, verișorule, când te-ai suit în copac pentru ca să-mi rupi o creangă înflorită și ai căzut lângă mine?... Doamne! cât m-am speriat atunce!... Chiar acum, după trecere de atâți ani, încă îmi bate inima când gândesc că puteai să te ucizi.</p>
                  <p>— Ah! observă Alexis. Știi că lucrul rău nu piere.</p>
                  <p>— De aceea poate n-am pierit nici eu când m-au călugărit, replică măicuța, râzând încet. Dar spune-mi, verișorule, ce te-ai mai făcut din copilăria noastră? Stiu că ai fost multă vreme în străinătate! Ai studiat în Francia... Sunt și acolo mănăstiri și calugărițe?</p>
                  <p>— Sunt, dragă, în toate țările persoane nenorocite, căci prostia omenească nu are hotare.</p>
                  <p>— Dar tu, fost-ai încalte și ești fericit?</p>
                  <p>— Eu, dragă? răspunse Alexis suspinând, deși trăiesc în lume, duc zile mai negre și mai amare decât voi, care sunteți închise în mănăstiri.</p>
                  <p>— Ești nefericit tu, Alexis? zise copila, apropiindu-se de vărul ei și apucându-l de mână... Cum?... Ce durere poți să simți când parinții tăi au iubire pentru tine, când toată lumea trebuie să te stimeze și să-ți arate simpatie?... iubești poate vreo persoană pe care împrejurările nu-ți permit de a o lua de soție!?... Dar... inimami spune că nu este altă cauză durerii tale.</p>
                  <p>— O! Suflet îngeresc! ai citit în sufletul meu și ai descoperit adevărul! răcni Alexis cu desperare. Așa este, Lucio, iubesc o ființă înzestrată cu toate darurile naturii, și ea-i condamnată a face bucuria altuia.</p>
                  <p>— Ah! replică Evghenia, ești mult mai de jelit decât mine, dragă Alexis. Amândoi rămaseră câtva timp cufundați într-o dureroasă tăcere, când sunetul unui clopot îi trezi din cufundarea gândurilor.</p>
                  <p>— Ce este? întrebă Alexis. Pentru ce trage clopotul la miezul nopții?</p>
                  <p>— Trage pentru utrine, răspunse maica... Merg la biserică... Vii și tu, verișorule?</p>
                  <p>— Vin să te văd în strană.</p>
                  <p>— Și să mă auzi cântând, adăugă ea, că sunt eu de rând în astă-noapte.</p>
                  <p>Peste un cuart de oră, Alexis coborî scările arhondaricului și apucă pe-o cărărușă în sunetul toacei batute de o călugăriță pemprejurul bisericii. El intră în sfântul locaș luminat de o singură lampă aprinsă dinaintea icoanei Maicei Domnului. De la ușă până lângă stranele cântărețelor, biserica era plină de călugărițe pierdute în umbră, unele culcate pe lespezi, altele dormitând prin strane, iar aproape de ușa altarului sta maica Evghenia, acoperită cu o mantie lungă și creață. Ea cânta psalmele rugăciunii, cu ochii ridicați spre icoane și luminați de flacăra slabă a lămpii de argint. Glasul ei melodios răsună sub bolta întunecată și vărsa în inimă simțirea pietății. Alexis o privi cu o respectuoasă admirare și crezu că vede un palid serafim coborât din ceruri pentru ca să continue pe pamânt imnul de adorare către Dumnezeu.</p>
                  <p>Rezemându-se de strana mitropolitului, el căzu într-o reverie profundă și adresă cerului fierbinte rugăminți pentru fericirea Margăritei; căci imaginea iubitei sale îi apărea în toate tablourile mărețe ce se prezentau ochilor lui. La finitul serviciului, Evghenia întovărăși pe Alexis până la scara arhondaricului unde își ziseră adio, căci el avea a pleca a două zi de dimineață.</p>
                  <p>— Când ne-om mai vedea, verișorule? întrebă maica.</p>
                  <p>— Dumnezeu știe! răspunse Alexis, căci sunt decis a pleca iar în străinătate.</p>
                  <p>— Vrei să fugi de durere? zise copila; în zădar, ea-i umbra omului.</p>
                  <p>— Sau poate că omul e umbra durerii! Adio, dragă Lucie!</p>
                  <p>— A revedere dar, verișorule, când a vrea Dumnezeu! adăugă ea cu glas întristat și dispăru ca o nălucire.</p>
               </div>
               <div type="div3" rend="P26">
                  <head>VI</head>
                  <p rend="justify">Plecând în faptul zilei de la Agapia, tânărul călător se duse la Văratic, altă mănăstire de călugărițe, așezată în poalele unui munte, apoi trecând prin satul Bălțătești, el sui Dealul Doamnei, se coborî la Hangu, și acolo luă o plută ca să meargă la Piatra pe apa Bistriței. El făcu această primblare încântătoare fără a fi distras din tristele cugetări care îi frământau mintea, căci în acea frumoasă perioadă a vieții, unde inima omului domnește în toată suveranitatea sa, lumea se luminează și se întunecă după starea inimii. Un cântec poporal zice:</p>
                  <lg>
                     <l>Inima-i voioasă,</l>
                     <l>Lumea-i luminoasă.</l>
                  </lg>
                  <p rend="justify">De la Piatra, Alexis se decise a merge la moșia unde se găsea Margărita de câteva zile. El sosi acolo pe o minunată dimineață de primăvară și se coborî în grădină pentru ca să aștepte momentul fericit în care va vedea pe iubita lui singură, căci astă dată bărbatul ei era absent. După o rătăcire prelungită prin aleile și prin desimea parcului, el căzu pe o laiță la umbra unui stejar bătrân și cercă în zadar să aline bătăile inimii sale; minutele-i pareau lungi, verdeața naturii posomorâtă, cântecul păsărilor monoton, când deodată, prin un efect magic, totul se înveseli în ochii lui! Soarele deveni splendid, verdeața frunzelor și a gazonului se învioșă, ciripitul păsărilor se schimbă în armonie plăcută, căci Margărita intrase în grădină.</p>
                  <p>Îmbrăcată într-o rochie albă de gază, tânăra femeie venea iute prin o alee nisipită și strălucea ca o apărire cerească în umbra deasă a copacilor. Alexis, uimit, se sculă și se repezi înaintea ei, mâinile lor se strânseră tremurând și ochii lor se umplură de o lumină aurită.</p>
                  <p>— Ai venit, zise ea cu glas febril, inima-mi spunea că ai să vii!...</p>
                  <p>— Am venit, răspunse el, căci nu mai puteam trăi fără să te văd. Zicând aceste, ei se apropiară de un boschet și se puseră pe bancă. Cine poate inventa o limbă atât de expresivă care să fie în stare de a descrie lămurit simțirile sufletelor lor, când ei se văzură amândoi singuri în misterul acelui boschet de flori? Bucuria, mirarea, uitarea suferințelor trecute, îmbătarea fericirii prezente și chiar o tainică timiditate se concentrau la un loc cu aspirările cele mai înfocate ale amorului. Tăcerea lor avea o elocvență nerezistibilă, și privirile lor aveau electrice luciri.</p>
                  <p>— O! Margărită, scumpă Margărită! zise în fine Alexis; aș vrea să mor în momentul acesta, pentru că nu cred să găsesc în viața mea alt moment mai divin. După atâtea suferințe te văd singură, te admir în deplină libertate și pot să-ți spun cât te iubesc și câtă înrâurire ai asupra soartei mele...</p>
                  <p>— Ah, amicul meu! replică Margărita cu tristețe; daca ai muri, nu mi-ar rămânea multe zile de trăit!... căci sunt foarte nenorocită, și datoriile mele de soție nu-mi permit a realiza visul inimii mele. Mă iubești, Alexis, o știu, și aceasta este singura mea mângâiere în viață, însă... Ea tăcu și plecă capul plângând.</p>
                  <p>— Te înțeleg, iubita mea; legăturile căsătorești nu-ți permit a dispune de soarta noastră; ele sunt ca niște ziduri nalte, care ne despart pentru totdeauna... Ce-mi rămâne dar de făcut mie, care nu pot suferi mai mult viața fără tine? Să șed în țară ca să fiu necontenit martorul fericirii altuia? Nu, nu-mi simt destulă mărinimie pentru asemene sacrificiu, nici destulă putere pentru a răbda asemene chin.</p>
                  <p>— Și ce ai de gând să faci? întrebă ea, ridicându-și ochii plini de lacrimi.</p>
                  <p>— Nu-mi rămâne decât să mă depărtez de tine și să mă duc în fundul lumii!</p>
                  <p>— Iar să mă lași singură? strigă ea, apucându-l de braț cu o mișcare convulsivă, iar să te arunci în valurile periculoase ale vieții vagabonde? Ce-oi să mă fac eu în lipsa ta, când știi că de când mam măritat nu am nici o mulțumire alta decât aceea de a te vedea din vreme în vreme?</p>
                  <p>— Ascultă-mă, dragă Margărită, replică Alexis, cuprinzând-o cu brațele și lipind-o de inima lui, numai Dumnezeu știe câtă iubire mi-ai inspirat și câtă amară desperare se adună în mine când gândesc a mă depărta de tine; dar ceea ce vreau să afli este că te iubesc de o mie de ori mai mult pentru tine decât pentru mine și că nici un sacrificiu pe lume nu m-ar opri de a-ți asigura liniștea și a-ți feri reputația de clevetirile străinilor.</p>
                  <p>— Și ce-mi pasă de clevetirile lor, strigă Margărita; amorul nostru e mai presus decât răutatea oamenilor. Tu mă iubești, Alexis... lumea îmi este indiferentă.</p>
                  <p>— Te iubesc cum meriți de-a fi iubită, scumpa mea! ca pe o ființă îngerească, care a deșteptat în sufletul meu cele mai gingașe și mai nobile simțiri. Amorul ce ai aprins în mine a deschis înaintea mea raiul unei fericiri la care nu-mi este permis de a aspira, căci în poarta acelui rai stă îngerul virtuții, blând și frumos ca tine. Tu ai făcut pentru mine ceea ce numai providența era în stare să facă, mi-ai dat o nouă viață, și eu nu pot să-ți arăt recunoștința mea decât numai prin sacrificiul inimii mele. Trebuie să fug de tine pentru ca să rămân demn de tine.</p>
                  <p>— Nu vreau! Nu vreau să mă lași singurătății! Nu vreau să mă parasești pradă suferinței! suspină Margărita, plecându-și capul pe umărul lui Alexis. Uimit, nebun de dragoste, tânărul depuse o înfocată sărutare pe fruntea iubitei sale. La acest contact fierbinte ea se trezi din amețeala ce o cuprinsese, se smuci din brațele lui Alexis și, cu ochii rătăciți și cu glasul tremurător, ea zise:</p>
                  <p>— Ai dreptate... trebuie să ne despărțim... de ai rămânea mai mult, simt că aș fi pierdută... Adio! și vru să se depărteze. Alexis o ținu de mână.</p>
                  <p>— Adio! adăugă el. Adio pentru totdeauna!</p>
                  <p>— Pentru totdeauna!... Ah! Alexis, acest cuvânt e moartea pentru mine! și, nemaiputând rezista îndemnului inimii sale, Margărita se aruncă în brațele lui Alexis. Buzele lor se încleștară într-o lungă și voluptuoasă sărutare. Sufletele lor se întâlniră în acel dulce sărutat, și soarele străluci mai splendid pe limpedele senin al cerului. În curând, Alexis luă calea străinătății!</p>
               </div>
               <div type="div3" rend="P26">
                  <head>VII</head>
                  <p rend="justify">La Galați, unde era să se îmbarce pentru Viena, el scrise următorul bilet Margăritei și i-l trimise la țară:</p>
                  <quote>„Scumpa mea Margărită!</quote>
                  <quote>Când vei întreprinde vreo călătorie depărtată și te vei găsi ca mine în momentul de a părăsi patria ta, vei cunoaște una din simțirile cele mai amare și vei afla atunci câtă mângăiere gustă bietul călător adresând ultima lui gândire ființei ce iubește. Acest adio al inimii în ora plecării cuprinde un amestec de jeliri dureroase și de tainice prevestiri, care îl mâhnesc adânc și îl înfiorează, căci i se pare că zice adio pentru totdeauna !... Fericit acela care într-un asemene moment găsește în fundul inimii sale o imagine frumoasă, un suvenir drăgălaș, un nume adorat cărora să poată închina comorile sufletului său! Nu știu, cât pentru mine, ce-mi rezervă destinul și cum are să fie viitorul, dar ce știu bine este că, zicând acum adio țării mele, simt o dulce mângâiere de a gândi la tine, îngerul meu, și de a-ți trimite în aceste rânduri tot ce este mai gingaș, mai nobil, mai iubitor în inima mea.</quote>
                  <quote>Marinarii au un obicei foarte poetic. Pân-a nu se arunca în pericolele mărilor, ei merg de ornează cu flori altarul Maicei Domnului, dinaintea căruia îngenunchează și se roagă. Eu, a cărui soartă seamănă cu a lor, am aceleași crederi ca dânșii și îmi place să încunun scumpul tău suvenir cu toate minunile cele mai grațioase ale închipuirii și cu toate dezmierdările unui amor nemărginit. Adio dar, Margărită! Adio, îngerul meu!... Plec muncit de o cumplită durere, dar oricum să fie, sunt mulțumit de a sacrifica fericirea mea în favoarea liniștii tale, căci, precum ți-am declarat din viu grai, te iubesc de o mie de ori mai mult pentru tine decât pentru mine. Dacă socoți însă că merit o recompensă, fă ca să o găsesc în Paris, sub forma unui răvaș scris de tine cu toată încrederea și sinceritatea amorului puternic ce m-a supus ție pentru viața întreagă. ALEXIS V.“</quote>
                  <p>Iată răspunsul Margăritei, ce găsi el la poșta din Paris:</p>
                  <quote>„Scumpul meu Alexis,</quote>
                  <quote>La iubitul răvaș ce mi-ai scris din Galați, mă grăbesc a-ți trimite aceste rânduri; nu ți le trimit însă ca o recompensă, precum zici, ci ca o rugăminte și ca o destăinuire. Află, scumpul meu amic, că dacă m-am ferit de amorul meu în timpul cât te găseai aproape de mine, a fost pentru că simțeam cât de puternic domnea el în sufletul meu și pentru că nu mă credeam în stare de a rezista îndemnurilor lui; dar de când te-ai depărtat, de când al tău adio a deșteptat în sânumi durerea despărțirii, simt că am nevoie de toată dragostea ta pentru ca să mă susție în cruda singurătate în care m-ai părăsit. Acest adio, care cuprinde un sacrficiu atât de mare din parte-ți în favoarea liniștii mele, a adus o dulce apropiere între noi și mi-a dat o vie încredere în amorul tău, amor devotat, mare și nobil ca inima ce-l conține.</quote>
                  <quote>Iată, dragul meu, taina ce de mult doream a-ți descoperi; ea îți va explica tot ce a putut să-ti pară neînțeles în purtarea mea către tine. Spune-mi dar acum că nu mai păstrezi nici o îndoială asupra simțirilor mele, încredințează-mă că te depărtezi de mine pătruns de fericirea ce gustă tot omul care se știe iubit!</quote>
                  <quote>Ai văzut cum soarta nemiloasă a stins visul cel mai frumos al juniei mele. Trebuie să mai adaug că neîmplinirea acestui vis de fericire m-a aruncat într-o descurajare adâncă? O! scumpul meu Alexis! fericirea mi s-a arătat de departe ca o fantasmă înșelătoare și a dispărut iute din ochii-mi, pentru ca să o jelesc cât voi trăi! Sperarea m-a părăsit, și nu mai văd înaintea mea decât un orizont întunecat.</quote>
                  <quote>Crede-mă, Alexis, trist e lanțul ce te leagă de mine! Singura idee ce mă susține este că ființele care trăiesc fără nici un țel în viața lor mor în floarea tinereții... Fie ca șirul zilelor mele să se curme cât mai curând, dacă sunt condamnată de legile sociale a trăi făr’ de tine!</quote>
                  <quote>Adio !... Aud pasuri în sală... de-abia pot găsi un minut unde să fiu singură cu suvenirul tău... Adio! îți trimit în acest adio partea cea mai iubitoare a inimii mele zdrobite.</quote>
                  <quote>MARGĂRITA“</quote>
                  <p>Alexis citi printre lacrimi acest răspuns duios al iubitei sale și, cu lacrimile în ochi, el scrise următoarea epistolă și o expedui surorii lui, cu rugăminte de a o înmâna Margăritei:</p>
                  <quote>„Scumpa mea iubită!</quote>
                  <quote>Scrisoarea ta e de natură a nebuni pe un om de fericire; ea conține cuvinte de acele ce vibrează în inima lui, îl încântă, îl înduioșează și îl înalță mai presus de ceilalți oameni... Și, însă, trebuie oare să spun întregul adevăr?... După ce am citit-o de multe ori, după ce am analizat fiecare frază, fiecare cuvânt, am descoperit în ea o mâhniciune atât de mare, că toată veselia mea s-a stins într-o clipă. Tu îmi vorbești de fericirea ce produce încredințarea de a fi iubit în lume și, cu toate că această cugetare ar trebui să fie pentru tine un puternic apărător în contra suferinței, totuși, scrisoarea ta respiră o descurajare fără margini. Ești tristă! tristă până a te gândi la soarta celor ce mor în floarea tinereții!... Cum vrei dar ca după o asemene mărturire din parte-ți să mai pot fi fericit?... Nu, draga mea; am fost crud înșelat când m-am crezut în stare de a răbda chinurile despărțirii. Zicându-ți adio, am sperat că voi asigura liniștea vieții tale și chiar, poate, pe a mea, dar văd că în zadar am pus o lungă distanță între noi doi! Departe de tine, inima mea se luptă cu dorul neîmpăcat, dorul care cuprinde o lume întreagă de suferințe. Și cunoști și tu, Margărită, acel chin ce sfâșie inima și știi cât e de crunt!</quote>
                  <quote>Crede-mă, însă, că el e mai puțin dureros decât durerea ce simt gândind la tristețea ta.</quote>
                  <quote>Iubirea mea pentru tine este un cult de adorare și dar numai dacă te-aș ști fericită, aș putea gusta vreo slabă alinare. Imaginea ta, strălucitoare și veselă, ar răspândi asupra singurătății mele luciri mângâietoare, dar, întunecată sub vălul mâhniciunii, ea întunecă lumina zilelor mele. O! scumpa mea Margărită, fă ca amorul meu să fie pentru tine un soare splendid; fii zâmbitoare, fii radioasă la razele lui, și astfel îți promit să uit prezentul, uitându-mă chiar pe mine însumi.</quote>
                  <quote>Dacă ai vedea ce se petrece în sufletul meu, ai fi mândră că ai deșteptat în el atâtea mari și frumoase simțiri: iubirea, dorința gloriei, devotamentul, indulgența și aspirarea către un viitor ce ți l-am hărăzât numai ție. Tristețe sau veselie, toate îmi vin de la tine, căci în fiecare din cugetările mele tu domnești singură și singură ai o drăgălașă înrâurire. Ai produs în mine o înviere morală și îți sunt dator mai mult decât cu viața, îți sunt dator cu dezvoltarea calităților inimii mele.</quote>
                  <quote>Ah! dacă am trăi pe timpul zânelor, pe când aceste grațioase zeități protejau destinul celor ce se iubeau și când ele ne-ar fi adunat la un loc pe amândoi, cu ce mândră aureolă de fericire aș corona fruntea ta! Cât de bine aș ști să realizez visurile tinereții tale! Ce inspirări minunate aș undi în zâmbetul tău! Ce nume strălucit de poet aș dobândi pentru ca să fiu demn de tine. Viața împreună ar fi pentru noi doi o comoară nesfârșită de cele mai gingase simțiri, de cele mai fierbinți dezmierdări. Lumea nu ar mai exista pentru noi și noi nu am mai exista pentru lume, căci am uita tot, și chiar pe noi înșine ne-am uita în beția încântătoare a amorului!</quote>
                  <quote>Câte minunate visuri de aceste am făcut în cursul călătoriilor mele! În frumoasele seri ale primăverii, pe când pluteam pe Dunăre, de câte ori închipuirea mea te-a adus lângă mine pe podul vaporului și, prin efectul acelei iluzii drăgălașe, măreața priveliște a Carpaților îmi părea de-o mie de ori mai poetică. La Dresda am vizitat cu tine galeria de tablouri. În vreme ce mă primblam în saloanele muzeului, te simțeam rezemată pe brațul meu, și admirarea mea pentru tablourile artiștilor renumiți creștea, căci tu mă făceai să descopăr în ele frumuseți necunoscute de mine până atunci. Ce să-ți spun, iubită Margărită? în prezența minunilor naturii, precum și în fața productelor geniului omenesc, inima mea te-a asociat la toate uimirile sale, și pretutindeni iubirea mea te-a înălțat pe tine deasupra tuturor făptuirilor dumnezeiești și tuturor operelor care onorează geniul omenirii.</quote>
                  <quote>Astfel te iubesc și astfet te-oi iubi pân-în momentul când mâna morții mi-a închide ochii și mi-a îngheța inima.</quote>
                  <quote>ALEXIS V.“</quote>
                  <p>Peste o lună de zile Alexis primi un mic bilet în care Margărita îi anunța sosirea ei la Paris pentru iarnă și îl ruga să nu-i mai scrie, căci bărbatul ei începuse a da semne de gelozie. Alexis așteptă iarna cum așteaptă un bolnav primăvara; însă la finitul toamnei toate sperările lui căzură ca frunzele copacilor. Margărita îi trimise aceste câteva rânduri, care îl făcură să zacă trei luni de zile pe patul durerii:</p>
                  <quote>„Alexis!</quote>
                  <quote>Cu moartea-n suflet îți scriu aceste linii!... Uită pe Margărita, care de azi nu mai există pentru tine... Sunt mamă !... Să întindem un văl negru asupra trecutului și asupra promiterilor viitorului. . . Adio!... Adio pentru totdeauna!</quote>
                  <quote>MARGĂRITA“</quote>
               </div>
               <div type="div3" rend="P26">
                  <head>VIII</head>
                  <p rend="justify">Cum se terminară fazele acestui amor atât de mare și de înflăcărat?</p>
                  <p>Francezii, cu caracterul lor vesel, zic: Tout finit par des chansons dans ce monde!</p>
                  <p>Iată cântecul final al romanului Margăritei:</p>
                  <p>ADIO</p>
                  <lg>
                     <l>Adio! ah! Niciodată</l>
                     <l>N-am gândit că pe pământ</l>
                     <l>A mea inimă-ntristată</l>
                     <l>Va rosti acest cuvânt.</l>
                     <l>Dar tu însăți, tu, pe care</l>
                     <l>Te-aveam tainic Dumnezeu,</l>
                     <l>Ai vroit fără-ndurare</l>
                     <l>Ca să sting amorul meu!</l>
                  </lg>
                  <lg>
                     <l>. . . . . . . . . . . . . . . . .</l>
                  </lg>
                  <lg>
                     <l>Adio, ramâi ferice!</l>
                     <l>Șterge din inima ta</l>
                     <l>Pe cel ce adio-ți zice,</l>
                     <l>Deși-n veci nu te-a uita.</l>
                     <l>Te-am iubit cu dor fierbinte</l>
                     <l>Ș-astfel te iubesc că vreu</l>
                     <l>Să văd stins din a ta minte</l>
                     <l>Întreg suvenirul meu!....</l>
                  </lg>
                  <p rend="italic">(vezi volumul Mărgăritărele)</p>
                  <p rend="justify">În urma acestui strigăt suprem și dureros al inimii, Alexis întreprinse o lungă călătorie prin Africa și America, iar în lipsa lui de mai mulți ani, Margărita, prinsă în sloiurile vieții căsătorești, deveni mamă de o gentilă și numeroasă familie. Când se revăzură amândoi în salonul Alinei, care se măritase de curând, focul patimii lor părea cu totul potolit, și fiecare din ei părea că a făcut un vis frumos, la care se gândea câteodată cu o zâmbire înduioșată.</p>
                  <p>Margărita, înconjurată de copilașii săi, întinse o mână amicală lui Alexis și-i zise cu glas sincer:</p>
                  <p>— Alexis! vrei să fii fratele meu?</p>
                  <p>Alexis îi răspunse depunând pe acea mână tremurândă un sărutat respectuos!</p>
               </div>
            </div>
            <div type="div2" rend="P22">
               <head>Introducere la scrisorile lui Ion Ghica către Vasile Alecsandri</head>
               <opener>Prințului Ion Ghica</opener>
               <opener>Mircești, decembrie 1883</opener>
               <p>Iubite amice,</p>
               <p>Iată-ne cu iarna în țară! Ea a sosit noaptea, pe furiș, și s-a grăbit să-și scuture cojoacele pe fața pământului pentru ca să afirmeze stăpânirea ei... A doua zi românii s-au trezit vasali acestei regine aspre ai cărei miniștri sunt crivățul și gerul, ai cărei curtezani sunt lupii și corbii, a cărei armată sunt fulgii de zăpadă și țurțurii de gheată, ale cărei palate sunt clădite cu troian. Baba cochetă și sulemenită se mirează în oglinda râurilor înghețate și poartă pe frunte-i o coroană de briliante ce te pătrunde de fiori când o privești și te preface în sloi când te atingi de dânsa.</p>
               <p>E timp de a se culege pe acasă și de a se adăposti la gura sobei în așteptarea altei regine mult mai atrăgătoare, Primăvara, care va detrona în curând pe bătrâna uzurpatoare. Sperare drăgălașă!... Ea ne face a răbda despotismul îngrozitor al iernii fără nici o încercare de răscoală în contra ei, căci orice manifestare răzvrătitoare ar luneca pe gheață și ar cădea sleită sub un număr înfiorător de grade de frig. Pădurile apar ca niște pete negre pe fondul alb al tabloului iernatic. Copacii desfrunziți au aerul de schelete pârlite în foc, și printre crengile lor zboară ciripind mulțime de păsărele, sticleți, pițigoi, vrăbii, ciocârlani etc., cătându-și hrana, pe când sub cerul nouros cârduri lungi de corbi fac manevre prevestitoare de vijelii. În toate zările, pe toate câmpiile se întinde o pătură albă ca o pânză pe un mort, iar pe drumurile dispărute sub zăpadă se văd mișcânduse încet sănii încărcate cu lemne de la pădure. Vitele par chircite, păsările zgribulite, și oamenii vineți la față. Iarna găsește o petrecere de artist lipind pe geamuri flori fantastice de gheață și vopsind cu culoare pătlăginie urechile și nasurile omenești. Ea simte mulțumire de a pune natura în suferință și de a face ca însuși aerul să pară tremurând de ger când privești fulgii spulberați de suflarea vântului.</p>
               <p>Eu, amice, deși mare admirator al frumuseților Iernii, splendide la lumina soarelui și fermecătoare sub razele lunii, mă feresc de contactul ei prin întrebuințarea unui număr, ajuns a fi legendar, de paltoane și de blăni. Când o văd sosind, o întimpin cu bătrânescul cântec poporal:</p>
               <lg>
                  <l>Soră-mi ești, soră să-mi fii,</l>
                  <l>Iar la noi mai rar să vii.</l>
               </lg>
               <p rend="justify">Și ea, drept mulțumire, întoarce cheia în broasca ușii mele, trântindu-mă astfel la închisoare până la epoca sosirii nagâților. Trei, patru și uneori cinci luni de zile, retras în căsuța mea, îmi închipuiesc că sunt într-o corabie prinsă de sloiurile Mării Baltice. Părere negreșit, dar părere așa de întețită în mintea mea, că zăresc chiar urși albi trecând pe câmp!... Cât despre lupi, îi aud noaptea urlând în marginea satului și ziua îi recunosc în impiegații fiscului. Cât ține timpul aspru, cât termometrul face gimnastică sub linia de la zero ca sub un trapez ideal, îmi umplu zilele cu îndeletniciri intelectuale și cu întreținerea focului din sobe. Am ajuns în arta aceasta la înălțimea vestalelor și acum știu a da clădirii despicăturilor de lemne forme arhitectonice care ar merita medalie de aur, dacă asemene talente s-ar recompensa în țara noastră.</p>
               <p>Dimineața îmi place să mă scol de cu noapte și să găsesc cabinetul meu de lucru bine încălzit și vesel luminat de un candelabru aprins. Ceaiul e gata pe masă; cățeii mei sar prin cameră cu mii de jocuri și de dezmierdări, așteptând porțiile lor de zahăr; biroul mă cheamă lângă el, arătându-mi călimara plină, condeiul zburdalnic, hârtia albă. „La lucru!“ îmi șoptește un glas ce iese din tuspatru colțuri ale cabinetului și cu plăcere ascult adeseori îndemnul său; încep prin corespondența cu Londra, cu Parisul, cu Bucureștii, cu Iașii, cu Montpellier, chiar și cu America; apoi mă apuc de vreo lucrare mai serioasă și ziua trece făr-a băga de seamă dacă ninge și dacă suflă crivățul.</p>
               <p>Sunt zile în care... însă te văd zâmbind și clătinând din cap... sunt zile în care ies pe afară, învelit cu blana nr. 3, și fac o primblare scurtă, de tot scurtă, pe cărările trase în omătul din grădină. Admir în treacăt cerul oțelit, zăpada cristalizată ce scârțâie sub picioare, păsărelele ce zboară împrejuru-mi țipând de mirare (?)... clătinarea copacilor în semn de căinare pentru imprudența mea și mă simt cuprins de un avânt eroic înfruntând dușmana lumii, Iarna!... dar să ne grăbim a ne întoarce în casă, căci îngheț cu tot eroismul meu! Seara, când perdelele sunt trase, cad pe gânduri, privind la salamandrele din sobă. 0 melancolie adâncă pătrunde în sufletul meu pe când viscolul vâjâie prin horn; iar pentru ca s-o alung, adun cu mintea împrejuru-mi pe unii din contemporanii mei ce se bucură încă de viață și răsfoim împreună albumul suvenirelor noastre.</p>
               <p>Tu ești unul din cei chemați și mai aleși. Iată dar un raport exact de cele ce am grăit cu tine, ieri seară, în ajunul sfinților Tirs, Lefkie și Filimon. Amice, când vine vârsta nemiloasă și ne spune că e timp de astâmpărat pornirile inimii și de strâns aripile închipuirii, când zburdalnicele zboruri prin lumea nălucirilor atrăgătoare devin periculoase și călătoriile depărtate prin lumea reală o întreprindere obositoare, ne rămâne o ultimă și neprețuită petrecere pentru mângâierea zilelor din apusul vieții. Ea consistă întru aducereaaminte a trecutului și reînvierea prin povestire a diverselor epoci prin care am trecut întâlnind în calea noastră tipuri originale și luând parte la fapte care se ating de istoria țării. Acest voiaj în jilț are avantajul de a fi și comod, și încântător.</p>
               <p>Tu mi-ai povestit adeseori întâmplări interesante pe care le auziseși din bătrâni și mi-ai zugrăvit cu un adevărat talent de pictor unele figuri din generația ce ne-a precedat, întrevăzute de tine în copilărie. Eu însumi am cercat să fac a zbura pe sub ochii tăi un stol de suvenire variate, și astfel orele noastre de întâlnire au fost totdeauna pline de veselie sau de uimire, pline de încântări culese în grădina trecutului, sau de visuri patriotice vânate pe câmpul viitorului necunoscut. Am îmbătrânit însă fără a pierde patima acestui vânat, căci dintre toate pasiunile omenești amorul de patrie este singurul care nu se stinge niciodată.</p>
               <p>Dacă am fi avut o mașină stenografică de buzunar, mașină ce se va inventa negreșit în secolul nostru de avocați și de deputați elocvenți, ea ar fi produs o mică bibliotecă de anecdote, de schițe ușoare, de memorii istorice și de portrete bine colorate, care formau un soi de muzeu demn de a fi vizitat; iar generația actuală, a cărei cunoștință de trecut nu se întinde peste limitele celor din urmă treizeci de ani, ar găsi în el multe subiecte de studiu atrăgător și folositor... Câte romane, câte piese de teatru, câte scrieri fiziologice s-ar putea clădi cu materialul adunat în el! Și câte spirite sănătoase s-ar retrage cu mulțumire în sanctuarul său spre a se odihni de luptele zilnice și de preocupările, zise politice, ale epocii de față!...</p>
               <p>Tipuri pentru tipuri, sunt de preferat acele dispărute din societatea română, în locul acelor de venetici alungați din țările lor și adăpostiți astăzi între noi cu pretențiile lor ridicole de critici și de reformatori, în locul acelor de Don-Juani de trotoires, acelor de salvatori patentați de patrie, acelor de invidioși care stupesc veninul lor spre tot ce-i mai sus decât dânșii, chiar deși sunt convinși că stupitul cade tot pe obrajii lor etc., etc. Fapte pentru fapte... istoria va judeca valoarea acelor care s-au desăvârșit cu sacrificii de avere și de viață chiar, și acelor săvârșite sub îndemnul ambiției personale sau al dobândirii de averi colosale.</p>
               <p>Această idee m-a îndreptat către tine, amice, cu propunerea ca să începem între noi o corespondență menită de a continua convorbirile noastre și să le publicăm într-o foaie literară pentru plăcerea noastră intimă. M-am măgulit totodată cu slaba sperare că acea corespondență va fi bine primită de unii din compatrioți care binevoiesc a recunoaște puține merite predecesorilor și ceva măriri evenimentelor petrecute înainte de venirea lor pe lume.</p>
               <p>Tu ai admis propunerea mea și ai realizat-o în parte cu o activitate de care s-au folosit cititorii foaiei Convorbirilor literare. Mi-ai trimis din București și din Londra un șir de epistole care în curând vor fi adunate într-un volum demn de a figura în bibliotecile bine compuse. Oaspe iubit, el va veni să ia loc în familiile române, spre a le povesti cu graiul său limpede, vesel, plăcut, câteva scene de la începutul secolului nostru, sau din zilele noastre, și a desfășura o galerie originală de figuri ce poartă sigiliul caracteristic al epocii lor. Sunt încredințat, amice, că ai găsit o mare plăcere de a rechema la viață acele umbre care din zi în zi se afundă mai mult în pustiul uitării și al nepăsării. Nu mai puțin sunt convins că volumul tău va procura o deplină satisfacere persoanelor inteligente ce-l vor citi din scoarță în scoarță și vor fi călăuzite de el prin regiunile unei lumi necunoscute lor. În epoca de astăzi e mare meritul unei opere literare care poate să distragă spiritul omenirii din vârtejul ce o conduce cu repejune spre ținta intereselor materiale.</p>
               <p>Cât pentru mine, locuitor de țară, retras în pașnica singurătate de la Mircești, apreciator și iubitor de roduri intelectuale, îți mulțumesc cu sinceritate pentru corespondența ta îmbelșugată.</p>
               <p>Totodată însă mă îngân cu ademenitoarea speranță că vei da un frate gemene volumului tău, dacă nu mai mulți. Tu ai încă un tezaur de suvenire care foiesc în capul tău cu dor de a ieși afară, precum se bat păsărelele de gratiile coliviei. Fă-ți milă cu ele și le deschide colivia, pentru ca să se bucure de încântarea libertății și ele, spre mulțumire, să ne încânte cu glasul lor armonios. Din parte-mi îți promit să urmez exemplul tău precât îmi vor permite puterile și împrejurările vieții.</p>
               <p>Spune-mi dar anii tăi petrecuți în insula Samos în calitate de bei, guvernator acestei insule, și călătoriile tale prin Asia Mică. Din acea epocă a vieții tale eu nu-mi aduc aminte decât unele trăsături povestite mie de veselul nostru amic, răposatul locotenent de marină Laurent, care a primit ospăț în casa ta de pe malul Mării Egee... Pe atunci, în timpul războiului de la Crâm, pirateria luase o mare dezvoltare în Archipel. Grecii, ostili armiilor aliate, franceză și engleză, care făceau asediul Sevastopolului, atacau adeseori corăbiile încărcate cu provizii pentru Kamieș și Balaclava, le prădau și le cufundau în adâncul mării. În zadar vapoarele de război ale Franței le dădeau goană aprigă printre insule! Îndrăzneții imitatori ai lui Canari știau a se adăposti pe sub maluri și în peșterile stâncilor, fiind ajutați de toți compatrioții lor... Nici o pedeapsă, nici amenințarea de moarte, nu îndupleca pe aceștia de a trăda locul ascunderii, și bieții căpitani de vapoare se întorceau totdeauna fără izbândă din expedițiile lor, retrăgându-se furioși în portul de la Samos. Laurent râdea de ei, poreclindu-i amirali Bredouille.</p>
               <p>Una din acele bande de pirați devenise mai cu seamă o calamitate pentru corăbiile de transport. Ea, fiind urmărită de aproape de către vaporul pe care se găsea Laurent, în calitate de ofițer de marină, și tu, în calitate de amator de vânat, debarcase în insula Leros și se făcuse nevăzută într-o peșteră adâncă din sânul ei... Vaporul ajuns în port după pirați, comandantul chemă autoritățile locale și le ordonă să-i predea în mâna lui. Toți grecii se jurară pe toți sfinții din calendarul ortodox că nu sunt gazde de hoți, deși ei se găseau în buza puștilor întinse spre dânșii de marinarii francezi. Un semn numai al căpitanului, și cădeau morți fără a-și încărca sufletul cu mârșavul păcat al trădării!</p>
               <p>Atunci, după spusa lui Laurent, tu te-ai apropiat de comandat și, domolindu-i mânia, l-ai sfătuit să debarce oamenii lui în insulă pentru ca să cerceteze cu de-amănuntul toate malurile și toate stâncile. Sfatul tău fu ascultat, dar cercetările rămaseră zadarnice!... În fine, întâlnind o turmă de capre, ați întrebat pe păstorul lor, un băietan de vreo 16 ani, unde stau ascunși pirații? El răspunse mândru că nu știe!... Căpitanul iar se înfurie și porunci să-l împuște. Grecul se puse dârz în fața armelor încărcate, fără a deschide gura, făr-a-și pierde liniștea, deși da ochi cu moartea. El era sublim de abnegare și de eroism!</p>
               <p>— Căpitane — ai zis tu în acel crâncen moment — nu ucide păstorul; ucide caprele lui, de vrei să afli adevărul.</p>
               <p>Așa s-a și întâmplat... Abia marinarii francezi împușcaseră vreo zece capre, și păstorul uimit mărturisi că pirații se găseau într-o peșteră apropiată, care comunica cu un turn părăsit din timpul cavalerilor de Rhod. Asediul stâncii se facu după toate formele strategice; lupta se începu cu înverșunare; trăgeau pirații cu desperare, omorâseră trei marinari și răniseră patru și după câteva ore banda fu nimicită! Unul singur din ei toți scăpă cu viață și fu găsit peste câteva zile plutind pe mare într-o cutie de scânduri fabricată de el și condusă prin valuri de o lopată ruptă... Sărmanul fu prins, însă grațiat, și merita să fie !</p>
               <p>Spune-mi cum la aceeași epocă ai oprit flotila lui Saltafero, care venea de la Chalris să abordeze la Samos cu scop de a răscula pe samioți în contra sultanului, pe când Franța și Englitera apărau drepturile și existența Imperiului Otoman. Măreață a trebuit să fie scena întâlnirii tale cu șeful energic al flotilei în capătul insulei Samos, la Calabaetas, având de cadru cerul albastru al Asiei și întinderea albăstrie a mării; având tu, în urma ta, poporul adunat din Samos, și Saltafero, având în urma lui flotila cu steaguri jumătate albe și jumătate albastre! În asemenea împrejurări și-ntr-un asemenea tablou poetic conversația voastră a avut negreșit un caracter epic, căci Saltafero se depărtă de Samos, fără a-și împlini scopul, și tu rămași stăpân pe insula ta.</p>
               <p>Spune-mi cum ai arestat pe vestitul Hiotoglu, născut în satul Seftidikios de lângă Smirna, acel hoț îndrăzneț care, după ce făcuse multe morți de om și atacase în trei rânduri caravanele de la Meca, se retrăsese în insula Samos, îmbogățit, liniștit și foarte considerat de compatrioții lui și trecut între ofițerii de jandarmerie ai insulei? Ordinul de arestare a lui sosise de la Constantinopol, dar autoritățile locale se sfiau de a-l îndeplini, căci Hiotoglu nu era comod de prins. Pentru el viața chiar a beiului nu plătea nici o lețcaie.</p>
               <p>Laurent mi-a povestit că tu, suindu-te călare și întovărășit numai de un singur jandarm, fost și el palicar, adică hoț de soiul lui, te-ai dus în casa lui Hiotoglu, prin care jandarmii chiar se cam fereau de a trece. Toți locuitorii se aflau în piață, căci era o zi de sărbătoare, iar Hiotoglu, purtând la piept un seleaf bogat de arme, sta mândru sub un măslin. El îsi făcea cheful cu ciubuc și cafea, după obiceiul oriental, pe când fruntașii satului stau în picioare dinaintea lui smeriți și respectuoși.</p>
               <p>Tu, descălecând, te-ai apropiat de el și i-ai zis:</p>
               <p>— Bre Hiotoglu! Am venit să-ți spun că am ordin de la Poartă să te arestez și să te trimit la Stambul... Deci te gătește să vii cu mine... nu te arestez, de te-i purta bine nu va fi rău de tine, dar de-i căuta să fugi te-oi găsi în fundul pământului și atunci va fi rău de tine.</p>
               <p>— Eu? întrebă hoțul, încruntându-și ochii.</p>
               <p>— Peste două săptămâni eu mă duc la Constantinopol; să te cobori la malul mării, ca să ne îmbarcăm împreună. Ai auzit? Cuvintele tale au căzut ca un fulger în gloata ce te înconjura. Hiotoglu te avea la cheremul lui, după cum zic turcii, căci avea la îndemână un arsenal întreg. Cu toate aceste, el se stăpâni, și cătând drept la tine cu ochirea lui de vultur, răspunse: Bine!... apoi ceru calul său și te întovărăși până la jumătatea drumului. Acolo v-ați oprit lângă un izvor, ca să adăpați caii, și Hiotoglu îți adresă aste cuvinte:</p>
               <p>— Bei mu, ai auzit de mine? Am mâncat zilele multor turci. Sunt neîmblânzit când mă aprind de mânie, ucid tot ce-mi stă în cale... Și însă tu ai îndrăznit să-mi spui mie verde-n ochi că ai de gând să mă dai pe mâna turcilor!... Privește! suntem acum singuri; aș putea să te sting de la lumina soarelui și apoi să trec în Asia ca să mă fac nevăzut. O știi?</p>
               <p>— O știu! ai răspuns tu; însă dacă ai comite această crimă, dacă m-aș lăsa ca un mișel ca să-mi răpești tu viața, nu ai scăpa de urgia guvernului nici în sânul maicii tale, căci eu sunt guvernatorul de Samos, stăpânul tău... și privește, am cu ce să te culc la pământ până a nu pune tu mâna pe seleaf. Zicând aceste, ai scos din buzunar un revolver cu șase încărcături. Hiotoglu privi revolverul zâmbind și replică:</p>
               <p>— Nu arma ta mă domolește, ci dârzia ta față cu mine!... Ești palicar și creștin ca mine... să trăiești! când vei fi să pleci, m-oi afla la malul mării la Vathy.</p>
               <p>Hoțul atunci dispăru, și la ziua hotărâtă se afla la malul mării. Câți oameni de meseria lui Hiotoglu și chiar de alte meserii mai puțin periculoase s-ar găsi între popoarele civilizate capabili de a urma pilda lui? Orientalii nu au obicei să anine un parole d’honneur la promiterile lor; ei zic un simplu: pola cala pe grecește, sau un peki pe turcește, adică un simplu bine pe românește, și chiar dacă aceste cuvinte le-ar scurta viața, ei se feresc de a le călca. Și pe la noi, în vremile de demult, se țineau legăturile cu sfințenie, însă de când obiceiurile noastre s-au altoit cu parole d’honneur, altoiul a corupt în parte vechea și curata lor simplitate.</p>
               <p>Pe vestitul tău vânător de caravane am avut eu însumi prilejul de a-l cunoaște. Îți aduci aminte de întâlnirea noastră neașteptată pe vaporul mesagerilor de Ioudain ce pleca de la Smirna la Constantinopol, în toamna anului 1854 sau 1855? Tu veneai de la Samos cu Hiotoglu și cu jandarmii Cara-Vasili și Themistocli; eu veneam de la Paris cu scop de a mă duce să asist la asediul Sevastopolului și să vizitez ruinele acestui oraș. Hoțul tău era de talie naltă, însă părea conformat cu mușchi și cu nervi de oțel; fața lui uscățivă și arsă de soare avea un nas coroiat ca un plisc de uliu și niște ochi negri, înfocați, pătrunzători, care îi dau un aspect de vultur răpitor. Învelit într-o burcă mohorâtă, el sta pe podul vaporului ghemuit lângă catarg și părea nepăsător de soarta ce-l aștepta. Privirea lui era pironită pe întinderea mării și părea că vânează fantastice caravane în fundul orizontului... I-am adresat cuvântul în mai multe rânduri, dar el nu mi-a răspuns decât prin monosilabele grecești né, ohi, și acest mod de convorbire m-a descurajat de a lega o mai strânsă cunoștință cu el.</p>
               <p>După două zile de călătorie, sosind la Constantinopol, ne-am suit tuspatru într-un caic, am abordat la Tophane și de-acolo ai trimis pe viteazul mâncător de turci la cancelaria de Samos din Galata, liber și fără pază alta decât cuvântul său. Știind că a doua zi era să fie dat ministrului de Marină. Mărturisesc că am simțit atunci în mine o neînvinsă părere de rău, căci oamenii energici de soiul lui Hiotoglu mi-au inspirat totdeauna multă simpatie. Am aflat, însă, mai târziu că după stăruințele tale pe lângă fiorosul Mehemet Alipaș a s-a arătat îndurător către dânsul, primind din parte-i cuvântul că va lăsa în pace caravanele de la Meca, și l-ai trimis îndărăt la Samos, unde mi-ai spus că se făcuse tutungiu.</p>
               <p>Grăiește-mi de epoca aceea din tinerețe când ședeai cu mine în casa părintească din Iași, pe ulița Sfântutui Ilie, astăzi numită strada Alecsandri. Iți amintești pe nedespărțitul nostru tovarăș de locuință, frumosul pudel Caro, și festele ce jucam numeroșilor noștri creditori? Cum alungam pe cei mai întețiți dintre evrei cu zburdările nebune ale câinelui care la un semn sărea pe deasupra lor smulgându-le chitia neagră de pe cap?... Admirabil Caro!... deși el avea oarecare apucături de comunist și fura din băcălii provizii ce le ascundea sub patul tău, el pricepea misiunea lui de a ne scăpa de fiarele nesățioase ce ne importunau, pe când eram ocupați cu redactarea foaei gresu, fondată de Negruzzi, Kogălniceanu, tu și eu. El era considerat de noi ca cel mai activ și mai prețios colaborator al nostru și se bucura de o stimă fără margini din partea tuturor. Mărturisește, amice, că dacă ar mai trăi Caro, nu l-ai da pe mulți literatorași de astăzi, lătrători ca dânsul, dar nu ca dânsul inteligenți... Prin îndemnul tău atunci am scris și publicat critica mea glumeață asupra Stanțelor epice ale răposatului Aristia, în care vodă Bibescu era comparat cu un singur și țeapăn catarg... Nenorocitul poet s-a dus pe ceea lume fără să mă ierte. Fie răspunderea ta in seculum seculorum!</p>
               <p>Descrie-mi tabloul societății ieșene sub domniile lui Sturza și Ghica-vodă, cu tinerimea ei vioaie, elegantă, entuziastă, patriotă; cu boierii săi bătrâni îmbrăcați în haine bizantine și înspăimântați de avântul ideilor moderne, cu buchetul ei de dame frumoase, simțitoare, nobile, spirituale, părtașe ale visurilor noastre de independență și de mărire pentru patrie. Ce înrâurire puternică au avut ele asupra mișcării naționale și cât au contribuit a introduce la noi tot ce distinge pe o societate civilizată! Multe figuri grațioase de acum 30-40 de ani ar merita să formeze o galerie încântătoare și numele lor să fie înscrise în litere de aur pe table de marmură. Împrospătează în minte-mi un alt tablou de un caracter mai prozaic, acela al falansterului nostru la Pera, în timpul războiului de la Crâm; șefii acelui falanster erați tu, Negri și Rallet, iar adepții lui erau toți ofițerii francezi din lagărul de la Maslac, așezat aproape de Constantinopol. Negri și Rallet se luptau cu călugării greci în chestia averilor mănăstirești și răbdau multe neajunsuri din partea politicii mișelești a Divanului turcesc față cu românii; noroc pentru ei că locotenentul Laurent, căpitanul avizoului ambasadei franceze, venea în toate zilele ca să-i facă a-și uita necazurile. El reprezenta veselia și spiritul glumeț al compatrioților lui Rabelais și poseda un repertoriu bogat de anecdote umoristice, afară de talentul extraordinar de a imita, sau cântând, sau șuierând, toate instrumentele unei orchestre întregi. Uvertura lui Guillaume Tell o executa în deplină perfecție, împestrițând-o cu niște note false de clarinetă, care produceau efectul cel mai comic.</p>
               <p>În asediul orașului Sevastopol el comandase o baterie și câștigase un reumatism ca și dânsul de poznaș. Boala lui se dezvoltase mai târziu într-un mod straniu, aducând-l în starea jalnică de a nu putea păși înainte, însă lăsându-i facultatea de a merge îndărăt și a coborî astfet scările cu o repejune miraculoasă. Cu toate acestea spiritul lui nu pierduse nici o părticică din vechea-i veselie... Îți aduci aminte balul dat de stăpâna casei ce locuiam la Pera? Laurent, în uniforma lui de căpitan de marină militară, făcu o intrare splendidă în salon și, apucând de la ușă, se adresă pe rând la toate damele, asigurândule că semănau cu împărăteasa Franței, Eugenia. Amicul nostru a fost sublim de elocvență în seara aceea și a devenit eroul preferat al sexului frumos din Pera. Mi se pare că el a și abuzat de o favoare atât de binemeritată.</p>
               <p>Istorisește-mi întrevederile și convorbirile tale cu oamenii politici din Turcia și din Englitera în chestia intereselor noastre, și modul cu care fostul guvernator at Caucazului, generalul Graben, trimisul împăratului Nicolai, a surprins aderarea Înaltei Porți la tratatul de la Balta Liman. Generalul pe care îl cunoscusem la Iași, căci era căsătorit cu una din surorile cumnatului meu Rolla, ajungând la Constantinopol, adresă Divanului mai multe cereri gogonate, cum se zice la țară: precum dreptul de trecere liberă prin Bosfor flotei rusești de război, dreptul de protecție ortodoxă pentru împăratul asupra tuturor creștinilor din Peninsula Balcanică, dreptul de a cumpăra flota vice-regelui de Egipt și alte asemenea enormități. Divanul, susținut în taină de către ambasadorii puterilor occidentale, răspunse prin un refuz categoric, pe care generalul Craben se făcu că-l înțelege ca un act de ostilitate în contra Rusiei și pomeni cuvântul de declarare de război.</p>
               <p>În zadar noi, românii aflători la Constantinopol, noi, cei cu durerea, ne încercarăm să asigurăm pe turci și pe ambasadori că era o simplă comedie ce avea de țintă numai tratatul de Balta Liman. Marii politici orientali și apuseni ne tratară de țărani de la Dunăre. Generalul Graben simulă pregătirile sale de plecare, însă pân-a nu se îmbarca avu o ultimă întâlnire cu vizirul și-i zise: „Ce răspuns să duc eu împăratului? Întețirea nejustificată a Divanului are să fie privită de Maiestatea Sa ca o ofensă personală și, martor mi-e Dumnezeu, că eu doresc a feri, Turcia, precum și pe Rusia, de calamităț ile unui război. Tot ce v-am propus în numele împăratului, ați respins după îndemnul ambasadorilor străini. Ei bine, puneți-mă măcar în posibilitatea de a domoli mânia Maiestății Sale, ducând la Petersburg tratatul de Balta Liman subsemnat de Sultanul.“ Turcii se consultară cu ambasadorii și a doua zi tratatul era învestit cu toate formele uzitate. Craben plecă din Constantinopol râzând în barbă, iar faimoșii diplomați, convinși că au dat probe de o măiastră dibăcie diplomatică, trimiseră pe la guvernele lor respective o notă identică care proclama în cuvinte pompoase pretinsa lor victorie contra politicii rusești în Orient!</p>
               <p>Descrie-mi în tot adevărul lor evenimentele de la 11/23 februarie 1866, care, oricum ar fi caracterul lor, formează o pagină importantă în istoria țării.</p>
               <p>Spune-mi, în fine, tot ce știi din trecut prin alții și prin tine însuți. Te gândește, amice, că dintre contemporanii noștri tu ai fost și încă ești unul din cei mai activi pe tărâmul politic și posezi prin urmare un tezaur de suvenire care cer imperios să iasă la lumină în ochii generației actuale și ai celor viitoare. Urmează dar șirul epistolelor tale cu acea vervă fericită ce distinge cuprinsul volumului tău și să-ți ajute Dumnezeu a lăsa în urma ta un complet de schițe pitorești, de memorii istorice, de tablouri sociale care să îmbogățească analele Academiei noastre și comoara literaturii române. Ele vor adăuga un titlu mai mult la acele dobândite de tine în ochii țării ca unul din introducătorii României în era sa de lumină, de mărire și de glorie.</p>
            </div>
            <div type="div2" rend="P22">
               <head>Suvenire din 1855</head>
               <opener>Lui Ion Ghica</opener>
               <p>Amice,</p>
               <p>În cumplitele catastrofe de la Sedan și de la Metz, doi oameni nenorociți, mareșalul Bazaine și generalul Wimpfen, au avut trista misie de a subsemna cu numele lor cele mai colosale capitulații din istoria militară a lumii. Acești doi capi de oaste, dintre care unul, mareșalul Bazaine, implicat într-un proces celebru, a fost condamnat la degradare și la închisoare pe viață, am avut ocaziune de a-i cunoaște la Crâm, în niște împrejurări ce-mi place a-mi reaminti, căci ele se raportează la un timp de glorie pentru imperiul Franței, un timp de mari evenimente politice care au produs regenerarea patriei noastre.</p>
               <p>Iată notele ce găsesc în jurnalul meu de călătorii. Ți le trimit în toată simplitatea lor, astfel cum ele au fost scrise sub impresiile diverse ce am simțit în primblarea mea printre ruinele orașului Sevastopol și pe țărmurile Crâmului ocupate de către armatele aliate în anul 1855.</p>
               <trailer>25 noiembr.</trailer>
               <div type="div3" rend="P26">
                  <head>Pe Marea Neagră</head>
                  <p rend="justify">Gigantica expediție a puterilor de la Apus în contra colosului de la Nord și faptele săvârșite în timp de câteva luni pe marginile imperiului rusesc au atras ochii lumii întregi asupra Crâmului precum odinioară Palestina deșteptase avântul războinic al Creștină tății. Numele orașului Sevastopol a dobândit același răsunet ca și Ierusalimul, căci neamurile care au mers în secolele trecute ca să-și verse sângele pentru apărarea Sfântului Mormânt au întreprins în zilele noastre o nouă cruciadă pentru apărarea civilizației și acum ele tabără sub zidurile Sevastopolului.</p>
                  <p>Crâmul a devenit astăzi colțul de pământ cel mai important, fiindcă pe țărmurile lui se dezbate chestia Orientului. El este mai cu seamă pentru noi, românii, locul sacru unde se plăsmuiește viitorul țărilor noastre. Cum se face dar că tinerimea română nu aleargă cu entuziasm să se înroleze sub stindardul francez și să combată alături cu acei care acum răsădesc arborele de viață al neamului românesc? Această nepăsare este un fenomen psihologic greu de explicat și totodată prea puțin recomandabil pentru simțul de patriotism al strănepoților lui Traian.</p>
                  <p>Sub îndemnul acestor gânduri și cuprins de o neînvinsă curiozitate, m-am decis a întreprinde un pelerinaj la vechea Tauridă, întovărășit de un amic ce fusese încă o dată în Crimeea.</p>
                  <p>Deși iarna se apropie cu cortegiul ei de furtuni pe Marea Neagră, ne suim vesel amândoi pe vaporul ce merge la Kamieș, zicând adio lui Negri, lui Rallet, lui Ion Ghica și la mai mulți ofițeri din tabăra de la Maslac, care au venit să ne vadă plecând. Unul din ei, locotenentul Laurent, ce a luat parte activă la asediul Sevastopolului în posturile cele mai periculoase și acum comandează vaporul ambasadei franceze, mi-a dat scrisori de recomandaț ie pentru generalul Wimpfen și pentru colonelul de Vernon, mare prevot al armatei de Orient. Doamna Bazaine, aflătoare acum în Constantinopol, m-a însărcinat cu un pachet pentru bărbatul ei, comandantul actual al orașului Sevastopol.</p>
                  <p>Astfel asigurați de a găsi înlesniri și protecție la nevoie pe țărmurile Crâmului, ne lăsăm cu nepăsare pe seama generoasei Providențe care se îngrijește de soarta călătorilor și, luând Bosforul de-a lungul ca printre o feerie de teatru, trecem pe lângă Fanaraki și intrăm în Marea Neagră căreia vaporul nostru se închină respectuos. Această închinare însă, provenită pe neașteptate din undularea apei, ne face să pierdem echilibrul și naște mai multe incidente tragicomice. Unul din pasageri, negustor de boi, gros și gras cât un buhai, urmând zuliul corăbiei, găsește de cuviință a executa un rostogol prelungit întocmai ca o balercă ce s-ar duce de-a dura pe o costișă. Altul, mai sprinten, surprins de o nouă mișcare a vaporului, tangajul, purcede la galop, fără voia lui, de la o margine până la ceelaltă a podului, și nu se poate opri decât agățându-se cu desperare de gâtul unui turc mahmur pe care îl răstoarnă împreună cu dânsul. Tot atunci, o vivandieră cochetă, deși cam stătută, se prăvale pe spinare de pe scaunul ce gemea sub grațiile ei, și arată soarelui aprins o pereche de calțavete stacojii, care poartă în litere de aur deviza heraldică: honni soit qui mal y pense.</p>
                  <p>În vremea aceasta căpitanul, suit pe pasarelă, dă ordine prin buciumul de alarmă (porte-voix). Contramaiștrii șuieră din fluieraș e de argint pentru ca să reguleze manevrele; o parte din marinari înșirați sus pe verguri desfășoară pânzele și ceilalți aleargă de-a lungul podului trăgând frânghiile după dânșii. Vântul suflă cu tărie; valurile clocotesc în spumă și se izbesc de coastele vasului; mașina geme cumplit în pântecele lui, și aburii ies pe țevie cu o vâjâire înfiorătoare; iar bieții pasageri, pierduți în acel vălmășag spăimântător, fug când de-o parte, când de altă parte, amețesc și încep a resimți simptomele bolii de mare. Unii oftează adânc și cad pe gânduri; alții se apropie șovăind și grabnic de bastingajuri, alții dispar în cabine, iar turcul mahmur, ghemuit într-un colț, rostește Allahuri desperate. Dar în fine, pânzele se rotunjesc ca piepturi uriașe de lebădă, marinarii se astâmpără și vasul își ia zborul repede, lăsând în urmă-i o lungă brazdă spumegoasă. Înspre seară, odată cu asfințitul soarelui, vântul cade, valurile se alină și luna ridică discul său aurit pe linia orizontului. Ea pare curioasă de a vedea ce se petrece pe întinsul mării și pe îngustul corăbiei.</p>
                  <p>Atunci toți pasagerii reapar zâmbitori, deși cam palizi, și se laudă că n-au pătimit nicidecum de boala mării; însăși proprietara calțavetelor heraldice pretinde că are stomac de bronz ca și inima. Fiind deci cu toții mulțumiți de dânșii, încrezători în atestatul de bravură ce și-au acordat singuri și liniștiți mai cu seamă prin aspectul mării liniștite, ei se împart în deosebite grupe, cântând, fumând, glumind și vorbind cu mare entuziasm de asaltul ce francezii au dat orașului Sevastopol. Ar crede cineva, auzindu-i, că toți au fost față și au contribuit la acel eroic fapt militar. Amicul meu și eu ne primblăm printre grupele acum reînviate și sondăm cu ochii orizontul pentru ca să zărim coastele Crâmului, sperând că vom zări chiar turnul Malacofului. Acest turn apare în închipuirea mea cu prestigiul misterios al palatelor din povești, dar mai avem încă multă mare de brăzduit cu pieptul vaporului pân-a ne găsi în față cu el; prin urmare ne pogorâm în cabină ca să adormim în plăcuta legănare a valurilor alinate.</p>
                  <p>A două zi, 26 noiembrie, marea se tulbură din nou chiar pe la ora când toți așteaptă dejunul cu nerăbdare. Pe loc simptomele bolii de mare se manifestă din nou printre pasageri, găsind stomacurile lor deșarte, și aceștia, sărmanii! departe de a se pune la masă pentru ca să-și potoale luptele stomacului, se grăbesc a se pune în paturi. Ziua trece cu destulă monotonie pentru dânșii și ora prânzului sună fără a-i decide să se scoale pentru ca să reînnoiască laudele de ieri. Unii gem pe toate tonurile gamei suferinței; alții sunt furioși că nu pot să ia parte la masă și că au să fie obligați de a o plăti, iar majoritatea doarme dusă pentru ca să adeverească proverbul francez: qui dort, dine.</p>
                  <p>Cerul se acoperă treptat cu nori suri, care se tot întunecă; vântul devine tot mai tare și mai rece cu cât ne apropiem de Crimeea; vaporul are spasme și înaintează plecându-se, ridicându-se, culcându-se pe coaste, șovăind prin spuma valurilor ca și când ar fi cuprins de beție. Turcul mahmur, ajuns la jumătate de suflet, suspină în Allah pe care nici el însuși nu-l aude, iar vivandiera și-a pierdut mințile și calțavetele în zguduirea ce-i produce mișcarea corăbiei. Întâlnim multe corvete care vin de la Kamieș și de la Balaclava; ele au transportat provizii pentru armatele aliate, și acum se întorc la Constantinopol, ducând la spitalurile din Pera și din Scutari un mare număr de ostași răniți sau bolnavi. Noi îi salutăm în treacăt și ei ne răspund cu glasul slab: Vive la France! Sărmanii! Câți dintre ei sunt destinați a nu mai revedea patria lor! Noaptea-i neagră! o tristețe profundă ne cuprinde când lumina zilei este înlocuită prin razele palide ale fanarelor aprinse pe pod... Omul de la cârmă stă neclintit cu ochii țintiți pe busolă și cu mâinile pe roată; ofițerul de cuart se primblă de-a lungul, învelit în manta; o parte din marinari stau adunați în capăt, iar noi. . . Somnul e negustor de minciuni; el ne aduce visuri ademenitoare, pline de verdeață și de flori... Și în faptul zilei zărim pământul Crimeii alb de zăpadă.</p>
               </div>
            </div>
            <div type="div2" rend="P22">
               <head>Suvenire din viața mea</head>
               <opener>Mircești, mai 1865</opener>
               <p>Familia mea este originară din Veneția.</p>
               <p>Pe timpul când această republică era în strălucire, un străbun al meu, om cu inimă îndrăzneață și cu spirit cavaleresc, veni în Moldova, se puse cu a lui spadă în serviciul țării, se căsători cu o româncă și deveni obârșia familiei Alecsandri.</p>
               <p>În una din călătoriile mele, am descoperit mai multe persoane cu același nume în Veneția, în Padova și în Ferara.</p>
               <p>Părintele meu, vornic Vasile Alecsandri, om de o mare înțelepciune, de o probitate rară și înzestrat cu simțiri generoase, a știut a-și crea singur o avere însemnată și o poziție înaltă în patria sa. Maica mea, suflet nobil și îngeresc, Elena Cozoni, era asemene de origine italiană. Născută în târgul Ocnei, maică-mea avu șapte copii, dintre care cinci fete și doi băieți. Din toată familia mea, astăzi ne găsim rămași pe lume numai fratele meu Iancu și eu!</p>
               <p>Sunt născut în Bacău, la anul 1821, luna iulie, în timpul revoluției grecești ce a izbucnit mai întâi în Moldova sub comanda prințului Ipsilanti. Țara fiind pe atunci în prada eteriștilor greci și a ienicerilor, părinții mei fură nevoiți a se adăposti în codri, cu copiii lor și cu câțiva servitori credincioși.</p>
               <p>Nașul meu a fost fratele maicii mele, Mihai Cozoni, om viteaz, vânător vestit în Munții Ocnei, care, intrând în oastea lui Ipsilanti, ca sutaș, muri cu arma în mână la Drăgușeni, în Valahia (vezi balada Andrii Popa).</p>
               <p>Suvenirele mele din copilărie întrevăd ca prin vis priveliști câmpenești dominate de un păr sălbatic, o casuță mică în Iași, în care locuise familia mea, și figurile unor țigani sclavi ce tremurau dinaintea mamei Gafița, o jupâneasă de casă, în care maica mea avea toată încrederea, și dinaintea bărbatului ei Gheorghe Ciolacu, un grec de la Hio, ciunt de o mână, și care era vătaf. Amândoi erau tipul cel mai adevărat de servitori credincioși ce cu vremea fac parte din familie. Mama Gafița m-a crescut pe brațe-i și moș Gheorghe m-a învățat a vorbi grecește. Mi-am făcut cele întâi studii la călugărul Gherman, amic al casei (el a dat lui Grigore Ghica vodă manuscriptul lui Șincai), și mai târziu am intrat în pansionatul dlui Victor Cuénim, un soldat din armiile lui Napoleon, rătăcit și rămas în Moldova. În timpul cât am petrecut la el, cea mai mare plăcere a mea, când sunau orele de recreare, o găseam în privirea dealurilor înverzite ale Socolei. Vederea orizontului îmi insufla dorințe de zburare. Sosirea rândunelelor, trecerea cârdurilor de cocori pe albastrul cerului îmi produceau un neastâmpăr sufletesc ce intriga foarte mult pe bravul soldat al lui Napoleon.</p>
               <p>În vara anului 1834, dl Cuénim dusese școlarii săi ca să petreacă vacanțele pe malul Prutului; satul în care ne găseam era despărțit de acest râu prin o mică pădure de copaci groși și rari. Îmi plăcea a mă rătăci la umbra lor, căci îmi închipuiam că eram, într-o insulă sălbatică, Robinson Cruzoe. Mă furișam pe după copaci când ajungeam pe malul apei și priveam cu oarecare grijă cazacii ce treceau pe celălalt mal, călări pe caii lor mici și înarmați cu lănci lungi. Umbrele lor se prelungeau pe fața apei și cântecele lor răsunau puternic în pădure.</p>
               <lg>
                  <l>(Mai multe foi sunt tăiate din caiet; probabil că ele conțineau urmarea relatării.)</l>
               </lg>
            </div>
            <div type="div2" rend="P22">
               <head>Pâinea amară a exilului</head>
               <opener>Mircești, 1881</opener>
               <p>Amice Ghica,</p>
               <p>Gustat-ai vreodată pâinea amară a exilului? Sper că nu, dar în orice caz îmi place a constata că ai scăpat teafăr, ca și mine, de influența sa perturbatoare.</p>
               <p>Pâinea amară a exilului posedă strania proprietate de a crea în țara noastră martiri noi și patentați. Ea trebuie să fie plămădită cu o parte din făină neagră, mucedă, aprinsă și cu trei părți de lacrimi de crocodil, de zeamă de mătrăgună și de bocete patriotice; — a fi mâncat pâinea amară a exilului este un fapt care de la 1848 încoace a devenit la noi un titlu la admirarea, la recunoștința generațiilor prezente și viitoare.</p>
               <p>Pe frontonul Panteonului din Paris este scris în aur:</p>
               <quote>Aux grands hommes la Patrie reconnaissante.</quote>
               <p rend="justify">Pe frontonul Panteonului ce se va ridica odată în București va figura următoarea inscripțiune:</p>
               <p>Celor cu pâinea amară a exilului: Patria recunoscătoare.</p>
               <p>Ești om cât de ordinar, destinat a trece pe lume necunoscut? A face umbră pământului de azi până mâine? E destul să te împingă norocul a te înfrupta măcar cu alocuția de pâinea amară a exilului, pentru ca să te trezești cu un nimb strălucit pe frunte, ca sfinții din ceaslov, să devii om însemnat, patriot de prima clasă și să aspiri la orice onor, ba chiar și la recompensă națională. . . reversibilă, sub pretext că ești mucenic al unei credințe la care nici nu ai visat. Cu atât mai mult dacă destinul te-a ajutat a juca un rol oarecare în evenimentele țării, dacă ai fost silnic depărtat de sânul ei sau chiar dacă te-ai depărtat însuți, de bună voie, ca un om prudent când ai simțit apropierea unui pericol serios.</p>
               <p>Totul e să fi fost condamnat să pui pe umeri haina de proscris a petrece câtva timp în centrurile cele mari ale civilizației, în Paris, în Viena, în Londra etc., a-ți lumina mintea la focarul științelor și al artelor frumoase, a deveni pe nesimțite un om nou... îndopândute cu pâinea amară a exilului!</p>
               <p>Când privesc prin fereastră câmpiile acoperite cu zăpadă, copacii pudruiți cu praf de gheață, cerul ascuns sub o pâclă deasă, natura moartă, viscolul ce spulberă omătul, de pare că însăși atmosfera tremură de frig, când aud șuieratul înfiorător al crivățului care stinge viața în treacătul său, mă gândesc la adevărații martiri din timpurile noastre și îmi zboară prin minte unele strofe din <hi rend="italic">Pohod na Sibir</hi>.</p>
               <lg>
                  <l>Sub cer de plumb întunecos,</l>
                  <l>Pe câmp plin de zăpadă,</l>
                  <l>Se trăgănează-ncet pe jos</l>
                  <l>O jalnică grămadă</l>
                  <l>De oameni triști și înghețați</l>
                  <l>În lanțuri ferecați!</l>
               </lg>
               <lg>
                  <l>Sărmani de șase luni acum</l>
                  <l>Ei merg fără-ncetare</l>
                  <l>Pe-un larg pustiu ce n-are drum,</l>
                  <l>Nici adăpost nu are.</l>
               </lg>
               <lg>
                  <l>Din când în când un ostenit</l>
                  <l>Mort cade, părăsit!</l>
                  <l>E lung cel șir de osândiți! —</l>
                  <l>Pe vânăta lor față</l>
               </lg>
               <lg>
                  <l>Necontenit sunt pălmuiți</l>
                  <l>De-un crivăț plin de gheață</l>
                  <l>Și pe-al lor trup de sânge ud</l>
                  <l>Des cade biciul crud!</l>
               </lg>
               <lg>
                  <l>. . . . . . . . . . . . . . . .</l>
               </lg>
               <lg>
                  <l>Convoiu-ntreg nedezlipit</l>
                  <l>Îngenunchind se lasă</l>
                  <l>Pe câmpul alb și troienit</l>
                  <l>Sub negura geroasă.</l>
               </lg>
               <lg>
                  <l>Și stă grămadă la un loc</l>
                  <l>Făr’ adăpost nici foc!</l>
               </lg>
               <lg>
                  <l>. . . . . . . . . . . . . . . .</l>
               </lg>
               <lg>
                  <l>Treptat omătul spulberat</l>
                  <l>Se-ntinde ca o mare</l>
                  <l>Și crește și sub el, treptat,</l>
                  <l>Convoiu-ntreg dispare,</l>
               </lg>
               <lg>
                  <l>Și-n zori tot câmpu-i învelit</l>
                  <l>C-un giulgi nemărginit!</l>
                  <l>Au fost!... Acum ei unde sânt?...</l>
                  <l>Un cârd de vulturi zboară</l>
               </lg>
               <lg>
                  <l>Pe sus c-un repede avânt</l>
                  <l>Și iute se coboară.</l>
                  <l>Iar dintre brazi vine urlând,</l>
                  <l>Urlând lupul flămând!</l>
               </lg>
               <p rend="justify">Iată suferințe, iată martiri! Ochii se umplu de lacrimi când această imagine grozavă trece pe dinaintea lor.</p>
               <p>Când mă gândesc însă la exilul de la 1848, din care noi înșine am făcut parte, și îmi aduc aminte de așa-zisa pâine amară a acelui exil, nu mă pot apăra de o ironică zâmbire. Unde ne-am exilat de bună voie, noi, pretinși eroi ai acelei epoci? Unii în Paris, alții în Viena, adică în orașele care ne atrag mai mult pe noi, românii; alții în Constantinopol, pe malul Bosforului feeric, unde tu avuseși mulțumirea de a da ospitalitate cu pâinea amară a exilului și cu alte cataifuri la mulți din compatrioții noștri, victime ale revoluției de la 1848 (sic); alții la Brusa, în Asia minoră atât de frumoasă, unde guvernul turcesc i-a tratat ca pe musafiri ai sultanului, dându-le pensii.</p>
               <p>Care dintre noi a pierit de foame, de frig și mizerie în tot timpul cât ne-am delectat sub cerul albastru al Orientului și ne-am bucurat de bunurile civilizației occidentale? Unul singur a murit de dorul țării și al copiilor lui, nenorocitul Ioan Voinescu, iar noi, ceilalți proscriși, afară de vreo doi, trei, care au trecut din viață ca toți muritorii lumii acesteia, ne-am întors acasă din străinătate, din exil, ca dintr-o plimbare prin țări încântătoare, dintr-o călătorie în care am câștigat experiență, suvenire plăcute și cunoștințe de folos țării noastre.</p>
               <p>Am mâncat însă pâinea amară a exilului? Dar! am mâncat cu destulă veselie și la restaurantele cele bune, și în bună companie, și, după revenirea noastră în patrie, ne-am gândit adesea la dânsa, mărturisind între noi că era destul de albă și nu tocmai amară. Unii dintre noi au mers până a o binecuvânta ca pe o anafură cu care s-au împărtășit moldoveni cu munteni, pentru ca să ajungă la unirea țărilor surori.</p>
               <p>A veni dar astăzi și a se poza dinaintea publicului ca un martir cu stomacul stricat de pâinea amară a exilului este un act sau de naivitate, sau de smintire, sau de șarlatanie, și e de mirat cum de se mai pot găsi oameni care să aibă nedemnitatea a întinde mâna la favoarea publică, strigând cu tonul calicilor:</p>
               <quote>„Dă la păcătosul care a mâncat pâinea amară a exilului“.</quote>
               <p rend="justify">Dar ce să ne mirăm, amice Ghica? Nu suntem oare deprinși a vedea în zilele noastre minunile boscăriei celei mai perfecționate? Epoca noastră este o epocă producătoare de tot soiul de saltimbancuri politice și sociale. Ea dă naștere la o mulțime de îndrăzneli imprudente și la feluri de ființe eteroclite care ar putea să ocupe un loc însemnat în muzeul lui Barnum, celebrul exibitor de monstruozități. Pe lângă vițelul cu trei capete din Australia, pe lângă invalidul cu cap de lemn și femeia cu barbă din Franța etc., ar figura cu destul succes productul cel mai straniu din România, adică: omul cu burta plină de pâinea amară a exilului, și un alt product nu mai puțin comic, despre care voi scrie altă dată, adică omul care, singur el, a făcut tot în țara aceasta și a ghiftuit-o de glorie, de libertate, de măriri și de prosperități, fără știrea ei.</p>
               <p>În primii ani ai domniei lui Cuza răsăriseră ca ciupercile niște patrioți de a treia mână care se porecliseră cu emfaz ăi dintâi. Ei susțineau că aclamaseră ăi dintâi cu entuziasm ziua de 5—24 ianuarie 1859, ei aclamaseră cu frenezie ăi dintâi cu convicțiune și admirațiune proclamațiunea convențiunii, după stilul lor, ei aclamaseră ăi dintâi pe Doi Mai etc., prin urmare acei aclamatori de meserie găseau că aveau dreptul a fi tot ăi dintâi și la împărțeala plăcintei. Acum însă nu mai pare destul de avantajoasă cariera de ăl dintâi; lumea e în progres, ambițiile au crescut odată cu poftele. Astăzi a ieșit în piață o nouă bandă, care, neavând cu ce să atragă ochii lumii, își pun pe cap pâinea amară a exilului ca o cunună de spini și strigă cât îi ține gura că fiecare din ei, în parte, a dezmormântat România. Ei sunt cioclii salvatori ai fiicei lui Traian!... Și astfel e de neghioabă gloata gurilor căscate că se ademenesc a crede la eroismul acelor ciocli și la existența unor fapte care n-au existat și nici se vor găsi în istorie, precum și la dezmormântarea țării noastre, care — slavă Domnului — nu murise niciodată.</p>
               <p>Cât de ticăloasă, cât de căzută ar fi trebuit să fie moșia strămoșească, dacă era de ajuns brațul unui pitic să o ridice pe picioare. Închipuiește-ți Buceciul dărâmat printr-un cutremur de pământ și ridicat de cine? de Statu-Palmă din poveste.</p>
               <p>Ce râs homeric o să arunce posteritatea când va privi în panorama timpului trecut caricaturile comice ale ălor dintâi, ale celor cu pâinea amară a exilului și ale dlor dezgropători de țară. Cu ce sigiliu neșters de ridicol au să fie! Sărmani înfierați pentru totdeauna! Cum au să fie exploatați în folosul comediei de către autori dramatici ai viitorului.</p>
               <p>Astfel Shakespeare a nemurit pe Falstaff, Moliére pe Tartuffe, Cervantes pe Don Quijotte etc. Astfel poporul italian a incarnat grotescul în Pulcinello, francezul în Guignol, românul în Vasilache Țiganul, rușii în Hagi Aivat etc.</p>
               <p>Fericiți urmașii noștri! Vesele ore au să petreacă și mult au să se minuneze de naivitatea străbunilor lor!</p>
            </div>
            <div type="div2" rend="P22">
               <head>Un orator mut</head>
               <p>Răposatul M. avea tot oe trebuie unui om ca să devină un orator însemnat: învățătură, elocuență naturală, memorie, gest espresiv, glas bine răsunător, originalitatea de idei, înalțare de gîndiri etc.; o singură cualitate îi lipsea: curagiul de a se sui la tribună și de a vorbi în public; și această lipsă de îndrăzneală, ce provenea dintr-un fond de onestă timiditate, paraliza toate frumoasele eale facultăți în Cameră, unde a fost adeseori trimis ca deputat de către alegătorii județului D. Precît într-un mic salon M. Își esprima ideile cu lesnire și cu vervă, pre atît în fața unui public numeros el simțea că i se întunecă mintea și că i se leagă limba; prin urmare, el își înghițea elocuență ce-i sta în gît ca un nod. Astfel, câteodată un mugur nu se poate deschide, ci se usucă și cade fără a da floare și fără a produce fructul lui delicios.</p>
               <p>După căderea lui Cuza-vodă, M., care fusese devotat domnului, venea în toată primavara de petrecea puține zile cu mine, și aice, liber de orice emoțiune, el lasa frîul elocuenții sale care în adevăr își înălța zborul foarte pe sus, cînd oratorul era cuprins de indignare sau de entuziasm. Eu îl ascultam cu plăcere, îl admiram și-i ațîțam verva prin un sistem de contrazicere continuă, și astfel grădinița în care ne plimbam devenea o arenă politică ce se răsuna de discutăți neîmpăcate. Într-o zi, M., bine dispus, îmi făcu descrierea unei seanțe din Camera sub ministerul B. și aprinzîndu-se treptat, agiunsese la un grad de exaltare neobicinuită, zicînd:</p>
               <p>— Frate! în țara noastră poreclele gioacă un rol cu atît mai extravagant, că ele nu sînt decît niște cuvinte deșerte și lipsite de orice logică. O poreclă aruncată de un om cu spirit, sau de un nebun, sau de un idiot în fața unui om sau chiar în fața unei clase întregi, ie proporțiile unui stigmat, și toți nebunii și toți idioții își fac din ea convingere politică. Astfel au fost inventate poreclele de moderați, de albi, de roși, de liberali, de conservatori etc.l cînd ele nu aveau nici o semnificare reală, și însă acele glume de ziare aveau pretenția ridicolă de a fracționa societatea română în partizi. Auzi, partizi! și încă partizi îndușmănite, deși compuse de oameni care, afară din Cameră, petreceau frățește împreună și se sărutau în gură! Ce momițărie bufonă de tot ce se petrece în Francia! Ce abuz de cuvinte seci! Ce parodie mizerabilă de lucruri și de idei nepotrivite cu gradul de cultură și cu natura românului!… și, nota bene, fiecare epocă naște ciuperca ei… vreu să zic porecla ei: astfel, salvatorii patentați a patriei din anul nemîntuirei 1866 inventaseră o nouă denumire pentru acei care nu dedesără mînă cu dînșii, denumirea de oamenii lui Cuza, adică, după mintea lor, trădători ai neamului românesc! Camera răsuna în toate zilele de această apelare aplicată cu o intenție injurioasă, și ministrul își făcuse din ea un bici cu care lovea necontenit în unele bănci a Adunărei… Era un spectacol trist și dezgustător! într-o zi, mai cu seamă, inconsecvența șefului de cabine trecuse peste toate marginile. Sîngele ferbea în mine pe cînd el da cu piciorul în cel căzut și deodată aprins de indignare am strigat:</p>
               <p>Domnilor!</p>
               <p>Pentru un om ce se găsește la cîrma țării și care ambiționează titlul important de om de stat, domnul B. au comis o greșală serioasă în contra tactului politic ce trebuie să prezide la toate actele unui adevărat om de stat… D-lui, într-un acces de violență, pot zice copilărească, au încălecat pe calul său cel mai năprasnic și au venit aice ca într-un manegi să ne deie spectacolul unor evoluții neobicinuite în sanctuarul unui parlament. Calul său, ca toate dobitoacele cu narav, au sărit în sus și-n gios, au zvîrlit în dreapta și în stînga, au lovit cu copita în oricine s-au găsit aproape de zburdările lui deșanțate, într-un cuvînt, cavaler și cal au probat că au nevoie de o mînă puternică să-i înfrîneze.</p>
               <p>Cu toate acestea onorabila Adunare au asistat cu multă răbdare la exercițiile neparlamentare ale domnului B.! Ea l-au lăsat să fie pe placul său: violent, agresif, nemăsurat!… i-au permis chiar să iasă din marginile bunei-cuviințe, să iasă chiar din discuție cu acel talent de orator de care d-lui ne-au dat atîte exemple tragicomice în cariera sa politică. Onorabila Adunare au vroit negreșit să audă pănă unde poate să meargă cu nechibzuința un om îmbătat de putere cînd soarta lui îl împinge ca să-și frîngă gîtul.</p>
               <p>Fie-mi deci iertat și mie de a mă bucura de acest privilegiu de licență în răspunsul provocat de însuși domnul B…. Voi căta însă să nu-l urmez pe d-lui în calea de lipsă de respect pentru colegii mei… D-lui au vărsat pe capul nostru o bute plină de venin, prin urmare d-lui e prea inteligent pentru ca să pretindă că noi, drept mulțămită, să-l stropim cu apă de trandafir, după uzul părinților noștri.</p>
               <p>În discursul ce l-ați auzit, domnilor deputați, preopinentul au pronunțat în multe rînduri, cu o intenție vederată, cuvîntul de oamenii lui Cuza! și cu altă intenție, nu mai puțin clară, d-lui au aruncat atunci în partea noastră o ochire care și ea avea o intenție de a fi oarecum… machiavelică. Aceste deosebite intenții aveau cu toatele o a patra intenție… aceea de a ne arunca în față o insultă!… Aice este cazul de a zice cu francezul că iadul e pavat cu bune intenții.</p>
               <p>Oamenii lui Cuza! Iată dar un nou taraf inventat de acei care au interes a diviza și a subdiviza societatea română în tarafuri și a le îndușmăni între ele cu scop de a profita taraful lor de vrajba aruncată în celelalte tarafuri. Calcul dibaci, precum videți, însă care merită de a fi inferat cu o calificare… Mă abțin de a o rosti, pentru respectul ce datorez acestei adunări.</p>
               <p>Oamenii lui Cuza! Unde sînt? Cine sînt acești oameni?</p>
               <p>Privesc împregiurul meu și văd deputați trimiși aice de nație, oamenii nației prin urmare, iar nicidecum servitorii unui om, numească-se acest om Cuza sau altfel. Un ministru…. d-l B. Însuși, polate să fie omul unui om, dar un deputat nu este decît omul unui popor!</p>
               <p>Oamenii lui Cuza! Ce vra să zică această denumire?… Desemnează ea pe acei oameni care, neavînd micșurimea de a privi la slăbiciunile omenești ale unui șef de stat, țin seamă numai de actele mărețe săvîrșite sub domnia lui? Desemnează ea pe acei oameni care consideră ca o nenorocire pentru țară cînd văd trădarea infamă furișîndu-se pe lîngă tron și răsturnînd tronul țării în tină și în batjocară? Desemnează ea pe acei oameni oare, respectând istoria patriei lor, respectează în căderea unui domn ales de nație o mărire căzută?</p>
               <p>Atunci noi primim titlul de oamenii lui Cuza și răspundem: dar! sîntem oamenii care nu dăm mîna cu trădarea!</p>
               <p>Dar acum să vă întrebăm și noi la rîndul nostru: Voi cine sînteți? A cui sînteți? Sînteți oamenii țării? Nu! căci țara nu vă cunoaște, nici vrea să vă recunoască. Sînteți oamenii unei situații? Nu! căci nu sînteți de măsura marelor evenimente. Să vă spunem noi ce sînteți: sînteți oamenii unui almanah, oamenii Almanahului de Gotha! Si atacurile voastre au aceeași valoare ca și basmele din calendare.</p>
               <p>Aveți multe păcate pe cuget! E timpul să vă pocăiți, iar nu să ridicați astfel fruntea cu dîrzie și impudență! Scutul cu care vă acoperiți are multe părți slabe și lesne de străpuns. Vă consiliăm dar să vă espuneți cît mai puțin, să nu vă expuneți nicidecum, ci să plecați capetele cînd auziți răsunînd cuvîntul de tradare… Dar! tradare! și tradare mai cumplită decît tradarea unui om! trădarea unei țări întregi, trădarea tronului ei săvîrșită prin călcarea de jurăminte, prin sacrificiul onorului armatei române!</p>
               <p>Ați întins o mînă sacrilegă pe steagul României, și pe acel stindard care era menit a purta în litere de aur cuvîntul de glorie ați scris în litere negre cuvîntul tradare!… Din acel steag, odinioară fala țării, ați făcut o streanță umilită și ați avut nerușinarea de a-l întinde ca un covor la picioarele tronului! Iată ce ați făcut voi, oamenii Almanahului de Gotha, iată ce n-am făcut și nu vom face niciodată noi, amicii lui Cuza căzut de la putere, însă oamenii nației române!</p>
               <p>— Bravo! Bravo… am strigat aplaudînd pe amicul M. Și zău! ai rostit acest discurs elocuent?</p>
               <p>— L-am rostit!… mi-au răspuns M., însă l-am rostit în mine ca totdeauna!</p>
            </div>
         </div>
         <div type="div1" rend="P14">
            <head>Iorgu de la Sadagura</head>
            <subtitle>sau <lb/>
               <hi rend="italic">Nepotu-i salba dracului</hi>
            </subtitle>
            <div type="div2">
               <div type="div3">
                  <head>PERSONAJELE</head>
                  <lg>
                     <l>PITARUL ENACHI DAMIAN</l>
                  </lg>
                  <lg>
                     <l>IORGU, nepotul lui Damian</l>
                  </lg>
                  <lg>
                     <l>SULGERUL GÂNGU</l>
                  </lg>
                  <lg>
                     <l>COMISUL AGAMEMNON</l>
                  </lg>
                  <lg>
                     <l>KIULAFOGLU</l>
                  </lg>
                  <lg>
                     <l>ZOIȚA, femeia lui Kiulafoglu</l>
                  </lg>
                  <lg>
                     <l>GAHIȚA ROSMARINOVICI</l>
                  </lg>
                  <lg>
                     <l>Baron von KLEINE SCHWABE</l>
                  </lg>
                  <lg>
                     <l>IȚIC, zaraf</l>
                  </lg>
                  <lg>
                     <l>UN PRIETEN</l>
                  </lg>
                  <lg>
                     <l>IFTIMI, fecior al lui Damian</l>
                  </lg>
                  <lg>
                     <l>MUZICANȚI, ȘARLATANI,</l>
                  </lg>
                  <lg>
                     <l>SLUJITORI, PRIETENI,</l>
                  </lg>
                  <lg>
                     <l>SĂTENI, LĂUTARI</l>
                  </lg>
                  <lg>
                     <l>DAMIAN, de 55 ani, poartă haine largi: antereu, brâu, blană și căciulă brumărie.</l>
                  </lg>
                  <p rend="justify">Scenele pe petrec în Moldova.</p>
                  <p>Actul I se petrece la moșia pitarului Enachi Damian.</p>
                  <lg>
                     <l>GÂNGU, de 50 ani, poartă asemene costum ca pitarul Damian.</l>
                  </lg>
                  <lg>
                     <l>PRIETENII, de deosebite vârste, sunt îmbrăcați ca boierii provinciali.</l>
                  </lg>
                  <lg>
                     <l>KIULAFOGLU, de 45 ani, poartă ochelari, cravată albă, jiletcă galbenă, surtuc lung și fes roșu mare pe cap.</l>
                  </lg>
                  <lg>
                     <l>ZOIȚA, de 22 ani, este simplu îmbrăcată.</l>
                  </lg>
                  <lg>
                     <l>GAHIȚA ROSMARINOVICI, de 40 ani, poartă toaletă pretențioasă și ridicolă: beretă cu pene, rochie umflată de culoare vie și evantai. Umerele și brațele ei sunt goale, obrazul dres cu roșu și împestrițat cu benghiuri.</l>
                  </lg>
                  <lg>
                     <l>KLEINE SCHWABE e un neamț sărac, de 35 de ani.</l>
                  </lg>
               </div>
            </div>
            <div type="div2" rend="P22">
               <head>ACTUL I</head>
               <p rend="justify">Teatrul reprezintă o odaie mobilată după moda veche în provincie: un pat lung, în stânga, cu perine la perete, și mai în fiind o sobă; ușă în fund; altă ușă în stânga, care dă în odaia pitarului Damian; o a treia ușă în dreapta, care duce în sala de mâncare, și o fereastră alăture.</p>
               <div type="div3" rend="P26">
                  <head>SCENA I</head>
                  <p rend="justify">DAMIAN (întrând în fund): Să dai degrabă curcanii la bucătărie, să-i puie-n frigare... și să spui lui Gheorghe bucătarul ca să mi-i rumenească frumos, că i-oi da bacșiș bun... (Venind în scenă.) Ah!... ziua de astăzi este cea mai norocită pentru mine!... Astăzi vine Iorgu de la Sadagura, unde l-am trimis să-nvețe carte!... De doi ani nu l-am văzut, și când gândesc că poate peste-un ceas am să-l strâng în brațe... parcă- mi furnică ceva prin inimă... ochii mi se păinjenesc... și-mi vine sughiț... (Cu dragoste și ștergându-și ochii.) Iorgule! dragul moșului!... Gugulea moșului!... cât necaz a mâncat el prin țări străine!... cât s-a strădănuit drăguțul cu învățătura prin academiile din Sadagura!... parcă-l văd zi și noapte cu ochii pe carte, nemâncat, nebăut și nedorind altă-n lume decât să se procopsească, după cum mi-a scris în toate răvașele... Dragă gugule! bine zicea răposatul dascălul Ieni, Dumnezeu să-l ierte, c-ai s-agjungi om mare!. Să deie Domnul, fătul meu, să mi te-nalți ca ciocârlia, și cu tine să-ți înalți și neamul!... Să deie Domnul s-ajungi și ispravnic, pentru ca să faci stare mare!... Dar ce stau eu ca să vorbesc singur ca un nebun, când am o grămadă de trebi?. Astăzi dau masă mare prietenilor de buna venire a lui Iorgu... Am poruncit să-i facă borș cu găluștele, și curechi cu rață, și mămăliguță... că știu că-i plăcea pân’a nu se porni, și le-o fi dorind ca niște zaharicale, dragul moșului!... Am adus înadins pe Barbu de la Iași, ca să-i cânte: “Frunză verde... “, pentru că pe-acolo, prin academiile din Sadagura, nu cred să mai fi auzit cântece de-a noastre de cele bătrânești... Măcar că și pe-acolo or fi mozâcanți... da geaba... n-au haz... Eu când aud țârlâituri de cele nemțești, îmi vine să-i ieu cu toropala... Îți scârție, frate, câte două ceasuri la ureche niște bazaconii, de nici dracul nu-i înțelege... ș-apoi zic că fac corțent... mări, ducă-se la naiba cu corțentu-le cu tot!...</p>
               </div>
               <div type="div3" rend="P26">
                  <head>SCENA II</head>
                  <p rend="justify">DAMIAN, IFTIMI</p>
                  <p>IFTIMI (intrând cu sfială pe ușa din fund): Cucoane Enachi... cucoane Enachi...</p>
                  <p>DAMIAN: Ce este, prostule?</p>
                  <p>IFTIMI: Cucoane!... am dat curcanii la bucătărie...</p>
                  <p>DAMIAN: Ș-ai spus bucătarului să-i rumenească bine?</p>
                  <p>IFTIMI: Ba nu...</p>
                  <p>DAMIAN: Ce fel, ba nu?</p>
                  <p>IFTIMI: D-apoi... n-are cu ce să-i rumenească.</p>
                  <p>DAMIAN: Ce zici, măi?</p>
                  <p>IFTIMI: După ce n-ai cumpărat rumeneală din târg...</p>
                  <p>DAMIAN: Ieși afară, dobitocule... Auzit-ai tontul!... să rumenească curcanii cu rumeneală!</p>
                  <p>IFTIMI: Ei, doar nu sunt bucătar...</p>
                  <p>DAMIAN: Hai, lipsești și du-te de stă la poartă ca să-mi dai de știre când a veni Iorgu.</p>
                  <p>IFTIMI: Iaca mă duc.</p>
                  <p>DAMIAN: Așteaptă!... Fost-ai, după cum ți-am zis, să poftești la masă boierii la care te-am trimis?</p>
                  <p>IFTIMI: Am fost și la boieri și la boierițe...</p>
                  <p>DAMIAN: Nu cumva ai făcut iar vro dobitocie, după obiceiul tău?</p>
                  <p>IFTIMI: Da cum, Doamne iartă-mă?... am fost pe la toți și le-am spus curată vorbă: M-a poftit boierul să vă poruncesc ca să veniți la masă la d-lui.</p>
                  <p>DAMIAN: Ce fel? să le poruncești?... măi hoțule, tot pe dos ai să vorbești?</p>
                  <p>IFTIMI: Ei, iar m-ai apucat la sucit ca pe-un fus... Dă-mi pace să vorbesc cum pot... ce dracu! dac-aș fi și eu prost ca d-ta, n-aș fi un biet boier.</p>
                  <p>DAMIAN: Iar?... bată-te cucul să te bată!... Hai, du-te de te pune la pândă.</p>
                  <p>IFTIMI: Mă duc... și cum oi vedea pe cuconașul Iorgu...</p>
                  <p>DAMIAN: S-alergi iute să-mi dai de știre.</p>
                  <p>IFTIMI (în parte): Mă duc la crâșmă peste drum, doar l-oi vedea mai degrabă. (Iese prin fund.)</p>
               </div>
               <div type="div3" rend="P26">
                  <head>SCENA III</head>
                  <p rend="justify">DAMIAN: Mai pe dos om n-am văzut de când sunt și, slavă Domnului! sunt de multișor. Toate lucrurile le spune și le face anapoda; când îi zic să-mi aducă dulceți, el îmi aduce ligheanul de spălat; când îi zic să-mi aducă de spălat, îmi aduce cafe. Mai deunăzi îl trimit în târg să-mi cumpere de zice parale tabac, și el îmi aduce pipăruși roși...</p>
               </div>
               <div type="div3" rend="P9">
                  <head>SCENA IV</head>
                  <p rend="justify">DAMIAN, GAHIȚA (intrând prin fund mânioasă)</p>
                  <p>DAMIAN: Cine vine?. A!....Cucoana Gahița Rosmarinovici!...Sărut mâna, cucoană Gahițo.</p>
                  <p>GAHIȚA (dându-și vânt cu evantaiul): Bonjour, mon cher arhon pitar... lan spune-mi, je vous prie, de unde-ai luat moda să trimiți mojicii din ogradă ca să facă invitații în case cinstite?</p>
                  <p>DAMIAN: Ce spui, cucoană Gahițo?... argații mei au făcut vro bazaconie la d-ta în casă?... nu mă-nebuni!</p>
                  <p>GAHIȚA: Nu te face, mă rog, că nu știi...</p>
                  <p>DAMIAN: De știu ceva, să fiu afurisit!... Da cum socoți c-aș da eu voie să se facă acest fel de lucruri?... Mă rog, cucoană Gahiță, nu mă socoti un om așa făr’ de ispravă, încât eu însumi să poruncesc slugilor mele ca să facă pozne în case străine... Pân’acum, slavă Domnului! pitariul Enachi Damian n-a dat semne de nebunie, și numele lui a fost totdeauna cinstit...</p>
                  <p>GAHIȚA: Da cine-ți vorbește de nebunie și pozne?... Cine-ți zice că n-ai reputație bună?...</p>
                  <p>DAMIAN: Apoi dacă am respuntație bună, cum o chemi d-ta... ce zici că am trimis oamenii din ogradă?...</p>
                  <p>GAHIȚA: Da n-ai trimis pe Iftimi să mă poftească la masă?... și tocmai pe el l-ai găsit mai cu cap pentru ca să-mi facă invitație?</p>
                  <p>DAMIAN: Da ce ți-a făcut? pentru numele lui Dumnezeu!. ce-i inghitația ceea?</p>
                  <p>GAHIȚA: Nici invitație nu știi ce însemnează?... Elei! mon cher arhon pitar, tare ești arriéré.</p>
                  <p>DAMIAN: Ce sunt?... rierel? Mări, ce vorbe sunt aceste? Ha, ha, ha... Auzi, inghitație, rierel, bonjur?... Auzi parascovenii pocite?... Nu cumva, soro dragă, s-a mutat țara Moldovei din loc?... Nu cumva suntem franțuzi, nemți, jidovi?... și noi, ca niște proști, ne credem tot moldoveni!... Ha, ha, ha, rierel, inghitație!...</p>
                  <p>GAHIȚA: D-ta râzi, pentru că nu te-ai adăpat de delicatețea, de eleganța și de sublimitatea limbii franceze.</p>
                  <p>DAMIAN: Ce să fac?... Să mă adăp?... Trebuie să știi, cucoană dragă, că numai vitele s-adapă, dar oamenii beau... și să mă ferească Dumnezeu de cateție, de ganț și de bliblitatea d-tale!... Când mi-i sete, eu beau vin de Cotnar și de Odobești; beau vin de cel moldovenesc curat, iar nu ganțuri, nici bliblități... Așa să știi.</p>
                  <p>GAHIȚA: Îi superflu să mai cozarisim împreună asupra acestui suget, pentru că nu ne înțelegem.</p>
                  <p>DAMIAN: Superfliur sau nesuperfliur... nu știu... dar că nu te înțeleg?... asta-i adevărat... și mă pot jura pe cei patruzeci de sfinți părinți de pricep ceva din toate cimiliturile câte le înșirați d-voastră, iști de vremea nouă, care vă ziceți... cum, Doamne iartă-mă?... civirasilisiți... Ha!... civirasalisiți; d-voastră, ipochimene alese, cărora vă este rușine a trăi și a grăi ca părinții voștri; d-voastră, oameni procopsiți și mai ales pricopsiți, care vă faceți momițele altora, împrumutând de la străini numai cele rele, nemaiputând trăi decât cu bonjur, cu blamange și cu parle, marle cheschevu; și cărora, în sfârșit, vă e rușine să fiți moldoveni curați, români get-beget... (În parte.) De mi-a veni și Iorgu cu superfliururi, îl ciomăgesc.</p>
                  <p>GAHIȚA: Cucoane Enachi... n-am venit în casa d-tale pentru ca să mă ofansarisești... și dar te poftesc să-ți mai ții gura, c-apoi...</p>
                  <p>DAMIAN: C-apoi poate mi-i cere duel?... Atât ar mai trebui... să iasă și femeile la duel!... c-apoi s-a pricopsit de tot biata Moldovă! (Cu blândețe.) Ian ascultă-mă, dragă cucoană Gahiță... nu te mânia... eu te-am văzut mititică cât o șchioapă ș-am fost bun prieten cu tatăl d-tale și cu bărbatul d-tale, Dumnezeu să-i ierte!... În urmare, mi se poate trece câte le zic. În vremea mea, dragă cucoană Gahiță, bătrânii aveau voie să grăiască ce le plăcea, pentru că pe-atunci tot omul cu părul alb era cinstit... și cred că străinii nu ne-au stricat încă toate obiceiurile cele bune.</p>
                  <p>GAHIȚA: Departe de a ni le strica, arhon pitar, străinii ni le-au adus în perfecție.</p>
                  <p>DAMIAN: în ce, mă rog?</p>
                  <p>GAHIȚA: În gradul civilizației care domnește astăzi în Europa.</p>
                  <p>DAMIAN: Unde?...</p>
                  <p>GAHIȚA: Aici în provincie nu poți judeca reformația care s-a introdus în țară; dar du-te, je vous prie, în capitalie; du-te de vezi magaziile lui monsiu Miculi; du-te de vezi paveua cea nouă...</p>
                  <p>DAMIAN (în parte): Ba că chiar! hodoronc-tronc.</p>
                  <p>GAHIȚA: Du-te de te întâlnește cu cavalerii de acolo… și să admirezi amabilitatea lor... să-i auzi ce complimente delicate îți fac; iar nu cum faceți d-voastră, care vă slujiți de cuvinte groase și ziceți fiecărui lucru pe nume, fără a vă închietarisi de urechile damelor!... Du-te... intră în saloanele briliante, unde ard sute de bugii, iar nu lumânări de seu ca pe-aici... du-te de vezi oglinzile acele mari care îți reflectarisesc tot trupul... canapelele acele elastice care te saltă cu plăcere, iar nu scaune de lemn ce-ți intră în oase... Du-te mai ales de vezi damele acele educarisite, care stau toată ziua la oglindă de-și împodobesc grațiile figurii și ale trupului, iar nu ca pe la noi, să meargă la bucătărie și la spălătorie, ca să-și feștelească rochia și degetele. Du-te de le vezi toate acele, ș-apoi mi-i zice dacă influența străinilor ne-au stricat mintea sau dacă ne-au developat-o.</p>
                  <p>DAMIAN: Vel-Lopată?... Destui!... Am înțeles. (În parte.) Săracă limbă!... de te-or fi sucind și pe-acolo tot așa, apoi te-ai sfințit! ești bună de pus la zvântat în pod. (Tare.) Cucoană Gahiță! ai toate dreptățile, și eu sunt un nătărău!... te mulțumești cu atâta?</p>
                  <p>GAHIȚA: Fie... îți dau pardon.</p>
                  <p>DAMIAN: Foarte mulțumesc. (În parte.) De mi-a veni și Iorgu în doaga ei, îl trimit la Golia.</p>
               </div>
               <div type="div3" rend="P9">
                  <head>SCENA V</head>
                  <p rend="justify">DAMIAN, GAHIȚA, GÂNGU (venind din fund)</p>
                  <p>GÂNGU (vorbind tare ca un surd): Ei, măi Enachi!... adevărat că vine astăzi Iorgu de la Sadagura?</p>
                  <p>GAHIȚA (în parte): Carnacsî! că m-au speriat... quel manant!</p>
                  <p>GÂNGU: Mi-a spus-o azi Îftimi, când a venit să mă poftească... Când ai ști cât îi de veselă Marghiolița, fiică-mea, că-i vine logodnicul?... parcă are argint viu într-însa... Sare prin casă, frate, și jioacă drăgaica ca o nebună!... Măi, măi, măi!... Ce-s fetele ieste!... cum le pomenești de bărbat, îți sar în cap de bucurie... Marghiolița, cât pe ce era să mă gâtuie...</p>
                  <p>GAHIȚA (în parte): Of! nu pot să sufăr surdul ista... răcnește parc-ar fi toți surzi ca dânsul.</p>
                  <p>GÂNGU (către Gahița): Aud?... bunătatea matale... eu sunt sănătos... da mata?</p>
                  <p>GAHIȚA: Nu te-am întrebat cum te afli.</p>
                  <p>GÂNGU: Ești sănătoasă?... îmi pare foarte bine... Vezi mata, dragă... sănătatea-i ca o iapă albă... cum trece dealul, nu se mai vede.</p>
                  <p>GAHIȚA (în parte): Auzi vorbe de provincie!</p>
                  <p>GÂNGU: Să te păzești, dragă cucoană Gahiță, pentru că, la vârsta noastră, cataroile sunt foarte șugubețe.</p>
                  <p>GAHIȚA (mânioasă): Cine ți-a spus d-tale că am cataroi?…</p>
                  <p>GÂNGU: Precum zici foarte bine... ele deodată, nitam-nisam, te trântesc alivanta plăcinta-n groapă... mai ales la vârsta noastră.</p>
                  <p>DAMIAN (în parte, râzând): Alta-i zice, alta-i răspunde... are haz.</p>
                  <p>GAHIȚA (apropiindu-se de Gângu și strigându-i tare la ureche): N-auzi, surdule?... ține-ți vorbele-n gură și nu te obrăznici mai mult...</p>
                  <p>GÂNGU: Ei!... aud!... ce strigi așa tare?... că doar nu-s surd.</p>
                  <p>GAHIȚA (în parte): Îmi vine nu știu ce să-i fac... Quel manant, oh ciel!</p>
                  <p>GÂNGU: Măi Enachi! ce are Rosmarinovicioaia, de-mi zice că mă obrăznicesc?...</p>
                  <p>DAMIAN (tare): Ce-o năpăstuiești și tu de-i zici că pătimește de cataroi ca babele?</p>
                  <p>GÂNGU: D-apoi n-a spus-o ea singură mai dinioare?... ce dracul, doar aud bine... mi-s...</p>
                  <p>GAHIȚA: Destul, je vous prie, cu astfel de vorbe, c-apoi mă-nchin cu plecăciune.</p>
                  <p>GÂNGU: Bine-ai face, bine-ai face cucoană Gahițo... Ceaiul de soc, după cum zici, îi tare folositor pentru cataroi; dar socot că floarea teiului îi și mai bună... Întreabă, dacă nu mă crezi, pe baba Anghelușa, știi... cea care face dresuri de obraz… o cunoști...</p>
                  <p>GAHIȚA (lui Damian): Mon cher arhon pitar, se vede că dorești ca să ies din casa d-tale, de vreme ce siuportarisești o astfel de infamie.</p>
                  <p rend="italic">(Se pune pe un jilț în dreapta, mânioasă.)</p>
                  <p>GÂNGU (Gahiței): Aud?... Grăsimea de gâscă îți pare mai bună?</p>
                  <p>DAMIAN (trăgând deoparte pe Gângu): Taci, măi Gângule... nu vezi că cucoana Gahița-i damă de moda nouă, care, cu cât îmbătrânește, se socoate mai tânără?... Ce dracu-i vorbești tot de leacuri?</p>
                  <p>GÂNGU (râzând): Ba zău?... Iaca dracul!... și poate mai gândește la măritiș?</p>
                  <p>DAMIAN: Mai știi pozna?</p>
                  <p>GÂNGU (râzând): Da bine, măi Enachi, dacă le-a veni în cap babelor să se mărite... ce-or face fetele?... de pildă: Marghiolița mea?</p>
                  <p>DAMIAN: Pentru dânsa nu-i nici o grijă... Știi c-am hotărât amândoi s-o dăm după Iorgu...</p>
                  <p>GÂNGU: Și când jucăm la nuntă?</p>
                  <p>DAMIAN: Într-o săptămână.</p>
                  <p>GÂNGU: Ișala!</p>
                  <p>GAHIȚA (în parte): Carnacsî! iar m-au speriat... parcă l-au umflat Rusaliile.</p>
                  <p rend="italic">(Se aud pași la ușa din fund.)</p>
               </div>
               <div type="div3" rend="P9">
                  <head>SCENA VI</head>
                  <p rend="justify">DAMIAN, GÂNGU, GAHIȚA . PRIETENI</p>
                  <p>DAMIAN: Ce s-aude?... vin prietenii... Iată-i buluc!... Bine-ați venit, prieteni buni, să vă împărtășiți de bucuria mea!... Astăzi sosește Iorgu și cred că-ți bea cu toții voinicește în sănătatea lui.</p>
                  <p>UN PRIETEN: Las’ pe noi, vere Enachi... dacă-i treaba pe-nghite-Agachi... Helbet! nu te-om da noi de rușine.</p>
                  <p>GAHIȚA (în parte): Ian auzi-i cum vorbesc!... ș-apoi mai au curaj să critice tinerii noștri!</p>
                  <p>PRIETENUL: Vere Enachi! scos-ai încalte vin de cel din vremea lui Han-Tatar?</p>
                  <p>GÂNGU (apropiindu-se de el): Aud? Eu sunt sănătos, slavă Domnului! da d-voastră? cum o mai duceți?</p>
                  <p>PRIETENUL: Ce să ducem, vere Gângule?</p>
                  <p>GÂNGU: O duceți bine?... mă bucur... Vedeți d-voastră că sănătatea- i șugubeață!... când îi zici: “Sus, Gahițo!”, îți răspunde: “Cârc, Frangoleo!” (Toți râd, afară de Gahița.)</p>
                  <p>GAHIȚA (în parte): Iar se leagă surdul de mine... se vede că-l paște păcatul astăzi.</p>
                  <p>DAMIAN: Da ian poftim, fraților... ce ședeți în picioare? că doar nu vin turcii... Poftim de ședeți în...</p>
                  <p>GAHIȚA (curmându-i vorba): Pe scaune.</p>
                  <p rend="italic">(Toți se pun pe divan și pe scaune. Gângu șade în picioare.)</p>
                  <p>DAMIAN: Vere Gângule, da nu șezi?</p>
                  <p>GÂNGU: Ba mi-i foame, dar oi mai aștepta pân’ ce-a veni Iorgu.</p>
                  <p>PRIETENUL: Vere Enachi... lan mai spune-ne ceva de Iorgu... ce-a mai făcut el pe-acolo, prin țara Neamțului?... ce-a mai învățat?... trebuie să fie acum plin de az-buchi ca un stup.</p>
                  <p>DAMIAN: Mai știu eu, fraților, câte-a mai învățat bietul copil!... El mi-a scris că a trecut din scoarță-n scoarță și Miftorloghia și Fizolofia și Mantemadica și Historia!... unde să le țin minte câte mi-a înșirat pe hârtie?</p>
                  <p>PRIETENUL: Bre! s-o fi făcut dobă de carte ș-o fi întrecut pe răposatul dascălul Ieni, Dumnezeu să-l ierte!</p>
                  <p>DAMIAN: Ce întrecut, vere!... l-a lăsat în urmă, cale de-o poștă.</p>
                  <p rend="italic">(S-aud afară pocnete de bici.)</p>
                  <p>PRIETENUL: Na poștă; când vorbești de lup, lupu-i la ușă. Oare nu cumva îi Iorgu, vere Enachi?..</p>
               </div>
               <div type="div3" rend="P9">
                  <head>SCENA VII</head>
                  <p rend="justify">Cei dinainte, IORGU</p>
                  <p>DAMIAN (alergând la ușă): Ba-i el!... Inima-mi spune că-i el... Iată-l!...</p>
                  <p>IORGU (intră și se aruncă în brațele moșului său): Mon oncle!</p>
                  <p>DAMIAN: Vin’, gugulea moșului! (Îl sărută ș-apoi caută la el cu dragoste.) Ian vedeți-l ce moțpan mare s-a făcut! parcă-i Alexandru Machedon.</p>
                  <p>IORGU (în parte): Uf! (Tare.) Mon cher oncle, cât sunt de fericit!...</p>
                  <p>DAMIAN: D-apoi eu, fătul meu! d-apoi eu!... Vin’ să te mai sărut o dată... (Plângând.) Când gândesc că nu l-am văzut doi ani de zile!... Ce vă pare, fraților?... așa că-i nostim? așa că-mi seamănă mie?</p>
                  <p>GÂNGU: Aud?... câte ceasuri?</p>
                  <p>DAMIAN (luând pe Iorgu de mână): Vină să faci cunoștință cu prietenii mei. D-lui îi slugerul Gângu, un prieten vechi a băbacă-tău. Nu-ți aduci aminte de el?</p>
                  <p>IORGU: Ha... Ian stă... Nicidecum.</p>
                  <p>DAMIAN: Da cum dracu l-ai și uitat?... El te-a purtat în brațe... adă-ți aminte când te jucai de-a baba-oarba cu Marghiolița, cu fata lui.</p>
                  <p>IORGU (cautând cu lornionul la Gângu): Ha... acum mă suvenarisesc. (Apropiindu-se de Gângu.) Mon cher monsiu Gângu, îmi pare bine că reînnoiesc amiciția cu d-ta.</p>
                  <p>GÂNGU: Așa ș-așa, nici prea-prea, nici foarte-foarte... numai că mi s-au cam lungit urechile de foame. (În parte.) Ce dracu are de se uită la mine prin geam?... (Tare.) Ian ascultă, Iorgușorule, nu cumva ai prins orbul găinilor?</p>
                  <p>DAMIAN: Cu adevărat. Iorgule, ce însemnează sticluța asta care ți-o tot bagi în ochi?</p>
                  <p>IORGU: Mon cher oncle, citirea necontenită a uvrajelor mi-a cam slăbit puterea razelor vizuale.</p>
                  <p>DAMIAN: Ce ți-a slăbit, fătul meu?</p>
                  <p>GAHIȚA: Puterea razelor vizuale... Aceste cuvinte tehnice vreau să zică că i-au slăbit ochelnica.</p>
                  <p>IORGU (în parte): Cine să fie dama asta care mă înțelege atât de bine?... (Apropiindu-se de Gahița.) Madamă, cu toate că n-am avut felicitatea de a-ți fi recomandat, dar mă folosesc de ocazia aceasta, pentru ca să te rog să mă norocești cu declinația numelui d-tale.</p>
                  <p>DAMIAN (cu mirare, în parte): Ce dracu-i zice?</p>
                  <p>GAHIȚA: Monsiu Georges, desirul unui cavaler amabil ca d-ta nu poate rămânea neîmplinit... par conséquence, mă grăbesc a-ți declinarisi numele meu... eu mă numesc Gahița de Rosmarinovici, votre servante.</p>
                  <p>IORGU: Eu sunt, au contraire, votre serviteur, madamă, și de doresc ceva, este numai să se prezenteze vro ocazie, pentru ca să-ți pot dovedi admirația de care sunt cuprins pentru grațiile persoanei d-tale.</p>
                  <p>GAHIȚA (în parte): Na cavaler!...</p>
                  <p>DAMIAN (luând pe Gângu deoparte): Măi Gângule, înțelegi tu ce limbă vorbește Iorgu cu Gahița?</p>
                  <p>GÂNGU: Zici c-a ploua?... Nu cred... n-am auzit buraticul azidimineață.</p>
                  <p>PRIETENUL (către alt prieten). Pare-mi-se, vere Constandine, că și Iorgu s-a nemțit.</p>
                  <p>DAMIAN (în parte): Oare nu cumva a uitat și Iorgu românește? (Tare.) Iorgule, Iorgule! ian mai întoarce-te și spre noi... mai spune-ne ceva de la Sadagura… despre călătoria ta...</p>
                  <p>IORGU: Pardon, mon cher oncle; n-am vreme acu, că prezentez omajurile mele sexului frumos... asta-i datoria fiecărui galant om.</p>
                  <p>DAMIAN: Mări, băiete, lasă deoparte, majurile și sescul și răspunde- mi curat la ceea ce te-ntreb.</p>
                  <p>IORGU: Apoi ce să-ți spun, mon cher oncle? Când a trăit cineva într-un târg civilizat ca Sadagura și când este silit în urmă a veni într-o țară ticăloasă ca a noastră, contrastul i se pare atât de piramidal, încât nu poate găsi cuvinte destul de energice pentru ca să explice ceea ce simțește înlăuntru.</p>
                  <p>GAHIȚA: Rezon... are rezon monsiu Georges. Iaca, de pildă, eu, care am voiajarisit și care am fost la Cernăuți... nu pot să mă deprind nicidecum cu Moldova... Of!... de-aș scăpa mai degrabă de țara asta!</p>
                  <p>DAMIAN: Da bine, mă rog, ce are Moldova de nu vă mai place cum ați călcat peste graniță?</p>
                  <p>IORGU: Ah, mon cher oncle!... nu mă sili să-ți spun câte are și câte n-are...</p>
                  <p>DAMIAN: Da spune, spune... N-are și ea târguri?... N-are și ea oameni ca și celelalte țări? N-are munți, copaci, ape, vite?</p>
                  <p>GAHIȚA: Ba are prea multe... prea multe!</p>
                  <p>DAMIAN: Nu te-ntreb pe d-ta. (Lui Iorgu.) Spune ce-i lipsește bietei Moldove?... Nu-s oamenii buni și cu frica lui Dumnezeu?... Nu este grâu bun? Nu este vin bun?... Nu-i, în sfârșit, belșug în țară?... ce vă trebuie mai mult?... N-am dreptate, vere Gângule?</p>
                  <p>GÂNGU (căutând la ornic): Aud?... opt ceasuri.</p>
                  <p>IORGU: Ah, mon cher oncle!... Ce-mi pomenești d-ta de grâu, de vin și de vite?... Aceste materialuri sunt bune cu adevărat, dar nu aduc nici o înaintire inteligenței... Ce ne folosește că avem cele trebuincioase pentru hrana trupului, dacă mintea moare de foame?</p>
                  <p>PRIETENUL (către alt prieten): Ian auzi, vere Constandine, zice că mintea moare de foame... (Pufnește de râs.)</p>
                  <p>IORGU: Ce-i o țară fără canaluri, fără comerț, fără industrie, fără drumuri, fără lib...</p>
                  <p>GÂNGU (strănută tare): Aferim!</p>
                  <p>PRIETENUL (către alt prieten): Auzi, vere, zice că n-avem drumuri?... dar el pe ce-a venit cu poșta?...</p>
                  <p>DAMIAN: Ian ascultă, Iorgule... dacă vrei să-mi faci mulțumire, te poftesc... altă dată să nu mă mai amețești cu astfel de fleacuri... Țara Moldovei îi binecuvântată de Dumnezeu! și cine nu știe s-o iubească și s-o prețuiască nu-i vrednic să-i mănânce pâinea și sarea.</p>
                  <p>GÂNGU (strănută): Aferim!... vrei tabac?</p>
                  <p>DAMIAN (luând o priză): Foarte mulțumesc. (Strănută.)</p>
                  <p>TOȚI: Să-ți fie de bine!</p>
                  <p>DAMIAN: Amin!</p>
                  <p rend="italic">(Se aud lăutarii afară.)</p>
                  <p>DAMIAN: Iaca și scripcarii!... Hai să ne punem la masă.</p>
                  <p>TOȚI: Haideți, haideți!</p>
                  <p>IORGU (dă brațul Gahiței): Madamă, fi-voi destul de felice ca să nu-mi refuzarisești brațul?</p>
                  <p>GAHIȚA: Ce se potrivește!... sunt foarte flatarisită...</p>
                  <p>IORGU: Fiind lângă d-ta la masă, mă voi crede în sânul civilizației din Sadagura.</p>
                  <p>GAHIȚA: Nu mai puțin și eu mă voi suvenarisi de Cernăuți.</p>
                  <p rend="italic">(Lăutarii intră cântând pe ușa din fund, trec scena și ies pe ușa din dreapta. După ei ies Iorgu și Gahița, dându-și brațul, pe urmă ies prietenii și, în sfârșit, Damian și Gângu.)</p>
                  <p>DAMIAN (lui Gângu): Tare-s îngrijit, măi Gângule, despre Iorgu!... ce socoți și tu?</p>
                  <p>GÂNGU: Dac-a ploua, pun rămășag. (Ies amândoi.)</p>
                  <p rend="italic">(În tot timpul scenei a 8-a se aud lăutarii în culisele din dreapta și din timp în timp câte un “Vivat!”)</p>
               </div>
               <div type="div3" rend="P9">
                  <head>SCENA VIII</head>
                  <p rend="justify">IFTIMI (intră beat pe ușa din fund): Pân’acu am șezut la pândă-n crâșmă, și degeaba... cu toate că m-am și uitat eu într-o părere, doar l-oi zări... Se vede că cuconașu Iorgu n-are de gând să vie astăzi... Facă cum a vrea... De-a veni, a fi bun venit! iar de nu, nu. Ian să vedem eu pe degete (numarând pe degete):... n-a veni, a veni, n-a veni, a veni, n-a veni!... curată socoteală... Mă duc dar iar la crâșmă să-l pândesc... Moș Niron m-așteaptă c-o sângeapă de pelin... și ce pelin!... când gândesc, îmi vine să cânt (cântă): “Frunză verde peliniță“. (Se aud răcnete de “Vivat!” alăturea.) Măi!... cine chiuie în sufragerie?... Îra!... boierii-s la masă... Ian vezi-i cum chilesc!... Înghite-Agachi... să te văd... înc-o dată... ha... dăi, dăi, dăi. (În parte.) Dacă-s boieri, tot mai voinici decât noi!... beau boierește, cu oca. (Uitându-se iar pe ușă.) Cine-i flăcău cela care nici nu bea, nici nu mănâncă?... ce dracu-i tot șoptește cucoanei Gahiței la ureche?... și-i place babei... îi place, da... Dec! se scoală flăcău de la masă și vine-ntr-acoace?... dos la față ș-amandea la moș Niron. (Iese alergând-pe ușa din fund.)</p>
               </div>
               <div type="div3" rend="P9">
                  <head>SCENA IX</head>
                  <p rend="justify">IORGU (intră pe gânduri, având șervetul prins de frac): Uf!... am scăpat!... Să mă mai răsuflu puțin... Borșul mi-a înăcrit stomahul; mămăliga mi s-a prins în gât, și curechiul cel cu rață... (oțerindu-se) brrrrr... de-aș avea un pic de colonie să-mi mai dreg mirosul... (Cu desperare.) Ainsi donc! Iată viitorimea ce mă așteaptă!... iată viața ce mi se pregătește!... Bucate țărănești cu ceapă și usturoi, pentru plăcerea gurii!... Miros de curechi murat, pentru plăcerea nasului!... Scârțâituri și răcnete țigănești, pentru plăcerea urechilor!... și priveliștea unor persoane urâte, ruginite și necioplite, pentru plăcerea ochilor!... Iată în ce se-ncheie tot traiul ce am să sufăr, pân’la moartea mea... O! Sadagură, Sadagură!... Unde sunt mulțumirile ce cuprinzi în sânul tău?... Unde-s chiflele? Unde-i berea? Unde-s cartofele? Unde-i șnițelul tău cel chesarocră iesc?... Dar valțurile tale cele șvăbești?... Dar societatea ta cea plină de grații?... Vai ș-amar!... Ce-o să mă fac?... îmi vine să iau câmpii, să fug în lume... departe de casa părintească; departe de provincialii acești fără de sentimente și fără ideile veacului meu; departe de toți... și de rude, și de țigani, și de curechi cu rață...</p>
               </div>
               <div type="div3" rend="P9">
                  <head>SCENA X</head>
                  <p rend="justify">IORGU, GAHIȚA ; mai pe urmă, DAMIAN</p>
                  <p>GAHIȚA: Monsiu Georges...</p>
                  <p>IORGU (tresărind): Cucoana Gahița!</p>
                  <p>GAHIȚA: Ce ai, mon cher monsiu Georges?... văzând că te-ai sculat de la masă, am gândit că te-a apucat vro durere la…</p>
                  <p>IORGU: La suflet?... dar!</p>
                  <p>GAHIȚA: Ești cu adevărat indisposé?</p>
                  <p>IORGU: Și mă mai întrebi?... Ah! nu vezi palida mea față?... nu vezi progresurile durerii pe trăsăturile obrazului?... nu vezi că, de când am intrat în casa asta, mă usuc, mă topesc din picioare, ca o pansea arsă de vânt.</p>
                  <p>GAHIȚA: Ce nu bei oleacă de apă de nintă?</p>
                  <p>IORGU: Apă de nintă!... Ah!... nici o băutură nu poate vindeca patimile sufletești și intelectuale.</p>
                  <p>GAHIȚA (oftând): Te înțeleg!</p>
                  <p>IORGU (apropiindu-se de ea și luând-o de mână): Mă înțelegi?... A! Slavă Domnului! că am găsit, în sfârșit, un suflet botezat care să mă înțeleagă!</p>
                  <p rend="italic">(Damian, cu șervetul legat de gât, apare în ușa și ascultă.)</p>
                  <p>DAMIAN (în parte): De înțeleg ceva, să mă ieie dracul!... ian s-ascultăm...</p>
                  <p>IORGU (cu foc): Simțești ce suferă inima mea aici, în atmosfera asta barbară, unde nu răzbate nici o rază a civilizației?... Eu, care sunt copilul ei și care-s hrănit cu laptele ei!...</p>
                  <p>DAMIAN (în parte): Cu a cui lapte?</p>
                  <p>IORGU: Gândește ce efect ți-ar pricinui, când ți-ar pica peste cap turnul Trisfetitelor... Asemene efect îmi pricinuiesc toate lucrurile ce mă-ncungură... Nimic nu-mi place, nimic nu mă mulțumește!... parcă- mi stă o greutate nemistuitoare la stomah... Nu știu ce să fie? mămăliga, sau altă? dar, te rog, scapă-mă din haosul acesta în care, cu cât merg, mă dau de-a rostogolul mai afund.</p>
                  <p>DAMIAN (în parte): A-nebunit!</p>
                  <p>GAHIȚA: Mon cher monsiu Georges!... eu nu doresc altă decât să te scap... dar cum?</p>
                  <p>IORGU (cu mare foc): Cum?... jertfindu-mi toate simțirile inimii tale celei pline de poezie, de melodie și de melanholie!... Dă-mi amorul tău cel de înger tutelaire; căci de mă poate scăpa ceva pe lume, este numai dragostea ta, vergură divină și senină!</p>
                  <p>DAMIAN (în parte): Ce să-i deie?... îmi vine mie să-i dau o palmă.</p>
                  <p>GAHlȚA (în parte): Ah! quel bonheur! mă iubește! (Tare.) Pudoarea sexului meu nu mă iartă ca să răspund îndată dorințelor d-tale, dar...</p>
                  <p rend="italic">(Coboară ochii.)</p>
                  <p>IORGU: Ah! Gahițo!... suflet ceresc și-naripat!... nu mă ecrazarisi cu astfel de vorbe!... Lasă modestia oamenilor de rând; las-o la de-alde Gângu… la persoane ne-nsuflețite de spiritul veacului, precum sunt provincialii de aici.</p>
                  <p>DAMIAN (în parte): Așa!...</p>
                  <p>IORGU: Iar tu, Gahițo!... tu, care ți-ai dezvelit mintea ca o conopidă la căldura civilizației; tu, care ai făcut voiajuri; tu, care ai văzut Cernăuții!... nu te supune la niște cuvinte deșerte, precum modestia și piudoarea... Mărturisește ritos sentimentele inimii tale... spune-mi: Georges, te iubesc!... precum îți zic eu în patru limbi: Gahițo! Gahițo! te iubesc! sas agapo! ich liebe lhnen! je vous aime! (Cade în genunchi.) Ah! fie-ți milă și mă mângâie de nenorocirea ce-am avut a mă întoarce în țara mea și-n casa asta!...</p>
                  <p>DAMIAN (apropiindu-se de Iorgu, tare): Așa, tâlharule!... Casa părintească-i o nenorocire pentru tine?... Afară să ieși, nerușinatule!... afară, ticălosule... și să nu te mai arăți în ochii mei, că, să n-am parte de bătrânețile mele...</p>
                  <p rend="italic">(Prietenii intră, unul cu șervetul la gât, altul cu paharul în mână, și înconjoară pe Damian, căutând să-l liniștească.)</p>
               </div>
               <div type="div3" rend="P9">
                  <head>SCENA XI</head>
                  <p rend="justify">Cei dinainte, PRIETENII ; mai pe urmă, GÂNGU și IFTIMI</p>
                  <p>PRIETENII: Ce este?... ce este?...</p>
                  <p>DAMIAN: Auziți, mă rog, fraților?.. Dumnealui cuconu Iorgu, nepotul meu, găsește casa moșului său o năpaste pentru dânsul!... auzitaț i așa lucru?... Eu, care m-am strădănuit, Dumnezeu știe! pentru ca să-l trimit în școli, cu cheltuieli mai pe sus decât starea mea... Eu, care l-am dorit și l-am plâns doi ani de zile... Eu, care l-am așteptat din zi în zi, din ceas în ceas, cu bătaie de inimă... și toate aceste pentru ca să-l fac om de treabă!... auziți răsplătirea ce-mi dă, ticălosul?... auziți!... casa moșu-său! casa unde s-a născut el! casa unde-a murit maică-sa!... îIONenorocire pentru dânsul!... Afară, pân’ nu uit de tot că-ți sunt moș.</p>
                  <p>IORGU (în parte): Îmi vine să mă-mpușc!... (Iese prin fund foarte tulburat.)</p>
                  <p>GAHIȚA (în parte): Acu-i vremea să-i dovedesc ce este pasia amoriului... Mă duc să fiu îngerul tutelaire a lui mon cher Georges!</p>
                  <p rend="italic">(Iese după Iorgu.)</p>
                  <p>DAMIAN: Degeaba vreți să mă mângâieți, fraților!... de-acum toate nădejdile mi s-au stins!... Un nepot am avut, ș-acela... l-am pierdut!... Blestemat să fie ceasul când mi-a venit în gând să-l trimit peste graniță, la Sadagura!</p>
                  <p>GÂNGU (intră iute): Cum ai zis, vere Enachi?... vrei tabac? (îi dă tabacherea.)</p>
                  <p>DAMIAN (zvârlindu-i tabacherea jos): Du-te la dracu cu tabacu-ți cu tot, surdule.</p>
                  <p>GÂNGU (în parte): Iaca!... Se vede că s-a cârchit vărul Enachi.</p>
                  <p>IFTIMI (alergând pe ușa din fund): Cucoane, cucoane... de când zăresc n-am pândit pe nime.</p>
                  <p>DAMIAN (furios): Lipsești, prostule, că te ia dracul!</p>
                  <p>IFTIMI (ieșind fuga): Să te duci, duluță...</p>
                  <p rend="italic">(Cortina cade.)</p>
               </div>
               <div type="div3" rend="P26">
                  <head>ACTUL II</head>
                  <p rend="justify">Actul se petrece în casa comisului Kiulafoglu, la Iași. Teatrul reprezintă o sală nemobilată cu trei uși; una în fund, care duce afară; alta în dreapta, ce dă în odăile lui Iorgu; și o a treia în stânga, care se deschide în apartamentul lui Kiulafoglu. Lângă ușa din fund, un dulap mare cu pendulă și cu o ferestruică sub cadran. Scaune pe-mprejur.</p>
               </div>
               <div type="div3" rend="P9">
                  <head>SCENA I</head>
                  <p rend="justify">IORGU (intră pe ușa din dreapta, posomorât și pe gânduri): De când m-a alungat moșul meu din casa lui, fatalitatea s-a legat de capul meu!... toate-mi merg pe dos și nu-i zi în care să nu am câte-o supărare!... Am alergat aici în Iași, nădăjduind c-oi găsi distracții care să-mi gonească gândurile cele posomorâte; în zadar!... Cine caută distracții în capitala noastră sămănă cu nebunul care caută cai morți să le scoată potcoavele... Am cercat de toate, făr-a da de mulțumire!... Mi-am zdruncinat șelile prin droșce pe paveua noastră... cea vândută carâ- tașilor!... făr-a câștiga altă plăcere, decât o durere în șolduri, care m-a ținut la pat vro două săptămâni... Am alergat ca un iepure pe câmpul Copoului, făr-a căpăta altceva decât o ocă de colb în piept și deplina încredințare că locuitorii Iașului au fost și sunt oamenii cei mai colbăiți din toată lumea... Am fost la balurile măscărite… vreau să zic, măscuite... și m-am întors acasă cu ideea că cei mai mulți care-și pun mască o fac pentru că li-i rușine de obrazele lor!... În sfârșit, m-am dus la opera nemțească, la vodevilul francez și la bietul teatru național, sărmanul!... când moare, când învie... da-i mai mult răposat!... Și ce mulțumire am tras din toate aceste petreceri ale Iașului?... Nimic!... (Se preumblă puțin pe gânduri.) D-apoi creditorii care-mi stau de strajă la ușă, cum se face ziuă... dă!... parcă eu le-am zis să-mi facă credit... D-apoi Ițic zaraful cărui sunt dator două sute de galbeni, cu dobândă de șaizăci la sută pe lună!... și care mă îngrozește pe tot ceasul c-a da jalbă la Agie... (Cu mânie.) Dă!... cine dracul mi-a zis mie să mă potrivesc Gahiței!... Las’ că din pricina ei m-a dat moșul meu afară din casă... dar apoi s-a și legat de mine, nebuna, ca un scai!... Nu pot să mă desfac de dânsa nici printr-un chip!... De șase luni acum de când șade cu mine tot într-o casă... Ce să fac?... Am scris moșului meu să mă ierte, și nici nu mi-a răspuns... Cum dracul să scap de Ițic și să plătesc chiria odăilor comisului Agamemnon?... (Stă pe gânduri.) O! ce idee!... Comisul Kiulafoglu șade tot într-o casă cu mine; (arătând în stânga) iată apartamentul său... iată și al meu... (Arată în dreapta.) Comisul Agamemnon îi, după alte păcate, și însurat cu o femeie frumușică ce nu-mi pare prea haină... Tot îi fac ceva curte... ian s-o strâng mai de-aproape... poate că... mai știi ce?... Iubindu-mă cu nevasta, bărbatul negreșit trebuie să-mi facă credit, și poate că m-a și împrumuta cu bani!... Bărbații au fost totdeauna birnicii amorezaților... Bravo, Iorgule! se vede că ți-ai ascuțit mintea pe tocila civilizației din Sadagura!... A!... cine vine?... De-ar fi cucoana Zoița, femeia comisului! (Zărind pe Gahița.) A!... iaca dracul pe uscat!</p>
               </div>
               <div type="div3" rend="P9">
                  <head>SCENA II</head>
                  <p rend="justify">IORGU, GAHIȚA (intrând pe ușa din fund, cu capela pe cap și cu șalul pe umeri)</p>
                  <p>GAHIȚA: Ah! Georges, îmi vine leșin de mânie!</p>
                  <p>IORGU: Ce ai?</p>
                  <p>GAHIȚA: Pune-ți în gând, mon adoré, că m-am dus la Miculi ca să-mi aleg o coafiură verde cu pene roșii și aflu că a luat-o comisoaia.</p>
                  <p>IORGU: Care comisoaie?</p>
                  <p>GAHIȚA: Femeia lui Agamemnon Kiulafoglu, gazda noastră.</p>
                  <p>IORGU: Și numai pentru atâta îți vin istericale?</p>
                  <p>GAHIȚA: Numai pentru atâta?... Ce-ntrebare-i asta?... îmi pare curios, Georges, să-mi faci o astfel de-ntrebare mie, care am jertfit pentru tine și reputație, și nume, și...</p>
                  <p>IORGU: Mă rog, nu mă mai ameți cu pomelnicul jertfelor d-tale... le știu și iar le știu pe de rost... Slavă Domnului! nu-i zi în care să nu-mi aduci aminte; că te-ai legat de capul meu ca boala de om sănătos.</p>
                  <p>GAHIȚA: Ce vorbe sunt aceste?... Tu, Georges... care mă numeai îngerul tău tutelaire!... tu, care mă numeai vergură lină și senină! tu să-mi zici că ți-am picat năpaste!... Ah! câtă deosebire-i între tine și nobilul baron von Kleine Schwabe, care...</p>
                  <p>IORGU: Care te slăvea când ai fost la Cernăuți?... știu... Mi-ai spus povestea asta de-o mie de ori... o cunosc!... Îi chiar degeaba dar să-mi mai pomenești de el.</p>
                  <p>GAHIȚA: Auzi, auzi tiranie!... nici nu mă lasă acum să vorbesc! (Plângând.) Ah!... văd că amorul tău începe a se răci și că nu-mi mai rămâne altă decât să mor!...</p>
                  <p>IORGU: Nu-ți mai uda basmaua degeaba!... Schimositurile aceste mă strâng de gât!... În toate zilele, tot țipete și bocete!... destul, pentru numele lui Dumnezeu!... că m-am săturat acum.</p>
                  <p>GAHIȚA: Te-ai săturat de-a mă videa plângând, om fără suflet ce ești!... Când tu însuți ești pricina că mi s-au schimbat ochii în pâraie de lacrimi... Vai de mine! cât sunt de nenorocită!... Eu, care i-am jertfit toate palpitațiile inimii mele! și care l-am ridicat în fantasia mea până la al nouăsprezecelea cer!... Ce descepție crudă! ce deșteptare fioroasă!... ce...</p>
                  <p>IORGU: Și celelalte multe... Le știu pe de rost... și, de vrei, pot să ți le spun eu însumi... (Imitând pe Gahița.) Ce deznădăjduire amară! ce lovire cumplită pentru inima mea! ce durere sfâșietoare!... Toate aceste, soro dragă, sunt bune în Malvina și în Gonzalv de Cordova1... iar pentru mine, toate aceste suspinări mă fac să casc pân’ îmi strămut fălcile... și cât pentru lacrimile cu care mă stropești necontenit, trebuie să știi că-mi dau gutunari.</p>
                  <p>GAHIȚA (cu mânie): Infame!... cum de îndrăznești să mă calci în picioare, pe mine, care te-am învăluit în toate fericirile lumești și te-am legănat pe sânul meu ca pe un copil rătăcit în calea vieții?...</p>
                  <p>IORGU: Și aceste le știu... așteaptă... (Imitând pe Gahița.) Pe mine, care te-am legănat și te-am înviat, ca pe-o floare vestejită, la razele amorului meu!... și care, priveghind ca un înger binevoitor asupra ta, am depărtat toate furtunile ce ar fi putut să zbuciume coardele inimii tale!... și celelalte... Vezi, cucoană Gahiță, că le știu toate de-a rândul, deși nu le-am învățat și eu din romanțuri ca d-ta... în sfârșit însă, vreau să mă tălmăcesc curat... Cucoană Gahiță, m-am săturat de toate parascoveniile și de toate farafastâcurile d-tale.</p>
                  <p>GAHIȚA: Farafascovenii, eu!... Oh ciel!</p>
                  <p>IORGU: Dar; din pricina d-tale am făcut pe moșul meu să mă deie afară din casa lui... Atunci eram un nebun, ș-acum mă căiesc... ai înțeles?... De șase luni de zile, de când te-ai legat de mine, m-ai scos din toate mințile și m-ai adus aici în Iași...</p>
                  <p>GAHIȚA: Ingratule!</p>
                  <p>IORGU: Aici nu numai că m-ai înglodat în datorii pân’în urechi, ba încă m-ai și făcut să-mi lepăd numele tătâni-meu!... și să iau pe-al d-tale... Auzi poznă!... să nu mă mai chem eu Damian, ci de Rosmarinovici!... zicându-mi că Rosmarinovici bate mai bine la urechi.</p>
                  <p>GAHIȚA: Misérable!</p>
                  <p>IORGU: Și eu, ca un prost, mă potrivesc ei!... Ce-ar zice moșul meu când ar afla că mi-am schimbat porecla familiei și că mă alung datornicii pe ulițe?... Destul, cucoană Gahiță!... foarte-ți mulțumesc de dragoste și te rog de-acum înainte să-mi dai bună pace.</p>
                  <p>GAHIȚA: O! quel infâme!... Să-ți dau pace, după ce m-ai comprometarisit?… Ah! știu eu de ce mă depărtezi tu acum de la sufletul tău... pentru că iubești pe alta, pe comisoaie.</p>
                  <p>IORGU: Ai-nebunit?</p>
                  <p>GAHIȚA: Te-am înțeles eu de mult că-mi calci într-aiurea... însă bun îi Dumnezeu!... Mi-a veni prilejul să-mi răzbun... ș-atunci... cerul va fulgera, mările s-or clătina și pământul s-a cutremura! (Iese tulburată pe ușa din dreapta.)</p>
                  <p>IORGU: Și dracul te-a lua!</p>
               </div>
               <div type="div3" rend="P9">
                  <head>SCENA III</head>
                  <p rend="justify">IORGU: Du-te, rusalie, pe ceea lume, și să vii înapoi când or ieși carașii fripți din Bahlui!... Mă mir cum de-am putut trăi șase luni de zile cu o dihanie înveninată ca dânsa?... Da de-acum, să știu c-oi vedea târgul Iașului curat și fără jidani! mă duc de-aici... fug unde m-or duce picioarele, ca să scap și de Gahița, și de Iași, și de Ițic...</p>
               </div>
               <div type="div3" rend="P9">
                  <head>SCENA IV</head>
                  <p rend="justify">IORGU, IȚIC (în fund)</p>
                  <p>IȚIC: Parche vorbeai de mine, chicănașule... poate che ai bani?</p>
                  <p>IORGU: Piei, drace!</p>
                  <p>IȚIC: Acum o trecut de mult vadeua sinetului... Cred che mi-i pleti acei două sute de galbini...</p>
                  <p>IORGU: Jupâne Ițic, nici vorbă nu-i că ți-oi plăti, dar... mai târziu.</p>
                  <p>IȚIC: Mai târziu nu pot; trebuie se me refuiești îndată... destul de chind me porți cu vorbe.</p>
                  <p>IORGU: Dragă jupâne Ițic... mai îngăduie-mă măcar vro două luni.</p>
                  <p>IȚIC: Două luni?... nici două ceasuri... Pletești îndată sau me duc pe agie? zic zeu!</p>
                  <p>IORGU: Ițicule dragă! nu te mânia, ce dracul! doar suntem prieteni.</p>
                  <p>IȚIC: Nu știu nimichi... Frate, frate... brânza-i pe bani.</p>
                  <p>IORGU: Ițică, lțicuțule...</p>
                  <p>IȚIC: Așa mi se cade mie dache am a face cu birbanți.</p>
                  <p>IORGU (mâniindu-se): Măi târtane, ce te obrăznicești?... nu te gândești că ți-oi smulge perciunii?</p>
                  <p>IȚIC (cam cu frică): Perciunii? nu me tem... Perciunii mei sint sudiți.</p>
                  <p>IORGU: Ian așteaptă să ți-i sudițesc eu mai bine.</p>
                  <p>IȚIC: Nu veni, nu, che strig ghevalt, zic zeu!... Ce! vrei să mi și bați dache nu-mi pletești?... Am se te spun pe Conțu.</p>
                  <p>IORGU: Măi târtane, se vede că te mănâncă chica.</p>
                  <p>IȚIC: Eu n-am chichi; eu sint ras.</p>
                  <p>IORGU: Bată-i crucea, Iuzi!... de i-ar da mai degrabă afară din țară, să scăpăm de dânșii...</p>
                  <p>IȚIC: Mie nu-mi pasă, che am bani.</p>
                  <p>IORGU: Du-te dracului cu banii-ți cu tot, litfă afurisită!...</p>
                  <p>IȚIC: Me duc, dar se știi che am se mi-ntorc cu totă agie, ca se te ridic pe sus.</p>
                  <p>IORGU (alergând după el): Iaca litfa că nu iese...</p>
                  <p>IȚIC (fugind): Ghevalt!...</p>
               </div>
               <div type="div3" rend="P9">
                  <head>SCENA V</head>
                  <p rend="justify">IORGU: Îi în stare s-o facă târtanul... Cum să scap?... De m-aș întâlni cu cucoana Zoița, poate c-aș îndupleca-o să puie pe bărbatu-său chizăș... Cine ies din apartamentul comisului Kiulafoglu? (Se apropie de ușă și se uită.) El îi tocmai, cu femeia lui... Mă duc degrabă să-mi fac toaleta, ș-apoi... vai de capul tău, kir Agamemnon! (lese pe ușa din dreapta.)</p>
               </div>
               <div type="div3" rend="P9">
                  <head>SCENA VI</head>
                  <p rend="justify">KIULAFOGLU, ZOIȚA (intrând amândoi pe ușa din stânga)</p>
                  <p>KIULAFOGLU (fără surtuc, cu fes mare și cu ochelari): Ma psihi mu, Zoița, nu m-ai inselato... crede mu che nu m-ai inselato... eți na ziso!</p>
                  <p>ZOIȚA: Ei! te cred, te cred... dă-mi pace.</p>
                  <p>KIULAFOGLU: Ma ohi eți. Se me crezi din tot sufletu mataluți.</p>
                  <p>ZOIȚA: Și din tot sufletul mataluți, dacă vrei... Te cred... mai mult poftești?... De când am pus iedeș amândoi, n-am chip să mă odihnesc.</p>
                  <p>KIULAFOGLU: Mite ego; ma țe se fațem?... iadesu-i mare... stii?... Un salo pentru mata daca mi-i insala, ke o chisa de capnos cusuta pentru mine, daca te-oi insala ego pe mataluți... Lipon, fiind che mune nadazduesco a me fațe ispravnicos, elpizo se castigo totodata și chisaoa pentru sohpeti.</p>
                  <p>ZOIȚA (cu bucurie): Zău, mâini te faci ispravnic?</p>
                  <p>KIULAFOGLU: Oriste?</p>
                  <p>ZOIȚA: Mâini te pun în slujbă?</p>
                  <p>KIULAFOGLU: Malista; de mult alergo, psihi mu; omos imprezurerile nu mi-au fostu cu favori... Ostoson tora ime siguros.</p>
                  <p>ZOIȚA: Cât îmi pare de bine! îmi vine să te sărut de bucurie.</p>
                  <p>KIULAFOGLU (zâmbind): Saruta, matia mu, saruta.</p>
                  <p rend="italic">(Zoița voiește să-l sărute; Kiulafoglu o oprește.)</p>
                  <p>KIULAFOGLU: Ba nu, sirata țe esti; vrei să-mi dai o sarutare, s-apoi se ziți iadesi?... (Râzând.) Acus sirata! cum vrea se me insele ca se castize to sali... Ma si eu palicaris... nu me prindo asa lesne.</p>
                  <p>ZOIȚA: Ha, ha, ha... da fricos mai ești!</p>
                  <p>KIULAFOGLU: Ego sinto comisos Agamemnon Kiulafoglu si am capo nu kefali... țe zic eu?... nu bostani... A! vrei mata numaidechit se porți salo de ispravnițesa? ma cu asta fel de tesmecherii nu me prinzi pe mine... Vezi... Zoi mu, sint necontenit cu ghindul tot la iadesi, si pentru ca se nu-l uit, am hoterito se zic stiu! de dimineața eos tin seara... Paradigmatos harin; chind mi aduțe fițorul dulțeți, eu zic stiu!... chind me-ntreaba țineva de sint senatos, zic stiu!... de-mi zițe țineva: Arhon comise, femeia d-tale... stiu, frațico, si iar stiu!</p>
                  <p>ZOIȚA (în parte): Bine, bine.</p>
                  <p>KIULAFOGLU: Ma se lasemu iadesu de o parte... lan spune-mi, psihi mu, a platito chiria odailor monsu de Rosmarinopulos?</p>
                  <p>ZOIȚA: Ba încă nu.</p>
                  <p>KIULAFOGLU: Țe fel nu?... omos vadeoa a trecut-o de mult, fos mu, si eu am trebuința acum de parale, pentru ca se me fac ispravnicos mai degraba.</p>
                  <p>ZOIȚA: Lasă, frate, că ți-a plăti; mai îngăduie-l puțintel.</p>
                  <p>KIULAFOGLU: Pentru hatiro mataluți țe n-asi fațe?... daca vrei, zocu to piperi.</p>
                  <p rend="italic">(Intră o slugă cu un răvaș.)</p>
                  <p>SLUGA: Iaca un răvaș pentru d-ta, cucoane Agă-memnule.</p>
                  <p>ZOIȚA (luând răvașul): De unde să fie oare?... na, dragă, deschide-l.</p>
                  <p>KIULAFOGLU (întinzând mâna și trăgând-o iute înapoi): Stiu... A! sirata! iar ai vruto se me prinzi, ma ți-am spuso che sint palicaris... (la răvasul râzând.) Se videm ține-mi scrie. (Citește:) “Cu frățască dragoste mă închin d-tale, arhon Agamemnon! Mai întâi nu lipsesc a cerceta despre întregimea fericirei sănătății d-tale, ca aflând că ești după cum doresc, nu puțin să se bucure sufletul meu; al doilea, vei ști că, din mila cerescului împărat, și eu sunt sănătos; al 3-lea, te înștiințez că vin la Iași, ca să caut pe nepotul meu Iorgu, care mi-a scris că s-a pocăit pentru cele trecute. Deci, în puterea prieteșugului nostru, am gând să trag la d-ta în gazdă, rămânând al d-tale preaplecată și supusă slugă, Enachi Damian, pitar.”</p>
                  <p>ZOIȚA: Pitarul Enachi Damian?... cine-i, dragă?</p>
                  <p>KIULAFOGLU: Un prietinos vechi a meu, cu care am fuzito peste Pruto, în vremea turților.</p>
                  <p>ZOIȚA: Ce fel? ai fugit?... Parcă mi-ai spus că te-ai bătut cu dânșii la Sculeni?...</p>
                  <p>KIULAFOGLU: Malista psihi mu, m-am batut-o, ma de departe... Eu sidemu pe țelalalt mal a Prutului chind a sosit urdia turțesca și recneam “Elate kakohrononaki diavoli... Ela incoațe, daca ve da inima, se ve aretu eu”... ma niți unu n-a indreznit-o se treca Pruto, che pe toți îi fațeam kes.</p>
                  <p>ZOIȚA (râzând): Auzi voinic!</p>
                  <p>KIULAFOGLU: Ma cum socoți?</p>
                  <p>ZOIȚA: Știu că ești din cei care intră-n doi ca-n doisprezece și nu-i pot scoate nici douăzeci și patru.</p>
                  <p>KIULAFOGLU: Ian lasa saga; ke se gatim mai bine conacu pentru pitaris Enachi.</p>
                  <p>ZOIȚA: Odaia-i gata, nu te-ngriji.</p>
                  <p>KIULAFOGLU: Un lucru numai nu ințelego in ravasul ista... zițe che vine se caute un nepoto a dimisale țe s-a pocaitu... țe nepot?</p>
                  <p>ZOIȚA: Las’ că te-i tălmăci cu pitarul Enachi.</p>
                  <p>KIULAFOGLU: A! natos ke monsu de Rosmarinopulos.</p>
               </div>
               <div type="div3" rend="P9">
                  <head>SCENA VII</head>
                  <p rend="justify">KIULAFOGLU, ZOIȚA, IORGU</p>
                  <p>IORGU: Bonjour, cucoană Zoiță; bonjour, cucoane Agamemnon; de mult nu am avut norocire să vă văd.</p>
                  <p>KIULAFOGLU: Kalimera sas, monsu de Rosmarinoviți.</p>
                  <p>IORGU: Îmi pare curios să ne întâlnim așa de rar, mai ales că ședem tot într-o casă.</p>
                  <p>KIULAFOGLU: Neski; ma țe fațe cocona d-tale? senatosa-i?...</p>
                  <p>IORGU (în parte): Ducă-s-ar pe pustii! (Tare.) Îi cam zaifă, drăguța!</p>
                  <p>ZOIȚA: Zaifă?... ce are?</p>
                  <p>IORGU: A răgușit.</p>
                  <p>KIULAFOGLU: A! poli me kakofeni!... Parca esti gata se iesi?... unde te duți?</p>
                  <p>IORGU: Mă duc să iau o lojie pe deseară la Teatrul Național.</p>
                  <p>KIULAFOGLU: Ha, ha, ha... la teatro moldovenesco!... Nu-ți e mila se dai parale dezeaba, ca se vezi niste baieți care nu stiu niți se vorbesca macar... si se asculți niste piese ca vai de ele?</p>
                  <p>IORGU: Dac-ar judeca toți ca d-ta, domnule, apoi teatrul național nu s-ar putea întemeia niciodată în țară; dar, slavă Domnului! sunt persoane care știu să prețuiască greutățile unei scene începătoare ca a noastră; care nu se rușinează de a merge să vadă piese naționale și care, în sfârșit, iertând greșelile actorilor, îi încurajează și le dau ajutorul cuviincios... Acele persoane sunt vrednice de toată lauda, și teatrul național le va fi totdeauna recunoscător.</p>
                  <p>KIULAFOGLU: Stiu che eu nu am curazi ca se mergo se casco patru țeasuri pentru hatirul patriotismosmului.</p>
                  <p>IORGU: Cât pentru d-ta, domnule, teatrul național te lasă-n pace să faci ce ți-a plăcea; cu astă condiție însă, ca și d-ta să-i dai pace ca să-și urmeze cariera, cum poate, și să nu-l critici cu ochii închiși.</p>
                  <p>ZOIȚA (trecând între amândoi): Lăsați, vă rog, vorba teatrului, că iar o să-ncepeți a vă sfădi.</p>
                  <p>KIULAFOGLU: Bine ziți, psihi mu. Lipon, monsu Rosmarinoviți, ma inchino cu plecațune... ma duc si eu se ma imbraco. Ela, Zoița mu.</p>
                  <p rend="italic">(Iese prin stânga).</p>
                  <p rend="italic">(Iorgu se face că iese pe ușa din fund; și când vede că Kiulafoglu a ieșit, se întoarce iute pe scenă și oprește pe Zoița.)</p>
               </div>
               <div type="div3" rend="P9">
                  <head>SCENA VIII</head>
                  <p rend="justify">IORGU, ZOIȚA</p>
                  <p>IORGU: Slavă Domnului că mă găsesc, în sfârșit, singur cu d-ta, cucoană Zoiță...</p>
                  <p>ZOIȚA (voind să iasă, în parte): Degrabă ți-a fi?</p>
                  <p>IORGU: Nu fugi, îngerașule!... nu mă lipsi de fericirea ce simt a te vedea și a-ți spune cât te iubesc.</p>
                  <p>ZOIȚA: Domnule...</p>
                  <p>IORGU: Ah!... când ai ști câte pătimesc în sufletul meu din ceasul cum te-am zărit! Zi și noapte te visez cu ochii deschiși și nu pot nici să mănânc, nici să beau, nici să trag ciubuc.</p>
                  <p>ZOIȚA: Vai de mine!... vorbește mai încet, că te-aude bărbatu-meu.</p>
                  <p>IORGU: Te iubesc mai presus decât cum iubește un judecător aurul!... Pune-ți dar în gând cât te iubesc!...</p>
                  <p>ZOIȚA: Adevărat grăiești?...</p>
                  <p>IORGU: Să n-am parte de bărbatu-tău, dacă-ți spun minciuni... Zoițo... Zoițo!</p>
                  <p>KIULAFOGLU (strigând din culise): Zoița... Zoița!</p>
                  <p>ZOIȚA (lui Iorgu): Fugi că vine.</p>
                  <p>IORGU (voind să fugă): M-am dus.</p>
                  <p>ZOIȚA (în parte): Îmi vine-o idee. (lui Iorgu, oprindu-l.) Nu peacolo.</p>
                  <p>IORGU: Da pe unde?</p>
                  <p>ZOIȚA: Ascunde-te aici în ceasornic, păn’ ce-oi depărta pe bărbatu- meu.</p>
                  <p>IORGU: Cum dracu? în ceasornic?</p>
                  <p>ZOIȚA: Dacă mă iubești!</p>
                  <p>IORGU: Te iubesc; dar ce are-a face dragostea mea cu ceasornicul?</p>
                  <p>KIULAFOGLU (asemene): Zoița... Zoița!</p>
                  <p>ZOIȚA: Intră degrabă că ți-oi tălmăci eu mai pe urmă...</p>
                  <p>IORGU: Da nu se poate, soro...</p>
                  <p>ZOIȚAI Și-i frică poate?</p>
                  <p>IORGU: Frică?... ha, ha, ha! Nu cunoști pe Iorgu.</p>
                  <p>ZOIȚA: Ei; apoi ce te mai oprește?</p>
                  <p>IORGU: Zi dintâi că mă iubești ș-apoi intru și în tartar.</p>
                  <p>ZOIȚA (deschizând ornicul): Te iubesc.</p>
                  <p>IORGU: Încă o dată... (Intră în ornic.)</p>
                  <p>ZOIȚA: Te iubesc. (În parte.) Am câștigat rămășagul.</p>
                  <p rend="italic">(Agamemnon intră și vede pe Zoița închizând ușa ornicului.)</p>
               </div>
               <div type="div3" rend="P9">
                  <head>SCENA IX</head>
                  <p rend="justify">KIULAFOGLU, ZOIȚA</p>
                  <p>KIULAFOGLU: Zoița, te strigo de un țeaso... ma țe fațeai la țeasornico?</p>
                  <p>ZOIȚA: Nu făceam nimică.</p>
                  <p>KIULAFOGLU (în parte): S-a tulburato... (Tare.) Cu ține erai aițe?</p>
                  <p>ZOIȚA: Cu nimene.</p>
                  <p>KIULAFOGLU (în parte): Negresit, a ascunso pe țineva is to țeasornico... mesa. (Tare.) Zoița!... Zoița, kitakse drept la ochi a mele.</p>
                  <p rend="italic">(Zoița coboară ochii.)</p>
                  <p>KIULAFOGLU (mâniindu-se): Pes mu drepto, ține-i in orologhion?</p>
                  <p>ZOIȚA: Da cine vrei să fie?... nu-i nime.</p>
                  <p>KIULAFOGLU: Nime? sirata țe esti!... vrei si tu se me fați de mascara! Nu auzi che a statuto țeasornico?</p>
                  <p rend="italic">(Iorgu imitează cu limba bătăile ornicului.)</p>
                  <p>ZOIȚA: Ce fel s-a oprit? n-auzi că merge?</p>
                  <p>KIULAFOGLU: Merze?... ma de țe merze asa iute?</p>
                  <p rend="italic">(Iorgu imitează mai rar.)</p>
                  <p>ZOIȚA: Se vede că-ți țiuie urechile.</p>
                  <p>KIULAFOGLU: lan asculta... Acum merze ințet.</p>
                  <p rend="italic">(Iorgu imitează iute.)</p>
                  <p>KIULAFOGLU: Zoița, Zoița, ai ascunso pe țineva acolo... Unde- i cheia?</p>
                  <p>ZOIȚA: Nu-i la mine.</p>
                  <p>KIULAFOGLU (mânios): Dă-mi cheia, che m-am aprinso ca un zaratico.</p>
                  <p>ZOIȚA (dându-i cheia): Dacă nu mă crezi, poftim cheia... deschide și vezi... (Kiulafoglu ia cheia.) ladeș! am câștigat rămășagul.</p>
                  <p>KIULAFOGLU (scăpând cheia jos): Karnaksi! m-ai insalato! (Se bate cu pumnii peste cap.) Na, na, bostani fără kefali! se perdo eu remesagu! eu cari mi sinto palicaris! Ah, Zoița mu! îți țero iertațune în zenunchi, pentru che am prepuso nevinovația ta, sirata țe esti!</p>
                  <p>ZOIȚA: Mai bine hai să-mi cumperi șalul.</p>
                  <p>KIULAFOGLU: Haide, psihi mu... haide. (În parte.) Tin patzirisa hiotiki.</p>
                  <p rend="italic">(Ies amândoi prin fund.)</p>
               </div>
               <div type="div3" rend="P9">
                  <head>SCENA X</head>
                  <p rend="justify">IORGU (deschizând ferestruica dulapului): Ai văzut diavolul de Zoiță cum și-a bătut joc de bărbatu-său și de mine!... și toate aceste pentru ce?... pentru un șal!... Apoi, pas de nu zi că interesul poartă fesul... Uf! mă înăduș aici... m-am săturat de ceasomicărie... Cum dracul să ies? (Zgâlțâie ușa.) Ușa-i închisă cu cheia pe dinafară… Ar avea haz să mă lase ca să mă zvântez aici!... ba mai bucuros aș fi să mănânc mere acre, decât... Parc-a intrat cineva-n casă... la loc, Iorgule. (Închide ferestruica.)</p>
               </div>
               <div type="div3" rend="P9">
                  <head>SCENA XI</head>
                  <p rend="justify">DAMIAN (intră prin fund): Măi, măi, măi!... ce casă pustie! Nici că aș întâlni vrun suflet botezat!... În sfârșit, iată-mă-s în Iași!... Nepotul meu mi-a scris că s-a pocăit, berbantul!... Auzi d-ta, să fugă din târgul nostru la Iași, cu cine?... cu Rosmarinovicioaia!... ce blestemat!... Da ce dracul!... n-o să vie nimene astăzi să-mi spuie dacă comisul Agamemnon îi acasă?... Ei, Toader, Nastasă, Chirilă.</p>
                  <p>IORGU (deschizând ferestruica, în parte): Parc-am auzit un glas de rudă.</p>
                  <p>DAMIAN: Vasile, Gavril, Pricoche!... Tufă, pustii... ca când au trecut turcii.</p>
                  <p>IORGU (asemene): Săracul de mine! moșu-meu!... de m-a găsi aici, sunt prăpădit... Numai de nu mi-ar veni să strănut. (Strănută.)</p>
                  <p>DAMIAN: Dec! cine strănută-n dulap?</p>
                  <p rend="italic">(Iorgu mai strănută.)</p>
                  <p>DAMIAN: Ce să fie?... Ian să vedem. (Voiește sa deschidă dulapul.) Îi închis cu cheia... Hei! cine-i acolo?</p>
                  <p rend="italic">(Iorgu face ca cocoșii.)</p>
                  <p>DAMIAN: Ian auzi-l acu... îmi cântă ca cucoșii... Spune, măi... cine-i acolo?</p>
                  <p rend="italic">(Iorgu face ca mâțele.)</p>
                  <p>DAMIAN: Știi că are haz?... Poate că-i vrun ceasornic cu mozâcă... Tocmai... ha... ha... ha!... Răposatul dascălul Ieni, Dumnezeu să-l ierte! avea unul care cânta ca cucul.</p>
                  <p rend="italic">(Iorgu face ca cucul.)</p>
                  <p>DAMIAN: Măi!... da aista-i cu mai multe meșteșuguri... Când aș găsi cheia, ca să văd cum dracu-i lucrat înlăuntru. (Găsind cheia jos.) Iaca o cheie; oare nu cumva-i de la ceasornic? (Deschide.) Piei, drace!... Iorgu!... în ceasornic... Ce faci aici, tâlharule?</p>
                  <p>IORGU: Mă... mă primblu, moșule.</p>
                  <p>DAMIAN: Așa mi te-ai pocăit, blestematule? Te ascunzi prin dulapurile oamenilor și cânți ca cocoșii, și miorlăiești ca mâțele, pentru ca să-ți bați joc de mine?</p>
                  <p>IORGU: Moșule...</p>
                  <p>DAMIAN: Să mă facă să cred că-i ceasornic cu mozâcă! A hoțule, mă faci de mă scol de-acasă, eu, om bătrân, și vin la Iași pentru tine! și tu, în loc să te arăți înaintea mea blând și supus, te-apuci să-mi cânți cucul? Las’ că te-oi învăța eu... Socoți că te-oi face clironomul meu? Pune-ți pofta-n cui, dragă... Îi cânta tu mult ca cocoșii și-i miorlăi ca mâțele, pân’ ce-i vedea o para de la mine.</p>
                  <p>IORGU: Moșule, ascultă-mă și pe mine...</p>
                  <p>DAMIAN: Lipsești dinaintea mea... Auzi, împușcă-n lună, așa! îl trimit în țara nemțască ca să se facă om de treabă, și el învață acolo a-și urî pământul unde s-a născut.</p>
                  <p>IORGU: Nu-i adevărat... nu-i adevărat...Eu îmi iubesc patria mai mult decât d-voastră, pentru că știu cum s-o iubesc.</p>
                  <p>DAMIAN: Așa! vrea să zică, spun și minciuni?... Atâta mi-a mai rămas, ca să mă faci și minciunos. Trage-mi încalte ș-o bătaie, ca să se mântuie comedia... Mă mir ce mă oprește de nu-ți sfărâm capul.</p>
                  <p>IORGU: Moșule ești aspru cu mine... N-am meritat să mă tratezi astfel.</p>
                  <p>DAMIAN: Ți-oi da un tartat acuși de nu l-îi putea duce.</p>
               </div>
               <div type="div3" rend="P9">
                  <head>SCENA XII</head>
                  <p rend="justify">DAMIAN, IORGU, IȚIC, DOI COMISARI</p>
                  <p>IȚIC (la comisari): Veniți cu mine se-l ridicați.</p>
                  <p>IORGU (în parte): Iaca și Ițic! ca când dracul l-a adus.</p>
                  <p>DAMIAN: Pe cine cauți, jupâne?</p>
                  <p>IȚIC: Pe chicănaș Rosmarinovici.</p>
                  <p>DAMIAN: Care Rosmarinovici?... El a murit de mult.</p>
                  <p>IȚIC (zărind pe Iorgu): Ba nu; iată-l după d-ta.</p>
                  <p>DAMIAN: Cine? Iorgu?</p>
                  <p>IȚIC: Dumnelui.</p>
                  <p>DAMIAN (lui Iorgu): Vrea să zică ți-ai schimbat și numele?... ți-a fost rușine de numele tătâni-tău?</p>
                  <p>IORGU: Nu crede, moșule...</p>
                  <p>IȚIC: Ba crede, chicone... zic zeu. Dumnelui chicon Rosmarinovici mi-i dator cu 200 de galbeni, și nu vrea se-mi plitească.</p>
                  <p>DAMIAN: Încă și dator cu 200 de galbeni! Da bine, că-i bun de dat la ocnă.</p>
                  <p>IȚIC: Și dache nu mi-a pleti acu indată... am adus poronchi de la Departament ca se-l ridic cu comisari.</p>
                  <p>DAMIAN: Dar, dar, să-l închideți! bine-ți face.</p>
                  <p>IȚIC: Plitești, chicon Rosmarinovici,ori nu?</p>
                  <p>IORGU: Moșule... pentru numele lui Dumnezeu, scapă-mă de-o necinste ca asta... nu mă lăsa să mă ridice... Gândește-te că-ți sunt nepot.</p>
                  <p>DAMIAN: Tu, nepot mie? Să ferească Dumnezeu! Eu mă numesc Damian, iar nu Rosmarinovici... Du-te de-ți găsește moși aiurea.</p>
                  <p>IORGU: Moșule, mă aduci în deznădăjduire.</p>
                  <p>DAMIAN: Ba la agie, dragă... Du-te la închisoare, fătul meu; acolo-i fi mult mai în huzur decât în dulapul ista și-i putea cânta cucul cât ți-a plăcea.</p>
                  <p>IȚIC: Nu plitești?... jupâne comisari, umflați-l!</p>
                  <p rend="italic">(Comisarii pun mâna pe Iorgu.)</p>
                  <p>IORGU: Piei, târtane, că te rup în bucăți.</p>
                  <p>IȚIC (fugind deoparte): Ghevalt!… nu lesați.</p>
                  <p>IORGU (către comisari): Nu vă apropiați, guleraților, că vă zdrobesc săbiile de cap.</p>
                  <p rend="italic">(Comisarii voiesc să-l ducă; Iorgu se zbuciumă.)</p>
                  <p>DAMIAN: Nu te da, monsiu baron... Nu te da... odată... să te văd... vârtos.</p>
                  <p>IORGU: Să dai seamă, moșule, de nenorocirile ce s-or întâmpla.</p>
                  <p>DAMIAN: Auziți, domnișorilor, vi-l dau în seamă...</p>
               </div>
               <div type="div3" rend="P9">
                  <head>SCENA XIII</head>
                  <p rend="justify">Cei dinainte, GAHIȚA, ZOIȚA, KIULAFOGLU</p>
                  <p>TOȚI: Ce vuiet? ce este?</p>
                  <p>DAMIAN: Monsiu baron Rosmarinovici se duce la agie... ha, ha, ha.</p>
                  <p>TOȚI: La agie!</p>
                  <p>GAHIȚA: La agie!... Ah! (Leșină.)</p>
                  <p>DAMIAN: Vrea să cerce dacă temnițele din Iași sunt ca cele din Sadagura.</p>
                  <p rend="italic">(Comisarii duc pe Iorgu.)</p>
                  <p>KIULAFOGLU: Arhon pitaris!</p>
                  <p>DAMIAN: Arhon comis!</p>
                  <p rend="italic">(Se îmbrățișează amândoi.)</p>
                  <p>ZOIȚA (în parte): Sărmanul Iorgu!</p>
                  <p rend="italic">(Cortina cade.)</p>
               </div>
               <div type="div3" rend="P26">
                  <head>ACTUL III</head>
                  <p rend="justify">Actul se petrece la moșia lui Gângu.</p>
                  <p>Teatrul reprezintă o piață de sat: în stânga, o crâșmă cu laiți dinainte: doi stâlpi mari de lemn pentru excercițiile acrobatice ale lui Kleine Schwabe; în dreapta, un scrânciob; în fund, satul.</p>
                  <div type="div4" rend="P27">
                     <head>SCENA I</head>
                     <p rend="justify">ȚĂRANI și ȚĂRANCE (jucând hora)</p>
                     <lg>
                        <l>Iată, hora se pornește</l>
                     </lg>
                     <lg>
                        <l>Sub stejar la rădăcină;</l>
                     </lg>
                     <lg>
                        <l>Iată, hora se-nvârtește,</l>
                     </lg>
                     <lg>
                        <l>Vină, puico, vină.</l>
                     </lg>
                     <lg>
                        <l>Mi-am pus flori la pălărie,</l>
                     </lg>
                     <lg>
                        <l>Mi-am pus flori, mi-am pus mărgele;</l>
                     </lg>
                     <lg>
                        <l>Să cați vesel cu mândrie,</l>
                     </lg>
                     <lg>
                        <l>Puicuțo, la ele.</l>
                     </lg>
                     <lg>
                        <l>Sunt sătul de biruri grele</l>
                     </lg>
                     <lg>
                        <l>Și de plug, și de lopată,</l>
                     </lg>
                     <lg>
                        <l>De ciocoi, de zapciele</l>
                     </lg>
                     <lg>
                        <l>Și de sapă lată.</l>
                     </lg>
                     <lg>
                        <l>Dați, copii, într-o lovire,</l>
                     </lg>
                     <lg>
                        <l>Să vuiască-n fund pământul;</l>
                     </lg>
                     <lg>
                        <l>Lumea-ntreagă să se mire</l>
                     </lg>
                     <lg>
                        <l>Și Dumnezeu sfântul!</l>
                     </lg>
                  </div>
                  <div type="div4" rend="P27">
                     <head>SCENA II</head>
                     <p rend="justify">Cei dinainte, IORGU</p>
                     <p rend="italic">(Iorgu intră prin dreapta în costum de vrăjitor, țăranii speriați fug în crâșmă, strigând: “Iaca dracu, mă! iaca dracu!”)</p>
                     <p>IORGU (către țărani): Nu fugiți, oameni buni, că doar nu-s Scaraoțchi!... Când vrea dracul să muncească oamenii, el se face judecător sau ispravnic... Au fugit!... s-au dus!... Așa fug toți cei ce mă- ntâlnesc. Iată-mă-s, în sfârșit, și șarlatan... De patru luni de zile alerg acum din sat în sat și dau reprezentații acrobatice... Eu, Iorgu Damian!... Și ce dracul era să fac? Când m-a găsit moșul meu în blestematul cel de ceasornic și când m-a dat pe mâna comisarilor, era să-nebunesc; însă m-am smuncit voinicește din ghearele ce mă prinseseră de gât; mi-am luat călcăile de-a umere și m-am dus, m-am dus, m-am dus, pân’ ce m-am văzut departe de capitalie, și de Ițic, și de agie, și mai ales de stahia cea de Gahiță. Atunci am intrat într-o crâșmă ca să mă odihnesc!... Când, în crâșmă, ce să văd?... pe Herr von Kleine Schwabe!... un neamț ce cunoscusem la Sadagura și care se ducea la Iași ca să deie reprezentații gimnastice... Deodată-mi trăsnește prin cap o idee de cele cornorate... Mă apropii de neamțul meu și-i zic: “Măi, șonțule!... deschide-ți urechile-n patru la glasul adevărului... Tu te duci la Iași ca să arăți locuitorilor lui că știi să te dai de-a tumba și că poți ridica multe oci de bere și de fier?... Sărmane cartoflarule! Nu știi că acolo sunt acrobați care pot să-ți fie profesori în meșteșugul paiaților!... Tu poți, de pildă, ridica 50 sau 80 de ocă de fier; iar acolo sunt voinici care umflă stări întregi! Tu știi să te dai peste cap; iar acolo sunt paiați care știu a se da, nu numai ei înșiși de-a tumba, dar a da și pe alții peste cap!... Nu-ți cerca norocul în Iași, nefericitule șonț! că-i muri de foame... Vin’ mai bine cu mine și haideți amândoi să facem o asociație pentru ca să speculăm în nevinovăția provincialilor... Tu te-i face că-mi ești rob, și eu te-oi arăta peste tot locul, ca pe-un sălbatic din America... Îi vedea cât de bine-i fi primit sub numele de sălbatic, într-o epohă ca aceasta mai ales, unde oamenii civilizați sunt socotiți de nebuni!” Neamțul meu se uita la mine ca o broască la soare și, în sfârșit, a primit... De-atunci, slavă Domnului, ne curge bine laptele-n păsat!... Nu-i sat unde să nu câștigăm câte 50 de ouă și câte 10 pui de găină... Să trăiască șarlatanismul!... El și aurul sunt domnitorii veacului! Cine știe dacă prin ajutorul lui nu voi ajunge un om însemnat?... Poate să mă fac vrun prinț... de Sadagura... (Văzând pe Kleine Schwabe.) Iaca și baron von Kleine Schwabe!... Bre... posomorât îi!</p>
                  </div>
               </div>
               <div type="div3" rend="P9">
                  <head>SCENA III</head>
                  <p rend="justify">IORGU, SCHWABE (intră prin dreapta foarte posomorât)</p>
                  <p>IORGU: Ce ai, măi neamțule, de ți-ai zbârcit sprâncenele?</p>
                  <p>SCHWABE: Am superar la inima. (Oftează.)</p>
                  <p>IORGU: Nu cumva te-a înecat vro cartoflă?... Trage o stacană de bere, că ți-a trece.</p>
                  <p>SCHWABE: O! niks Erdäpfel!... Mi-am adus aminte de un madam ce am iubit la Cernoviez!</p>
                  <p>IORGU: Ce era? spălătoriță sau bucătăriță?</p>
                  <p>SCHWABE: Terteifel! spălătoriț!... Nein... un madam de la Moldau.</p>
                  <p>IORGU: Ce spui, șonțule?... De la noi?... Cum o chema?</p>
                  <p>SCHWABE: Gahizen!</p>
                  <p>IORGU: Gahița Rosmarinovici poate?</p>
                  <p>SCHWABE: Mein Got!... o cunoști?</p>
                  <p>IORGU (în parte): Ha, ha, ha... Aista-i graful cel vestit despre care-mi rodea urechile cucoana Gahița? ha, ha, ha...</p>
                  <p>SCHWABE: Ce rizi, domnule? Ich bin Baron...</p>
                  <p>IORGU: Nu te bosumfla, șonțule... Ian spune-mi: Gahița te iubea?</p>
                  <p>SCHWABE: O, ia!... și eu pe dâns o iubeam mai mult de chit cel mai bun Bier în Oesterreich.</p>
                  <p>IORGU (în parte): Îmi vine-o idee... (Tare.) Măi neamțule, ce-ai zice dacă te-aș însura cu Gahița?</p>
                  <p>SCHWABE: Vai mir! te-aș învăța ciubotăria.</p>
                  <p>IORGU: Ține-o pentru tine... Și du-te-acum de te gătește ca să începem reprezentația!... Mai pe urmă îți făgăduiesc să te pun la cale.</p>
                  <p>SCHWABE: O! ich danken! (Iese prin dreapta.)</p>
               </div>
               <div type="div3" rend="P9">
                  <head>SCENA IV</head>
                  <p rend="justify">IORGU: Auzit-ai gust din partea Gahiței? Să se drăgostească... cu cine? cu șvabul meu!... Mă miram eu de ce-i era așa de dragă țara nemțască?... Ar avea haz să-i însor… Dar... cu chipul acesta scap pentru totdeauna de Gahița, cu toate c-am numit-o înger tutelaire... Să te ferească Dumnezeu de îngeri, când se îndrăcesc de-ți stau năpaste!...</p>
               </div>
               <div type="div3" rend="P9">
                  <head>SCENA V</head>
                  <p rend="justify">IORGU, ȚĂRANII (ieșind din crâșmă)</p>
                  <p>IORGU: Veniți, oameni buni... nu vă temeți... veniți mai aproape, că doar nu-s privighetor... și eu sunt om pământean ca și voi!... Auzitaț i de vestitul Cocus Mocus imperator ce-a sosit acum din America, aducând cu dânsul un om sălbatic?</p>
                  <p>ȚĂRANII: Ba nu, jupâne.</p>
                  <p>IORGU: Eu sunt acel vestit vrăjitor!... și știu să prorocesc tot ce are să se întâmple peste două sute de ani.</p>
                  <p>ȚĂRANII: Ian auzi poznă și minune!</p>
                  <p>IORGU: Dacă vreți, vă pot spune la fiecare ce-o să pățească până mâini... dar fiindcă nu vreți, apoi v-oi arăta omul cel sălbatic care mănâncă foc și bea smoală clocotită... Hai, duceți-vă de dați de știre stăpânilor voștri și tuturor boierilor vecini, ca să alerge degrabă aici, să vadă minunea minunilor! (În parte.) Minciuna minciunilor.</p>
                  <p rend="italic">(Câțiva țărani ies.)</p>
                  <p>IORGU: Nu uitați însă a le spune ca să aducă svanțihi fără bortă și galbeni netăiați, pentru ca să cerce ei înșiși cu ce plăcere sălbaticul mănâncă bani... Eu mă duc să mă gătesc; dar vă înștiințez să nu căscați gura prea tare de mirare, pentru că sălbaticul are patimă pe guri căscate.</p>
                  <p rend="italic">(Iese prin stânga.)</p>
               </div>
               <div type="div3" rend="P9">
                  <head>SCENA VI</head>
                  <p rend="justify">CÂȚIVA ȚĂRANI și ȚĂRANCE</p>
                  <p>UN ȚĂRAN: Ați auzit, măi?... zice că bea smoală!</p>
                  <p>ALT ȚĂRAN: Mări, las’, măi Ioane, nu mai crede... Minciuna nemțască, ca și cea boierească, trece-n țara ungurească... știi vorba ceea...</p>
                  <p>CEL DINTÂI: Ba zău, mai știi ce?... Nemții iștia sunt cu dracu...</p>
                  <p>CEL D-AL DOILEA: Poate de-aceea îi și ia dracu pân’ în sfârșit...</p>
               </div>
               <div type="div3" rend="P9">
                  <head>SCENA VII</head>
                  <p rend="justify">ȚĂRANII TOȚI, GÂNGU, DAMIAN, PRIETENI</p>
                  <p rend="italic">(Intră toți prin stânga.)</p>
                  <p>DAMIAN: Ce ziceți, măi proștilor, de Cocus Mocus și de sălbatic?... unde-i? să-l văd și eu cum mănâncă foc și bea smoală clocotită?... auzi poznă, măi Gângule?</p>
                  <p>GÂNGU: Cine? Elenuța?... sărmana!... toată ziua plânge de când a aflat că și-a pierdut pe Iorgu, logodnicul ei.</p>
                  <p>DAMIAN: Nu-mi mai pomeni de el, că mă supăr.</p>
                  <p>GÂNGU: Ei, da și tu te-ai arătat prea aspru... ce dracu!... Iorgu-i tânăr și trebuie să-i iertăm dacă-i zburdă inima... Adă-ți aminte ce făceam noi când eram de vârsta lui... când beam vutca în fesuri și-n papucii cucoanelor...</p>
                  <p>DAMIAN: Foarte bine; dar pentru ce să mă-nșele?... de ce să-și lepede numele tătâni-său?.... de ce să facă datorii ca un boier mare?... Auzi!... monsiu Rosmarinovici și nu Damian!... asta, frate, nu i-oi ierta-o niciodată... Cine se rușinează de numele tătâni-său nu merită să fie nici om!... De-aceea l-am lăsat și eu pe mâinile comisarilor... doar i s-a mai liniști sângele șezând cătăva vreme la răcoare.</p>
                  <p>GÂNGU: Aud?... să se-mpuște?... mai știi ce?... Ea!... se poate… Tinerilor de astăzi nu le prea sufli-n borș...</p>
                  <p>DAMIAN: Ce vorbești, surdule, de împușcat?... El!... Iorgu!... Ba să ferească Dumnezeu!. Auzi?... Gugulea moșului!... să-l ferească Dumnezeu!</p>
                  <p rend="italic">(Se preumblă tulburat.)</p>
                  <p>UN ȚĂRAN: Cucoane Enachi, s-aude-o poștă.</p>
                  <p>DAMIAN: Cine să fie?</p>
                  <p>KIULAFOGLU (în culise): Ma staso, Zoița, psihi mu, se vino și eu, țe fuzi așa iute? ca o caprița?</p>
                  <p>DAMIAN: Îi comisul Agamemnon…</p>
               </div>
               <div type="div3" rend="P9">
                  <head>SCENA VIII</head>
                  <p rend="justify">Cei dinainte, ZOIȚA, KIULAFOGLU (urmărit de un slujitor ce-i ține ciubucul.)</p>
                  <p>KIULAFOGLU: E! natos și veru Enaki! Ma cum de te intilnesco aițe?</p>
                  <p>DAMIAN: Da d-ta, arhon comise, de unde și până unde?... Iată și cucoana Zoița!... Sărut mâinile, cucoană Zoiță.</p>
                  <p>KIULAFOGLU: Ego sinto ispravnicos telos panton!... cu mila lui Dimnezeu m-am facuto ispravnicos la ținutul ațesta; ke acum vin de la Iasi ca se mi sui pe scauno ispravniției!... Am munat tatareste... Adeca chind zic tatareste, eți vine vorba, dioti caii de poțta nu mergo niți ca vintul, niți ca ghindul, ma ca... nu stiu țe... Deziaba suruzii... dos tu ke dos tu cu harapnico! dimialor din pas nu iese... din prițina ke nu stiu care filozofos a ziso: ințet merzi, mai departe azunzi!... Se vede che ațel filozofos nu se facuse niți o data ispravnicos... ha, ha, ha!... Ma se nu spuneți, ma rogo, che am riso de poțte, pentru che ma cam temo de chihai...</p>
                  <p>DAMIAN: N-ai frică, arhon comise... La noi, ce intră pe-o ureche iese pe alta.</p>
                  <p>KIULAFOGLU: Nu de alta, file, ma fiind che sinto ispravnicos... ințalezi?... Chind nu eram în sluzba, avem tota voie se racnesco... si racneam chit septe, dioti eram patriotis. Patrida frate!... alt cuvint numi iesa din gura... omos tora... ințalezi!</p>
                  <p>DAMIAN: Da cum nu?… lupul când vrea să se apropie de turmă latră ca câinii pân’ ce prinde oaia.</p>
                  <p>KIULAFOGLU: Sss!... sas parakalo, frate... nu vezi che sinto ispravnicos?... ma se lasemo asta... Spune-mi unde ma gasesco, si cum se fațe de te intilnesco aiți linga poțta, în mizloco drumului?</p>
                  <p>DAMIAN: Aici suntem la moșia lui Gângu, unde am venit de vro două zile ca să serbăm ziua Marghioliței.</p>
                  <p>KIULAFOGLU: Pios?... Ghingos?</p>
                  <p>DAMIAN: Nu-l cunoști?... Iată-l.</p>
                  <p>KIULAFOGLU (cu un aer de protecție): A! Arhon Ghingos, mi pare bine, mi pare bine...</p>
                  <p>GÂNGU: Câte fălci?... numai patru sute.</p>
                  <p>KIULAFOGLU (lui Damian, încet): Se vede che are podagra la urechi arhon Ghingos? (Râde.)</p>
                  <p>DAMIAN: Norocire pentru dânsul că n-aude toate dobitociile ce zic unii și alții.</p>
                  <p>ZOIȚA: Frate, d-ta stai la vorbă și biata cucoana Gahiță ne-aș- teaptă-n trăsură.</p>
                  <p>KIULAFOGLU: Las-o se astepte.</p>
                  <p>DAMIAN: Ce zici, cucoană Zoiță?... Gahița-i cu dumneavoastră?</p>
                  <p>KIULAFOGLU: Neski, frațico... I cocona Gahița ne-a rugat-o, chind ne-am pornito de la lasi, ca s-o luam cu noi, ke s-o aduțem inapoi la casa dimisale. Ma țe nebuna kira!... A!... me sinhorese… uitasem che-ți este nepoțica... ha, ha, ha...</p>
                  <p>DAMIAN: Lasă șaga, arhon comise, că mă supar.</p>
                  <p>KIULAFOGLU: Țe berbanto! Se ne insale, si pe Zoița, și pe mine, si pe d-ta, si pe toți!... Ti puskis! Ma pes mu, țe ai mai facuto cu el?… l-ai scoso de la adzie?...</p>
                  <p>DAMIAN: Ba nici n-am gândit.</p>
                  <p rend="italic">(Se aude în culisa din dreapta trâmbițe și o dobă.)</p>
                  <p>KIULAFOGLU: Țe este asta? nu vine oare vreo urdie de turți?</p>
                  <p>DAMIAN: Nu te teme... Se vede că tot îți aduci aminte de la Sculeni?</p>
                  <p>KIULAFOGLU: Katergari!... ha, ha, ha.</p>
               </div>
               <div type="div3" rend="P9">
                  <head>SCENA IX</head>
                  <p rend="justify">Cei dinainte, IORGU și SCHWABE (intră prin dreapta întovărășiți de doi oameni îmbrăcați ca șarlatani, din care unul sună din trâmbiță și cellalt dintr-o dobă. Schwabe este în costum de acrobat.)</p>
                  <p>IORGU (în parte): Valeu!... moșu-meu aici!... am pățit-o...</p>
                  <p>KIULAFOGLU: Țe kabazliki asta, arhon Enaki?</p>
                  <p>DAMIAN: Așteaptă că-i vedea. (Lui Iorgu.) Domnule, am auzit că vrei să ne-arăți niște lucruri de pe ceea lume.</p>
                  <p>IORGU (în parte): Nu mă cunoaște... curaj! (Tare.) Oameni buni! (În parte.) Ce dracu! parcă și-au dat cuvânt cu toții... Iată și Gângu, și Kiulafoglu, și Zoița... numai Gahița lipsește, din norocire. (Tare.) Creștini blagosloviți!...</p>
                  <p>DAMIAN (în parte): Curios glas!</p>
                  <p>IORGU (suindu-se pe o laiță): Oameni buni! boieri, țărani, țigani, jidani!... Gătiți-vă urechile și ochii, că o s-auziți și să vedeți lucruri care n-a văzut neam de neamul vostru!... Eu sunt vestitul Cocus Mocus imperator, care-am înconjurat pământul ș-am trecut peste nouă mări și peste nouă țări.</p>
                  <p>DAMIAN: Chiar ca Făt-Frumos din poveste.</p>
                  <p>IORGU: Tocmai!... Eu știu toate descântecele de dragoste și de deochet și pot proroci viitorul!... Am descântat în Iași și în București câteva cucoane de sluțenie și le-a trecut... Am descântat de dragoste unei babe de 60 de ani și peste 5 minute a văzut venind pe iubitul ei călare pe prăjină... prăjina însă era de aur!... Am descântat câțiva patrioți de tâlhărășug... (în parte) și tot tâlhari au rămas!...</p>
                  <p>KIULAFOGLU: Bre, bre, bre! țe mora stricata!</p>
                  <p>DAMIAN: Auzi, măi Gângule?</p>
                  <p>GÂNGU: Ce să fie, franțuz?... ba-i neamț.</p>
                  <p>IORGU: Am descântat...</p>
                  <p>DAMIAN: N-auzi, domnule, nu știi să descânți și de lehăit?</p>
                  <p>IORGU: Am descântat și de lehăit pe oarecine care poartă minciuni prin casele oamenilor, răstălmăcind toate lucrurile în rău, și i-au crescut 70 de pușchinețe pe limbă. Dar toate aceste nu-s nimică, oameni buni!... știința mea cea mare stă în prorocii.</p>
                  <p>DAMIAN: Lasă, domnule, prorociile mai pe urmă... Arată-ne acu ce-ai să ne-arăți... Nu ne trece vremea cu vorbe.</p>
                  <p>IORGU: Foarte bine. (Aratând pe Schwabe.) Vă arăt acum un om sălbatic din codrii Americii, care-a venit înot prin Ocean pân’în Europa... El îi feciorul împăratului Ghildiririm Kleaf-kleaf! ș-a fugit din palatul tătâni-său, pentru ca să vie să facă voiajuri prin Moldova... fiindcă auzise că-i o țară foarte poznașă... adică o țară unde se fac multe pozne... Acest tânăr și interesant străin are o mare procopsală, căci a fost crescut în Academia Azbucovniană, unde printre multe altele a învățat a se da de-a tumba, a se acăța pe frânghii și a ridica mii de ocă de fier în mâini...</p>
                  <p>DAMIAN: Frumoasă poveste, dar mare minciună!</p>
                  <p>IORGU: El se hrănește numai cu jăratic și bea numai smoală clocotită!... În țara lui doctorii au hotărât că acest soi de hrană prelungește viața și că împuternicește vinele întocmai ca apa rece. Iată, spre pildă, tânărul Ghildiririm Kleaf-kleaf!... el a dobândit o putere atât de mare... încât acum poate să ieie turnul Trisfetitelor în spinare și să fugă cu el pân’ la Hârlău...</p>
                  <p>DAMIAN: Își bate joc de noi șonțul! (Tare.) Ian așteaptă, domnule... De vreme ce zici că sălbaticul mănâncă foc... să-l vedem și noi... (Către un țăran.) Du-te, măi, în crâșmă de adă un tăciune aprins.</p>
                  <p>IORGU (în parte): A pățit-o neamțul!... (Tare.) Îi de prisos să mai aducă foc, pentru că sălbaticul îi sătul... Ți-i foame, americanule?</p>
                  <p>SCHWABE: Ia.</p>
                  <p>IORGU: Auziți că nu?... Nu-i e foame. Ți-i sete?</p>
                  <p>SCHWABE: O, ia.</p>
                  <p>IORGU: Nici sete.</p>
                  <p>DAMIAN: Ian să-ți spun, măi neamțule... după câte înțeleg, tu vrei să ne-nșeli... Ori începe comedia și lasă vorba, ori îți trag o bătaie de cele sfinte.</p>
                  <p>IORGU (în parte): Ar avea haz să iau un kaftan... (Tare.) De vreme ce-i treaba pe ciomag... apoi încep îndată. (Către trâmbițaș și toboșer.) Cântați uvertura.</p>
                  <p rend="italic">(Trâmbițașul și doboșerul sună din instrumenlele lor.)</p>
                  <p>DAMIAN: Destul, că ne-ați asurzit.</p>
                  <p>IORGU: Se vede că nu vă plac concerturile?... Fie!... Tăceți, măi! Acum înalta noblețe și onorabilul public sunt poftiți a ședea, căci comedia are să înceapă... Vestite Ghildiririm Kleaf-kleaf!... ein, zwei, drei... marș...</p>
                  <p rend="italic">(Schwabe face “brațele de fier”.)</p>
                  <p>IORGU: Vă rog, domnilor, să însemnați puterea vinelor prin care sălbaticul se pune în poziție orizontală... Această exerciție se numește</p>
                  <p>“brațele de fier” sau spânzurătoarea... Cine din d-voastră dorește a se spânzura... este rugat a se grăbi, pentru că o să trecem la “rotirea de moarte”.</p>
                  <p>DAMIAN: Ce zici, măi Gângule?... ai gust să te spânzuri?</p>
                  <p>GÂNGU: Ian nu vorbi de-aceste, măi Enachi... Fă-ți cruce mai bine.</p>
                  <p rend="italic">(Schwabe face “rotirea de moarte”.)</p>
                  <p>IORGU: Iată “rotirea de moarte”!... Această exerciție primejdioasă a atras laudele tuturor capitaliilor din lume, (în parte) pe unde n-am trecut!... Bravo, bravo, americanule!... Domnilor, vă poftesc să bateți în palme. (Toți bat în palme.)</p>
                  <p rend="italic">(Schwabe face “piciorul de fier”.)</p>
                  <p>IORGU: Exerciția aceasta este numită “piciorul de fier”... Toată puterea stă în vârful călcâiului... Vestitul Ghildiririm Kleaf-kleaf va ridica deosebite greutăți, precum și un bou de câțiva viței... Nu cumva aveți, domnilor, o asemene vită la îndemână?</p>
                  <p>KIULAFOGLU: Ha, ha, ha... isos che socoți, anoite, che purtamu zirezi de boi ist to buzunari?</p>
                  <p>IORGU: În locul boului, dacă vrei, te poate ridica pe d-ta.</p>
                  <p>KIULAFOGLU: Du-te ist to diavolo, puski!</p>
                  <p rend="italic">(La finele acestui exercițiu se aude vocea Gahiței.)</p>
                  <p>GAHIȚA (în culise): Monsiu Agamemnon, monsiu Kiulafoglu.</p>
                  <p>IORGU: Ce-am auzit? Glasul Gahiței!</p>
                  <p>DAMIAN: Îra! Biata cucoana Gahița!... ați uitat-o-n trăsură… Haideți s-o aducem aici.</p>
                  <p rend="italic">(Toți se duc în fund, înaintea Gahiței.)</p>
                  <p>IORGU (încet, lui Schwabe): Ai auzit ceva, neamțule?</p>
                  <p>SCHWABE: Ia!... am auzit un glas care m-a petruns in das Herz.</p>
                  <p>IORGU: Norocul s-apropie de tine, măi șonțule... fugi de te-ascunde.</p>
                  <p>SCHWABE: Ich verstehe nicht.</p>
                  <p>IORGU: Gahița von Rosmarinovici vine aici.</p>
                  <p>SCHWABE: Mein Gott!</p>
                  <p>IORGU: Fugi degrabă să nu te vadă, că de te-a cunoaște suntem prăpădiți.</p>
                  <p>SCHWABE (alergând în crâșmă): Sapperment! noch einmal!... fort...</p>
               </div>
               <div type="div3" rend="P9">
                  <head>SCENA X</head>
                  <p rend="justify">Cei denainte, GAHIȚA (venind din fund)</p>
                  <p>GAHIȚA: Frumoasă politică... Monsiu Agamemnon... Bravo... vă duceți și mă lăsați în mijlocul drumului, de vă aștept un ceas.</p>
                  <p>KIULAFOGLU: Nu-i vina nostra, kera mu... Ma a lui arhon Enaki, care ne-a ținuto cu de-a sila.</p>
                  <p>GAHIȚA (vazând pe pitarul Enachi, coboară ochii): Cuconu Enachi!...</p>
                  <p>DAMIAN: Nu-ți coborî ochii, dragă cucoană... cele ce-au fost s-au trecut.</p>
                  <p>KIULAFOGLU: Omos bine che ai venit si d-ta, cocona Gahița, ca se vezi omul ațel selbatico, care fațe o mulțime de kabailikia.</p>
                  <p>GAHIȚA: Ce om sălbatic?</p>
                  <p>KIULAFOGLU: Ma puine, bre?</p>
                  <p>DAMIAN: Ba că zău, unde-i?... ce s-a făcut?</p>
                  <p>IORGU: Nu vă îngrijiți de el c-a veni acuși... S-a dus să-și răcorească gâtul c-o stacană de smoală.</p>
                  <p>KIULAFOGLU: Lipon, țe mai sidem aițe?... as pame si noi, se ne recorimo...</p>
                  <p>IORGU: Mai stați că încă n-am sfârșit comedia... Acum au să înceapă prorociile... Cine vrea din d-voastră să-i spun trecutul și viitoriul?... Eu, vestitul Cocus Mocus imperator, am prorocit de mult că are să vie o vreme unde oamenii au să meargă pe brânci și, slavă Domnului!... azi vedem mulți culbeci cu fețe de om. Am prorocit iar că vânzătorii au să fie schimbați în măgari, și moldovenii în... jidani!... Am prorocit unui însurățel că femeia lui...</p>
                  <p>KIULAFOGLU (mânios): Cum indreznesti, katergari, se vorbesti de surăței me katigoria?... Nu stii che si eu sinto surațelos?</p>
                  <p>IORGU: Ba ești sur cumsecade, nu surățel.</p>
                  <p>KIULAFOGLU: Ghidi, puski... Moi sluzitori, umfla la dinsu.</p>
                  <p>DAMIAN: Ian lasă-l, arhon comise, să sfârșească... (Lui Iorgu.) Ziceai, domnișorule, că știi să spui toate lucrurile trecute și viitoare?... Spune-mi dar mie, unde se găsește acum Iorgu, nepotul meu?</p>
                  <p>IORGU: El se află aici în sat.</p>
                  <p>DAMIAN: Minciuni spui, șonțule, că-i la Iași, închis la agie... Auzi cum le croiește!</p>
                  <p>IORGU: Ei, pui rămășag că eu, vestitul Cocus Mocus imperator, îți aduc pe Iorgu aici pân’într-un sfert de ceas?</p>
                  <p>DAMIAN: De la Iași în 15 minunte?... cale de 5 poști?</p>
                  <p>KIULAFOGLU: Cu caii de poțta de-acum, țe nu se pote!</p>
                  <p>IORGU: Însă, dacă m-oi ținea de cuvânt, d-ta să-l ierți pe Iorgu și să-i plătești toate datoriile...</p>
                  <p>DAMIAN: Iar de nu?</p>
                  <p>IORGU: Să mă faci chisăliță de bătaie.</p>
                  <p>GAHIȚA: Mă mir, mon cher arhon pitar, cum de stai ca un prost de-l asculți?... Nu vezi că domnișorul vrea să ne ieie în râs cu minunile d-sale?... D-lui socoate poate că nici unul din noi n-a făcut voiajuri.</p>
                  <p>IORGU: Știu, dimpotrivă, cucoană Gahiță, că d-ta ai fost la Cernăuți.</p>
                  <p>GAHIȚA: Cine ți-a spus-o?</p>
                  <p>IORGU (apropiindu-se de Gahița, încet): Baronul von Kleine Schwabe.</p>
                  <p>GAHIȚA: Oh ciel! îl cunoști?</p>
                  <p>IORGU: Pe cine nu cunosc eu?</p>
                  <p>GAHIȚA: Oare... nu l-ai putea și pe dânsul aduce dela Cernăuți... tot în 15 minunte?</p>
                  <p>IORGU: Și mai degrabă, dacă vrei.</p>
                  <p>GAHIȚA: Cum nu? mai vârtos, te poftesc.</p>
                  <p>DAMIAN (cautând la ornic): Domnule, au trecut zice minute!... îți mai rămân încă cinci... dacă-n vremea asta n-a veni Iorgu... te stropșesc.</p>
                  <p>IORGU: Bunătatea d-tale... Stați puțin să-mi fac descântecul. (Face semne cabalistice cu bățul.) Cocus Mocus imperator, ein, zwei, drei... (În parte.) Să vii, Iorgule, să mă scapi de bătaie, că de nu-i veni, îi rău de pielea mea.</p>
                  <p>DAMIAN: Sfertul a trecut... Unde-i Iorgu, șonțule?</p>
                  <p>IORGU: Acuși trebuie să vie.</p>
                  <p>DAMIAN: Pe dânsul, băieți... învățați-l să-și mai bată joc de creștini.</p>
                  <p rend="italic">(Toți se reped spre Iorgu.)</p>
                  <p>IORGU: Ho, țară! să-mi sfârșesc descântecul... Marș, pantalon, ein Cocus, zwei Mocus, drei imperator... (În parte.) Marș și tu, Iorgule, că atât îi scăparea ta. (Tare.) Marș, pantalon... (Fuge iute printre oameni, de intră în crâșmă și închide ușa după el.)</p>
                  <p>DAMIAN: Nu-l scăpați, flăcăi; stricați ușa și mi-l aduceți aici, ca să-i dau un pantalon pe spinare.</p>
                  <p rend="italic">(Câțiva țărani se încearcă să deschidă ușa.)</p>
                  <p>KIULAFOGLU (furios): Ai vazuto maiskaraliki! se ne rida un sonți pe toți, și mai ales pe mine care sinto coscoze ispravnicos!... prindeți-l, moi.</p>
                  <p>GAHIȚA (furioasă): Infame charlatan! să mă facă să cred că-mi aduce pe Kleine Schwabe!...</p>
                  <p>DAMIAN (la țărani): Da ce dracul!... nu puteți da jos o biată ușă?... Ian să-mi pun eu umerele… Măi Gângule, vin’ de ne-ajută și tu.</p>
                  <p>GÂNGU: Ce să faci?... să dai foc casei?... Da cum, Doamne iartă- mă, să-mi arzi crâșma.</p>
                  <p rend="italic">(Ușa se deschide și deodată se înfățișează Iorgu și Kleine Schwabe, schimbați în haine civile. Iorgu merge de pică în genunchi la moșul său, și Schiwabe dinaintea Gahiței.)</p>
                  <p>TOȚI: Ce minune-i asta?</p>
                  <p>DAMIAN: Iorgu, aici?</p>
                  <p>GAHIȚA: Kleine Schwabe! oh ciel!</p>
                  <p>IORGU: Ai făgăduit să mă ierți, moșule!...</p>
                  <p>SCHWABE: Ah! liebe Gahizen!</p>
                  <p>DAMIAN: Bre, bre, bre!</p>
                  <p>KIULAFOGLU: Bre, bre, bre! țe boțcarie!</p>
                  <p>DAMIAN (ridicând pe Iorgu): Parcă nu-i lucru curat... Da spune- mi, măi băiete, cum ai scăpat de la agie?... cum și când ai venit?</p>
                  <p>GÂNGU: Măi Enachi, crede și nu cerceta... Nu vezi că jupânu Mocus era dracu pe uscat?...</p>
                  <p rend="italic">(Toți își fac cruce, zicând: “Piei, drace!”)</p>
                  <p>KIULAFOGLU: Fevghe satana... Ma țe s-a facuto kir Mocus?</p>
                  <p>UN ȚĂRAN (aducând costumul vrăjitorului din crâșmă): Iaca, cucoane... numai pielea i-a rămas.</p>
                  <p>ZOIȚA (în parte): Pare-mi-se că nici vrăjitorul nu-i departe.</p>
                  <p>KIULAFOGLU: Na scaso an den itan Skaraotki!... Zoița, Zoița... vin’ linga mine, se nu te umfla o diavolos cornoratos.</p>
                  <p>IORGU (în parte): Ba că chiar!... scapă de unul și dă peste altul... (Tare.) Nu vă mai speriați degeaba... Mai bine haideți cu toții să serbăm ziua astă fericită în care un copil nebun a câștigat iar iertăciunea și dragostea moșului său... (Către Gângu.) Unde mi-i logodnica, cucoane Gângule?</p>
                  <p>GÂNGU: Acasă... caută-n cărți.</p>
                  <p>IORGU: Prietenilor!... vă poftesc peste trei zile la nunta mea cu duduca Marghiolița, fiica sulgerului Gângu.</p>
                  <p>GÂNGU: Ura!... strigați ura, măi!</p>
                  <p>ȚĂRANII: Ura!</p>
                  <p>GAHIȚA: Totodată, domnilor, vă poftesc și eu la nunta mea cu d-lui baronul von Kleine Schwabe.</p>
                  <p>GÂNGU: Îra!</p>
                  <p>ȚĂRANII: Îra!</p>
                  <p>DAMIAN: Dec!... da aista de unde-a ieșit?</p>
                  <p>IORGU (încet, moșului său): Ți-oi spune mai pe urmă...</p>
                  <p>SCHWABE: Liebe Gahizen! du bist meine Lieben!</p>
                  <p>GAHIȚA: Pour toujours?</p>
                  <p>SCHWABE: Tușur!</p>
                  <p>IORGU (încet, Gahiței): Vrea să zică, noi suntem chit de-acum?</p>
                  <p>GAHIȚA (furioasă): Monstre!</p>
                  <p>GÂNGU: Măi Enachi!... știi ce?... De vreme ce Iorgu tău s-a îndreptat pe calea adevărului, hai să tragem o horă cu toții.</p>
                  <p>DAMIAN: Mări, bine zici, surdule... Unde-s scripcarii?... Iată-i... Ian ascultați, dancilor... să-mi cântați o horă de cele bătrânești, cum le plăcea părinților noștri.</p>
                  <p rend="italic">(Scripcarii cântă hora. Damian, Gângu, Zoița, prietenii și țăranii se prind la joc.)</p>
                  <p>DAMIAN: Măi Iorgule!... da tu nu vii să joci? Tot nu-ți plac obiceiurile noastre?</p>
                  <p>IORGU: Ba acum îmi sunt dragi... Acum știu să prețuiesc bunătățile care ne-au rămas de la strămoși și să deie Domnul să le păstrăm totdeauna, pentru ca să rămânem tot români și să ne fie dragă țara noastră!... (Se prinde în horă.)</p>
                  <p>TOȚI: Ura!... să trăiască Moldova!</p>
                  <p rend="italic">(Toți joacă hora, afară de Kiulafoglu care trage ciubuc deoparte; Gahița și Kleine Schwabe joacă valțul împrejurul horei.)</p>
                  <p>COR FINAL</p>
                  <lg>
                     <l>Sunt român și tot român</l>
                  </lg>
                  <lg>
                     <l>Eu în veci voi să rămân!</l>
                  </lg>
                  <lg>
                     <l>Țara noastră să trăiască</l>
                  </lg>
                  <lg>
                     <l>Și-n veci steaua să-i lucească!</l>
                  </lg>
                  <p rend="justify">(Cortina cade.)</p>
               </div>
            </div>
         </div>
         <div type="div1">
            <head>Despot-Vodă</head>
            <div type="div2">
               <div type="div3">
                  <head>Personajele</head>
                  <lg>
                     <l>ALEXANDRU LĂPUȘNEANU, Domn Moldovii, 50 ani</l>
                     <l>RUXANDRA DOAMNA, soția lui Lăpușneanu, 25 ani</l>
                     <l>DESPOT-ERACLID, competitor tronului Moldovii, 30 ani</l>
                     <l>MOȚOC VORNICUL, boier conspirator, 55 ani</l>
                     <l>ANA, fiica lui, 20 ani</l>
                     <l>MAICA FEVRONIA, sora lui Moțoc, 50 ani</l>
                     <l>TOMȘA, boier neaoș, 40 ani</l>
                     <l>ILIAȘ, copilul lui Tomșa, 14 ani</l>
                     <l>SPANCIOC, boier, 35 ani</l>
                     <l>HARNOV, boier, 45 ani</l>
                     <l>STROICI, boier, 25 ani</l>
                     <l>TOROIPAN, boier, 25 ani</l>
                     <l>CIUBĂR-VODĂ, 45 ani</l>
                     <l>ALBERT LASKI, palatinul Siradii, 55 ani</l>
                     <l>CARMINA, soția lui Laski, 30 ani</l>
                     <l>ROZEL, aventurier francez, 25 ani</l>
                     <l>SOMMER, poet german, 25 ani</l>
                     <l>ANTON SECUIUL, șeful secuimii din Ardeal, 30 ani</l>
                     <l>PISOZKI, comandant castelului de la Zips, 30 ani</l>
                     <l>TOMA CALABAICANUL, om de încredere al lui Lăpușneanu, 40 ani</l>
                     <l>AHMED BAIRACTARUL, trimis al lui Soliman Sultanul, 40 ani</l>
                     <l>LIMBĂ-DULCE, plăieș, 30 ani</l>
                     <l>JUMĂTATE, idem, 30 ani</l>
                     <l>UN ȚĂRAN</l>
                     <l>O ȚĂRANCĂ</l>
                     <l>ȚĂRANI, TÂRGOVEȚI, BOIERI, OSTAȘI</l>
                     <l>ROMÂNI, MERCENARI, UNGURI,</l>
                     <l>FRANCEZI, LEȘI, NEMȚI etc., CĂLUGĂRI</l>
                  </lg>
                  <p rend="justify">(Drama se petrece la anii 1558-1561.)</p>
                  <lg>
                     <l>NOTĂ: Versurile precedate de semnul * pot să nu fie declamate în cursul reprezentațiilor (V. A.)</l>
                  </lg>
               </div>
               <div type="div3" rend="P26">
                  <head>Actul I</head>
                  <lg>
                     <l>Culmea Carpaților ce desparte Bucovina de Transilvania.</l>
                  </lg>
                  <lg>
                     <l>Un brad, în dreapta. Panorama de munți, în fund.</l>
                  </lg>
                  <div type="div4" rend="P27">
                     <head>Scena I</head>
                     <p rend="justify">JUMĂTATE, LIMBĂ-DULCE</p>
                     <p>JUMĂTATE</p>
                     <p rend="italic">(rezemat de brad, cântă)</p>
                     <lg>
                        <l>Frunză verde de stejar,</l>
                        <l>Sus pe munte, la hotar,</l>
                        <l>Zi și noapte stau pândar...</l>
                     </lg>
                     <p rend="justify">LIMBĂ-DULCE</p>
                     <p rend="italic">(vine din stânga, obosit, aducând un fedeleș pe umăr)</p>
                     <lg>
                        <l>Uf! Iată-mă pe culme cu fedeleșu-n spate!</l>
                     </lg>
                     <p rend="justify">JUMĂTATE</p>
                     <lg>
                        <l>Venit-ai, Limbă-Dulce?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Venit, măi Jumătate,</l>
                        <l>Dar cad de oboseală... Știi tu că dintr-un zbor</l>
                        <l>Sunt zece mii de stânjeni de-aici pân’ la izvor?</l>
                     </lg>
                     <p rend="justify">JUMĂTATE</p>
                     <lg>
                        <l>Or fi, dar apa-i bună... Ian s-o cercăm de-i rece?</l>
                     </lg>
                     <p rend="justify">LIMBĂ-DULCE</p>
                     <p rend="italic">(dându-i fedeleșul)</p>
                     <lg>
                        <l>Na.</l>
                     </lg>
                     <p rend="justify">JUMĂTATE</p>
                     <p rend="italic">(bea)</p>
                     <lg>
                        <l>Adă... A!!</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Îți place?</l>
                     </lg>
                     <p rend="justify">JUMĂTATE</p>
                     <lg>
                        <l>La inimă chiar trece..</l>
                        <l>Cu minte zicea tata: Dă-mi, Doamne, orice-oi vrea,</l>
                        <l>Iar mai cu seamă apă ușoară-n cale grea.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Nu se temea de broască, era voinic moș Tincă,</l>
                        <l>Dar tatii-i era groază de apă... și-n opincă.</l>
                        <l>Iar bei?</l>
                     </lg>
                     <p rend="justify">JUMĂTATE</p>
                     <lg>
                        <l>Încă o dușcă... Mă arde setea-n piept.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Bețiv mai ești!</l>
                     </lg>
                     <p rend="justify">JUMĂTATE</p>
                     <lg>
                        <l>Gândește... de ieri de când te-aștept!</l>
                        <l>Pe astă culme goală, încredințată nouă,</l>
                        <l>Mâncăm răbdări prăjite și bem numai când plouă;</l>
                        <l>Cât despre somn...</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Nici vorbă... Pândarului e scris</l>
                        <l>C-un ochi închis să doarmă, și celălalt deschis.</l>
                        <l>
                           <hi rend="italic">(Răsună codrul de un bucium în stânga.)</hi>
                        </l>
                     </lg>
                     <p>JUMĂTATE</p>
                     <lg>
                        <l>Un bucium se aude în codri... Ce-o fi oare?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Boierii din Suceava fac astăzi vânătoare.</l>
                        <l>I-am întâlnit devale cu patru urși blăniți,</l>
                        <l>De somnul cel mai vecinic tuspatru adormiți,</l>
                        <l>Și mai era cu dânșii... mult am mai râs văzându-l...</l>
                        <l>Un soi de hop-peoparte cu portul și cu gândul,</l>
                        <l>Numit Ciubăr și Vodă. <hi rend="italic">(Se îndreaptă spre fund.)</hi>
                        </l>
                     </lg>
                     <p rend="justify">JUMĂTATE</p>
                     <lg>
                        <l>Știu, un nebun de soi</l>
                        <l>Cu visuri de domnie, cum sunt mulți pe la noi.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Dar ce văd colo-n vale, în țara ungurească?</l>
                     </lg>
                     <p rend="justify">JUMĂTATE</p>
                     <lg>
                        <l>Ce vezi?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>O ceată-ntreagă cu haină husarească.</l>
                     </lg>
                     <p rend="justify">JUMĂTATE</p>
                     <lg>
                        <l>Mulți-s?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Mai mulți de zece, mai mulți și vin merei...</l>
                        <l>Dar ceata se oprește... Iată! doi dintre ei</l>
                        <l>Descalecă și-n grabă apucă pe cărare</l>
                        <l>La deal... îi vezi?</l>
                     </lg>
                     <p rend="justify">JUMĂTATE</p>
                     <lg>
                        <l>Văd... Iată-i ajunși sub dâmbul mare...</l>
                        <l>Țin sfat și iarăși pleacă... Or fi niscai fugari</l>
                        <l>Ce vor să treacă-n țară.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Ce-or fi, maghiari, tătari,</l>
                        <l>Să-i prindem.</l>
                     </lg>
                     <p rend="justify">JUMĂTATE</p>
                     <lg>
                        <l>Dar, să-i prindem, căci noi suntem de pază</l>
                        <l>Aici, la pragul țării... Feri, măi, să nu te vază.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Știi ce? Hai de pe culme pe ei să ne-aruncăm.</l>
                     </lg>
                     <p rend="justify">JUMĂTATE</p>
                     <lg>
                        <l>Ba nu; la pândă-aice mai bine s-așteptăm.</l>
                        <l>Vin’ cole, după stâncă.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Ce pândă? Lupta-i dreaptă:</l>
                        <l>Ei doi, noi doi!... nu-ncape nici pândă, nici...</l>
                     </lg>
                     <p rend="justify">JUMĂTATE</p>
                     <p rend="italic">(oprindu-l)</p>
                     <lg>
                        <l>Așteaptă,</l>
                        <l>Nu fi nătâng, ascultă...</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Române, doi și doi...</l>
                     </lg>
                     <p rend="justify">JUMĂTATE</p>
                     <lg>
                        <l>Ascultă,-ți zic.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Ce?</l>
                     </lg>
                     <p rend="justify">JUMĂTATE</p>
                     <lg>
                        <l>Care-i mai mare dintre noi?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Tu... fie pe-a ta voie... așa n-ar fi dreptate</l>
                        <l>Cu doi voinici să lupte un om și... Jumătate.</l>
                     </lg>
                     <p rend="justify">(Ies amândoi prin dreapta.)</p>
                  </div>
                  <div type="div4">
                     <head>Scena II</head>
                     <p rend="justify">DESPOT, LASKI</p>
                     <p>LASKI</p>
                     <p rend="italic">(după culme, în fund)</p>
                     <lg>
                        <l>Despot, ajuns-ai?</l>
                     </lg>
                     <p rend="justify">DESPOT</p>
                     <p rend="italic">(sărind pe culme)</p>
                     <lg>
                        <l>Iată!</l>
                     </lg>
                     <p rend="justify">LASKI</p>
                     <p rend="italic">(ivindu-se)</p>
                     <lg>
                        <l>Ha! iată-mă și eu.</l>
                        <l>Greu e suișul, frate!... Dă-mi mâna.</l>
                     </lg>
                     <p rend="justify">DESPOT</p>
                     <lg>
                        <l>Ține.</l>
                     </lg>
                     <p rend="justify">LASKI</p>
                     <p rend="italic">(sărind pe scenă)</p>
                     <lg>
                        <l>Greu!</l>
                        <l>Uf!... Caldu-i!... de m-ai stoarce ai face, zău, o baltă.</l>
                     </lg>
                     <p rend="justify">(Se pune jos la rădăcina bradului.)</p>
                     <lg>
                        <l>A fost un timp odată când stânca cea mai naltă</l>
                        <l>Mi ți-o urcam eu, Laski, ca cerbul cel ușor.</l>
                        <l>Acum simt ca o cange înfiptă în picior,</l>
                        <l>Și pare că mă trage...</l>
                     </lg>
                     <p rend="justify">DESPOT</p>
                     <lg>
                        <l>La deal?</l>
                     </lg>
                     <p rend="justify">LASKI</p>
                     <lg>
                        <l>Ba nu, la vale.</l>
                     </lg>
                     <p rend="justify">DESPOT</p>
                     <lg>
                        <l>Oricum, ești verde încă și ai oțel în șale.</l>
                     </lg>
                     <p rend="justify">LASKI</p>
                     <lg>
                        <l>Așa-i!... Mă simt, zău, încă puternic cât un tun.</l>
                        <l>Mi-e dragă lumea, frate, și-mi place traiul bun.</l>
                        <l>Eu nu sunt ca evreii ce zic că viața-i lungă</l>
                        <l>Sau scurtă, măsurând-o pe banii lor din pungă.</l>
                        <l>Eu zic: Hei! deie Domnul mulți ani ca să trăim</l>
                        <l>Și planurile noastre curând să le-mplinim.</l>
                     </lg>
                     <p rend="justify">(Se scoală și se primblă pe scenă.)</p>
                     <lg>
                        <l>Iată-ne-ajunși cu bine pe naltele hotare</l>
                        <l>Ce zac între Moldova și țările maghiare,</l>
                        <l>Loc trist, de lupte crunte, cu sânge plămădit,</l>
                        <l>Căci fiarele-s cumplite, dar omu-i mai cumplit!...</l>
                        <l>Privește colo-n față, în zarea luminată:</l>
                        <l>Ca mantie regală, frumoasă și bogată,</l>
                        <l>Apare-n ochii noștri Moldova, dulce rai,</l>
                        <l>Comoară nesecată de bun și dulce trai.</l>
                        <l>Ea are grâu, și miere, și vinuri, ah! ce vinuri!</l>
                        <l>Toiag de bătrânețe, viu balsam pentru chinuri.</l>
                        <l>Și are mii de nade a scumpelor plăceri,</l>
                        <l>Copile, ah! ce copile!... muieri, ah! ce muieri!</l>
                        <l>Îți fură ochii, mintea, și inima ți-o fură</l>
                        <l>C-o rază de sub geană, c-un zâmbet de pe gură.</l>
                        <l>Și însă moldovenii orbi, crunți, nepăsători,</l>
                        <l>Stropesc ades cu sânge grădina lor de flori.</l>
                     </lg>
                     <p rend="justify">DESPOT</p>
                     <lg>
                        <l>Cum e stăpânul casei așa-i și grădinarul?</l>
                     </lg>
                     <p rend="justify">LASKI</p>
                     <lg>
                        <l>Așa, căci Lăpușneanul... el mână astăzi carul.</l>
                     </lg>
                     <p rend="justify">DESPOT</p>
                     <lg>
                        <l>El bate-n boi.</l>
                     </lg>
                     <p rend="justify">LASKI</p>
                     <lg>
                        <l>O! Despot, pe acest mănos pământ</l>
                        <l>Domnea odinioară un domn viteaz și sfânt,</l>
                        <l>Un Ștefan! leu năprasnic a cărui largă gheară</l>
                        <l>Rupea cumplit dușmanii și-n țară, și-n afară.</l>
                        <l>Pe vremea lui boierii ostași erau, ostași</l>
                        <l>Cum n-au mai fost!... Acuma nepoții lor trufași,</l>
                        <l>Mici râvnitori de tronuri, seci, răi, ieșiți din minte,</l>
                        <l>Păgâni prin a lor fapte, s-ating de cele sfinte,</l>
                        <l>De sceptru, de moșie, de neam și de popor,</l>
                        <l>Iar țara, muma, piere gemând sub talpa lor.</l>
                     </lg>
                     <p rend="justify">DESPOT</p>
                     <lg>
                        <l>Cu Vodă Lăpușneanul ei astăzi nu se-mpacă?</l>
                     </lg>
                     <p rend="justify">LASKI</p>
                     <lg>
                        <l>Nu! n-ar putea nici dracul pe tron ca să le placă.</l>
                     </lg>
                     <p rend="justify">DESPOT</p>
                     <lg>
                        <l>Le trebuie, se vede, un domn căzut din cer?</l>
                     </lg>
                     <p rend="justify">LASKI</p>
                     <lg>
                        <l>Ba mai degrabă-un... Despot cu brațul lung de fier,</l>
                        <l>Să bată, să apese pe dârza lor cerbice</l>
                        <l>Și-n capul lor sămânța de vrajbă să o strice...</l>
                        <l>Și iată de ce, frate, primit-am bucuros</l>
                        <l>Ca să ajut avântu-ți de dor ambițios.</l>
                        <l>Sunt leah; cu moldovenii în veci n-am împăcare,</l>
                        <l>Tu cauți un tron, Despot?... eu caut răzbunare!</l>
                     </lg>
                     <p rend="justify">(Dându-i mâna.)</p>
                     <lg>
                        <l>Fii domn!</l>
                     </lg>
                     <p rend="justify">DESPOT</p>
                     <lg>
                        <l>Prea bine, însă nu crezi mai nimerit</l>
                        <l>Ca fierul, deocamdată, să fie... poleit,</l>
                        <l>Și mâna zdrobitoare să fie deocamdată</l>
                        <l>Ascunsă-ntr-o mănușă?</l>
                     </lg>
                     <p rend="justify">LASKI</p>
                     <lg>
                        <l>Ca laba cea șireată</l>
                        <l>Ce unghia-și ascunde?</l>
                     </lg>
                     <p rend="justify">DESPOT</p>
                     <lg>
                        <l>Întocmai.</l>
                     </lg>
                     <p rend="justify">LASKI</p>
                     <lg>
                        <l>Minunat.</l>
                        <l>Bravo!... mănușa... laba... pricep, ești diplomat.</l>
                        <l>În arta de capcane ești meșter cu ispită...</l>
                     </lg>
                     <p rend="justify">DESPOT</p>
                     <p rend="italic">(zâmbind)</p>
                     <lg>
                        <l>Am fost crescut la Roma, în școala iezuită.</l>
                     </lg>
                     <p rend="justify">LASKI</p>
                     <lg>
                        <l>Ești om cu două daruri: sub haina de oștean</l>
                        <l>Porți inimă vitează și cugetul... viclean?</l>
                        <l>Așa spunea Carmina, când ea glumea cu tine.</l>
                     </lg>
                     <p rend="justify">DESPOT</p>
                     <lg>
                        <l>Ah! cât a fost de bună soția ta cu mine!</l>
                        <l>Eu, un pribeag din lume, un zvânturat străin,</l>
                        <l>În casa ta mănoasă căzut chiar din senin;</l>
                        <l>Eu, piatră nestemată din splendidă cunună,</l>
                        <l>În pulbere zvârlită acum de-o rea furtună!...</l>
                        <l>Ah! Laski, multă lume călcat-am pribegind,</l>
                        <l>Luceferi mulți în cale-mi văzut-am strălucind,</l>
                        <l>Dar suflet bun și nobil ca scumpa ta soție</l>
                        <l>Eu n-am văzut, mă crede, la nici o-mpărăție.</l>
                     </lg>
                     <p rend="justify">LASKI</p>
                     <lg>
                        <l>Așa-i c-am avut parte în lume de noroc?</l>
                        <l>Carmina-i jună, însă de juni ea-și bate joc,</l>
                        <l>Și numai pentru mine suspină ea.</l>
                     </lg>
                     <p rend="justify">DESPOT</p>
                     <p rend="italic">(în parte, zâmbind)</p>
                     <lg>
                        <l>Sărmanul!</l>
                     </lg>
                     <p rend="justify">LASKI</p>
                     <lg>
                        <l>Ș-apoi încă-o virtute: urăște pe sultanul.</l>
                     </lg>
                     <p rend="justify">DESPOT</p>
                     <lg>
                        <l>În toate-i dar perfectă?</l>
                     </lg>
                     <p rend="justify">LASKI</p>
                     <p rend="italic">(cu mândrie)</p>
                     <lg>
                        <l>În toate!</l>
                     </lg>
                     <p rend="justify">DESPOT</p>
                     <lg>
                        <l>Om fericit!</l>
                        <l>Nimica nu-ți lipsește din câte ai dorit.</l>
                        <l>Mărirea? te alintă ca pe-un copil în fașe.</l>
                        <l>Tu stăpânești în pace mulțime de orașe.</l>
                        <l>Ești cap, ești om de cârmă, neștiutor de frâu.</l>
                        <l>Averea?... la picioare-ți lin curge ca un râu.</l>
                        <l>Norocul?... o soție frumoasă, iubitoare,</l>
                        <l>La Zips, castelul falnic îți luce ca un soare,</l>
                        <l>Pe inima-i spaniolă lipindu-te iubit...</l>
                        <l>Om fericit ești, Laski, de trei ori fericit!</l>
                        <l>Iar eu, o biată frunză pe vânt în veci purtată,</l>
                        <l>Putea-voi rădăcină să prind în loc vrodată?</l>
                        <l>Mă cheamă viitorul la el...</l>
                     </lg>
                     <p rend="justify">LASKI</p>
                     <lg>
                        <l>Aleargă dar</l>
                        <l>La glasul lui, și fie-ți mersul nu în zadar.</l>
                        <l>Colo, jos, în Suceava găsi-vei răzvrătirea,</l>
                        <l>Clocind și pregătindu-ți mărirea sau pieirea.</l>
                        <l>Fii om, mergi!</l>
                     </lg>
                     <p rend="justify">DESPOT</p>
                     <lg>
                        <l>Dar! voi merge... Născut pe-al mării mal,</l>
                        <l>Deprins sunt din pruncie să lupt cu-al mării val.</l>
                        <l>Voi ști să-nfrunt eu soarta.</l>
                     </lg>
                     <p rend="justify">LASKI</p>
                     <lg>
                        <l>Înfrunt-o bărbătește;</l>
                        <l>Iar dacă ea de tine ar râde muierește,</l>
                        <l>Găsind că nu ești vrednic de-a fi ce zici c-ai fost,</l>
                        <l>Atunci din nou la mine să cauți adăpost.</l>
                        <l>Eu pentru tine, Despot, aici am întins nada.</l>
                        <l>Acum îți zic: La luptă, izbândă, iată prada!</l>
                        <l>Moldova-i o comoară!... ferice-ar fi de ea</l>
                        <l>Să cadă cu-a ei scule pe mâna ta... ș-a mea.</l>
                        <l>Pas! eu te las, adio, și s-auzim de bine.</l>
                     </lg>
                     <p rend="justify">(Se îndreaptă spre fund.)</p>
                     <lg>
                        <l>Când îi fi mare, Despot, să te gândești la mine.</l>
                     </lg>
                     <p rend="justify">DESPOT</p>
                     <lg>
                        <l>Adio, Laski... Viața e plină de furtuni.</l>
                        <l>Tu cu a ta soție să faceți rugăciuni</l>
                        <l>Pentru Despot.</l>
                     </lg>
                     <p rend="justify">LASKI</p>
                     <p rend="italic">(coborând culmea)</p>
                     <lg>
                        <l>Adio. (Dispare.)</l>
                     </lg>
                     <p rend="justify">DESPOT</p>
                     <lg>
                        <l>Ba nu... la revedere.</l>
                     </lg>
                  </div>
                  <div type="div4">
                     <head>Scena III</head>
                     <p rend="justify">DESPOT</p>
                     <p rend="italic">(se primblă pe scenă și privește cu mulțumire împrejurul lui)</p>
                     <lg>
                        <l>A!... iată-mă-n Moldova!... măriri, averi, putere,</l>
                        <l>Aici sunt partea celui ce știe-a zice: vreu!</l>
                        <l>Eu vreu!... de-acum ajute-mi în plin norocul meu.</l>
                        <l>Eu, slugă-odinioară lui Iacob Eraclidul,</l>
                        <l>Dar nobil prin avântul sufletului ca Cidul;</l>
                        <l>Eu, bulgăr de aramă schimbat în aur; eu,</l>
                        <l>Fiu de pescar din Creta, purtat în zborul meu</l>
                        <l>Prin Spania, Lehia, Germania și Franța</l>
                        <l>Cu-a mea soție, spada, cu sora mea, speranța,</l>
                        <l>Azi vin și pun piciorul pe-acest pământ român</l>
                        <l>Și zic: Moldovo, -n mine cunoaște-al tău stăpân!</l>
                        <l>Deci pune-ți mari podoabe, frumoasa mea mireasă,</l>
                        <l>Să faci cu mine-o nuntă de mândră-mpărăteasă.</l>
                        <l>Îmbracă-a tale haine țesute-n mii de flori,</l>
                        <l>Încinge curcubeul alungător de nori</l>
                        <l>Și-ntinde pe-ai tăi umeri, în zi de sărbătoare,</l>
                        <l>Hlamida ta ce poartă o lună, -o stea ș-un soare...</l>
                        <l>Acum a sosit timpul, de fericire plin,</l>
                        <l>Ca să-ți alegi un mire viteaz, măreț, străin,</l>
                        <l>Un mire din Bizanța, cum se cuvine ție,</l>
                        <l>Ca să fondăm aice greceasca dinastie.</l>
                        <l>E timpul, o! Moldovo, uniți noi amândoi,</l>
                        <l>Să facem visuri, planuri și fapte de eroi,</l>
                        <l>Să ștergem umilința din fruntea creștinească,</l>
                        <l>Să liberăm Bizanța și patria grecească!</l>
                        <l>Întreaga lume-așteaptă să vadă-n răsărit</l>
                        <l>Un soare nou, cu raze de foc, pe cer ivit.</l>
                        <l>Să ardă semiluna cât nu e lună plină</l>
                        <l>Și planta cea păgână s-o sece-n rădăcină.</l>
                        <l>Eu fi-voi acel soare aprins de Dumnezeu.</l>
                        <l>Și tu, Moldovo scumpă, tu fi-vei cerul meu!</l>
                        <l>A! tremure Osmanul sub paloșul dreptății</l>
                        <l>La răcnetul lui Despot și al creștinătății,</l>
                        <l>Căci azi începe ziua creștinei re-nvieri,</l>
                        <l>Căci jur a fi eu, Despot, stăpân acestei țări...</l>
                     </lg>
                     <p rend="justify">(Pleacă și iese în dreapta.)</p>
                     <p rend="italic">(Notă. — Bucium și glasuri depărtate în stânga.)</p>
                  </div>
                  <div type="div4">
                     <head>Scena IV</head>
                     <p rend="justify">MOȚOC, TOMȘA, SPANCIOC, STROICI, HARNOV, TOROIPAN, VÂNĂTORI</p>
                     <p rend="italic">(aducând cerbi și urși uciși)</p>
                     <p>STROICI</p>
                     <p rend="italic">(intră din stânga, examinând pe jos urme de fiare)</p>
                     <lg>
                        <l>Pe-aici a trecut cerbul.</l>
                     </lg>
                     <p rend="justify">(Intră Toroipan.)</p>
                     <lg>
                        <l>Vezi urma, Toroipane?</l>
                     </lg>
                     <p rend="justify">TOROIPAN</p>
                     <lg>
                        <l>Văd, iaca!... Tomșa, Harnov, Moțoc, Spancioc, Șoimane,</l>
                        <l>Veniți!</l>
                     </lg>
                     <p rend="justify">(Boierii intră, în costume de vânători.)</p>
                     <lg>
                        <l>Stroici copilandrul, abia scos din pelinci,</l>
                        <l>A dat de urme...</l>
                     </lg>
                     <p rend="justify">TOȚI</p>
                     <lg>
                        <l>Urme de cerb?</l>
                     </lg>
                     <p rend="justify">TOROIPAN</p>
                     <p rend="italic">(râzând)</p>
                     <lg>
                        <l>Ba, de opinci.</l>
                        <l>Era încălțat cerbul.</l>
                     </lg>
                     <p rend="justify">(Toți râd înaintând pe scenă. Vânătorii ce aduc vânatul se opresc în fund.)</p>
                     <p>MOȚOC</p>
                     <lg>
                        <l>Stroici este copil încă.</l>
                        <l>El, câte păsări vede...</l>
                     </lg>
                     <p rend="justify">TOROIPAN</p>
                     <lg>
                        <l>Le prinde și mănâncă.</l>
                     </lg>
                     <p rend="justify">STROICI</p>
                     <lg>
                        <l>M-am înșelat întocmai ca vărul meu Spancioc</l>
                        <l>Când te-a luat pe tine de urs, ca moș Moțoc</l>
                        <l>Când te-a luat de bivol, și chiar, zău, ca și tine</l>
                        <l>Când te crezi om.</l>
                     </lg>
                     <p rend="justify">TOROIPAN</p>
                     <lg>
                        <l>Ia seama cu cine grăiești...</l>
                     </lg>
                     <p rend="justify">STROICI</p>
                     <lg>
                        <l>Cine?</l>
                        <l>Măi, pane Toroipane, gorunu-i nalt și gros,</l>
                        <l>Securea-i mică, însă gorunul cade jos.</l>
                     </lg>
                     <p rend="justify">TOROIPAN</p>
                     <lg>
                        <l>Ia seama,-ți zic.</l>
                     </lg>
                     <p rend="justify">(Stroici și Toroipan scot paloșii. Harnov îi desparte.)</p>
                     <p rend="justify">MOȚOC</p>
                     <p rend="italic">(intervenind)</p>
                     <lg>
                        <l>Ajungă atâte vorbe goale.</l>
                     </lg>
                     <p rend="justify">SPANCIOC</p>
                     <lg>
                        <l>Hei! de și-ar sparge capul, ce de mai hârbi de oale</l>
                        <l>Ar zbura-n vânt!</l>
                     </lg>
                     <p rend="justify">MOȚOC</p>
                     <lg>
                        <l>Așa e, Spancioc, dar, fătul meu,</l>
                        <l>Stricatul este lesne și dresul este greu.</l>
                        <l>Noi am plecat de-acasă voioși în vânătoare</l>
                        <l>Prin munți, la cerbi, la iepuri, la urși, la căprioare.</l>
                        <l>Din jalnica Suceavă cu toții am ieșit,</l>
                        <l>Să răsuflăm un aer mai viu, mai răcorit,</l>
                        <l>Să azvârlim în vânturi gâlceava și aleanul,</l>
                        <l>Să mai uităm în pace de Vodă Lăpușneanul,</l>
                        <l>Iar nu să facem certe.</l>
                     </lg>
                     <p rend="justify">SPANCIOC</p>
                     <lg>
                        <l>Moțoace, în zadar</l>
                        <l>Cutreierat-am munții chiar până la hotar,</l>
                        <l>Sărind din stâncă-n stâncă prin dealuri și vâlcele,</l>
                        <l>Și nopțile pe iarbă dormind sub brazi, la stele.</l>
                        <l>Eu unul pretutindeni zăresc trecând, zburând,</l>
                        <l>O umbră urâcioasă muncită de-un rău gând</l>
                        <l>Ce tainic printre arbori se furișă-n tăcere</l>
                        <l>Și cu doi ochi de ură ne fulgeră.</l>
                     </lg>
                     <p rend="justify">MOȚOC</p>
                     <lg>
                        <l>Părere,</l>
                        <l>Spancioc!... tu ești lunatic, ți-e frică de strigoi,</l>
                        <l>De iele, de vântoase, de stafii, de moroi,</l>
                        <l>Și ai ajuns acuma în mintea-ți visătoare</l>
                        <l>Să faci din Lăpușneanul o umbră pânditoare...</l>
                        <l>Nu-i umbră-acel ce mușcă din sânul bietei țări,</l>
                        <l>Nu, chinurile țării nu-s umbre de dureri.</l>
                        <l>Nu-i umbră tirania călare pe robie!</l>
                        <l>Da-i umbră, tristă umbră a noastră bărbăție,</l>
                        <l>Căci de-am avea vroință și inimi de oțel,</l>
                        <l>Tiranul... vai! nici umbră n-ar rămânea din el!</l>
                     </lg>
                     <p rend="justify">TOMȘA</p>
                     <lg>
                        <l>Moțoace, ești prea aspru, și asprele-ți cuvinte</l>
                        <l>Îmi par nepotrivite cu vârsta ș-a ta minte.</l>
                        <l>Privește împrejuru-ți cu ochi mai bărbătești</l>
                        <l>Și spune nouă-n față: de cine te-ndoiești?</l>
                        <l>De mine?</l>
                     </lg>
                     <p rend="justify">MOȚOC</p>
                     <lg>
                        <l>Ba nu, Tomșa.</l>
                     </lg>
                     <p rend="justify">SPANCIOC</p>
                     <lg>
                        <l>De mine?</l>
                     </lg>
                     <p rend="justify">MOȚOC</p>
                     <lg>
                        <l>Niciodată.</l>
                     </lg>
                     <p rend="justify">STROICI</p>
                     <lg>
                        <l>De mine?</l>
                     </lg>
                     <p rend="justify">MOȚOC</p>
                     <lg>
                        <l>Nu, copile, ai inimă curată.</l>
                     </lg>
                     <p rend="justify">HARNOV</p>
                     <lg>
                        <l>De mine, dar?</l>
                     </lg>
                     <p rend="justify">MOȚOC</p>
                     <lg>
                        <l>Nu, Harnov.</l>
                     </lg>
                     <p rend="justify">TOROIPAN</p>
                     <lg>
                        <l>De mine?</l>
                     </lg>
                     <p rend="justify">MOȚOC</p>
                     <lg>
                        <l>Nicidecum.</l>
                        <l>Nu mă-ndoiesc de nime, boieri, dar...</l>
                     </lg>
                     <p rend="justify">TOMȘA</p>
                     <lg>
                        <l>Spune-acum</l>
                        <l>Pe-a cărui frunte astăzi vezi scrisă mișelia</l>
                        <l>Când este-anevoință de-a-și apăra moșia?</l>
                        <l>O! vornice Moțoace, năprasnic luptător,</l>
                        <l>De domni ce nu-ți plac ție dibaci răsturnător,</l>
                        <l>Care-ai văzut atâtea ș-atâtea zile rele,</l>
                        <l>Răspunde verde-n ochii-mi: în cumpenele grele</l>
                        <l>Găsit-ai vreodată român nepăsător</l>
                        <l>Când draga lui moșie îi cere ajutor?</l>
                        <l>Nu, nu! în lumea largă și care ne-nconjoară</l>
                        <l>Mai lesne tu găsi-vei un vultur mort ce zboară,</l>
                        <l>Un grec fără trufie, un deal fără suiș,</l>
                        <l>Copaci fără de vârfuri, văi făr’ de coborâș,</l>
                        <l>Decât, atunci când țara e la neîndemână,</l>
                        <l>O lipsă de-ndrăzneală în inima română.</l>
                     </lg>
                     <p rend="justify">TOȚI</p>
                     <lg>
                        <l>Așa e, Tomșa.</l>
                     </lg>
                     <p rend="justify">MOȚOC</p>
                     <lg>
                        <l>Tomșa, îmi place să te-ascult</l>
                        <l>Când ne grăiești tu astfel... și voi, îmi place mult</l>
                        <l>Să văd a voastre fețe aprinse de-acea pară</l>
                        <l>Ce falnic izbucnește din dragostea de țară.</l>
                        <l>A! simt o nouă viață intrată-n al meu sân</l>
                        <l>Când întrevăd sfârșitul tiranului hain...</l>
                        <l>Acest stolnicul Petre, un om de rând, un stolnic</l>
                        <l>Ce până la domnie s-a prefăcut nevolnic,</l>
                        <l>Puhoi făr-obârșie, uitat-a cine-a fost...</l>
                        <l>Să te ferească cerul de mintea celui prost!</l>
                        <l>El calcă deopotrivă cu-o oarbă nepăsare</l>
                        <l>Pe capul celui smerin, pe fruntea celui mare,</l>
                        <l>Și taie, schingiuiește, și trece prin popor</l>
                        <l>Ca viforul de gheață ce cade pe-un ogor.</l>
                        <l>Priviți: e țara plină de tristele-i victime,</l>
                        <l>Ologi, ciuntiți, orbi, mizeri, sluțiți de-a lui cruzime,</l>
                        <l>Încât, de-a sta calăul mult timp domnind aici,</l>
                        <l>O să prefacă neamul în turmă de calici!</l>
                     </lg>
                     <p rend="justify">HARNOV</p>
                     <p rend="italic">(în parte, arătând pe Moțoc)</p>
                     <lg>
                        <l>Amară-i este limba de când nu-i la putere.</l>
                        <l>Așa turbează viespea când nu mai are miere.</l>
                     </lg>
                     <p rend="justify">MOȚOC</p>
                     <lg>
                        <l>Ce mormăiești din buze tu, Harnov, într-ascuns?</l>
                        <l>Îți place Lăpușneanul? cu el nu ți-e de ajuns?</l>
                     </lg>
                     <p rend="justify">HARNOV</p>
                     <lg>
                        <l>Ba... însă-aș zice-o vorbă...</l>
                     </lg>
                     <p rend="justify">TOMȘA</p>
                     <lg>
                        <l>Eu nu știu ce ai zice,</l>
                        <l>Dar zic eu, Ștefan Tomșa, cu cerul față-aice,</l>
                        <l>Că mie nu-mi priește și țării nu-i doresc</l>
                        <l>Un domn, supusă slugă a craiului leșesc,</l>
                        <l>Un om a cărui frunte când mândră, când pălită,</l>
                        <l>Stă dârză-n sânul țării ș-afară umilită.</l>
                        <l>Această țară-a noastră nu știe-a slugări;</l>
                        <l>Ea lasă altor neamuri pe brânci a se târî.</l>
                        <l>De însuși Ștefan-Vodă Moldova e deprinsă</l>
                        <l>Să ție mai sus capul cu cât e mai învinsă.</l>
                        <l>Deci piară orice proclet, țăran, vecin, stăpân,</l>
                        <l>Pe tron, sub tron, oricine nu știe-a fi român!</l>
                     </lg>
                     <p rend="justify">MOȚOC</p>
                     <lg>
                        <l>Deci piară Lăpușneanul cu-ntreaga-i seminție!</l>
                     </lg>
                     <p rend="justify">SPANCIOC</p>
                     <lg>
                        <l>Prea bine, dar pe cine să-l punem la domnie?</l>
                        <l>E lesne-a schimba domnii, bătrânii însă spun:</l>
                        <l>Schimbare de domnie, fălire de nebun.</l>
                     </lg>
                     <p rend="justify">MOȚOC</p>
                     <lg>
                        <l>Cum? tu, Spancioc, om tânăr, cu mintea luminată,</l>
                        <l>Te-nchini la vorbe proaste din timpi de altădată?</l>
                     </lg>
                     <p rend="justify">SPANCIOC</p>
                     <lg>
                        <l>Mă-nchin și cred, Moțoace, în datini strămoșești</l>
                        <l>Ca-n dogmele preasfinte a legii creștinești;</l>
                        <l>Cred că treptat se pierde a neamului ființă</l>
                        <l>Când el se depărtează de-a bunilor credință.</l>
                        <l>Dar! cred că astă țară, lipsită de noroc,</l>
                        <l>Sătulă-i de-a fi astfel tot scoasă-n iarmaroc,</l>
                        <l>De-a trece ca o vită din mână-n altă mână,</l>
                        <l>Și Zimbrul să ajungă un bou ce toți îl mână.</l>
                        <l>E rău cu rău, se zice, dar mai rău făr’ de rău!</l>
                        <l>Și când privesc în juru-mi, Moțoace, nu văd, zău,</l>
                        <l>Menit pentru domnie din noi toți nici pe unul,</l>
                        <l>Doar numai Ciubăr-Vodă, Ciubăr-Vodă nebunul,</l>
                        <l>Și, de vă place vouă, nu mie-ntr-adevăr,</l>
                        <l>Nu-mi place să văd tronul ascuns sub un ciubăr.</l>
                     </lg>
                     <p rend="justify">MOȚOC</p>
                     <lg>
                        <l>Spancioc, ești bun de glumă, dar gluma-ți câteodată...</l>
                     </lg>
                     <p rend="justify">SPANCIOC</p>
                     <lg>
                        <l>Rostește adevărul?</l>
                     </lg>
                     <p rend="justify">MOȚOC</p>
                     <lg>
                        <l>Ba-i groasă și prea lată.</l>
                     </lg>
                     <p rend="justify">STROICI</p>
                     <lg>
                        <l>Dar unde-i Ciubăr-Vodă? Noi l-am uitat de tot.</l>
                     </lg>
                     <p rend="justify">TOROIPAN</p>
                     <lg>
                        <l>Lăsatu-l-am în codru călare pe un ciot,</l>
                        <l>Crezând că se găsește pe Ducipal călare</l>
                        <l>Și intră în Suceava ca domn cu îngâmfare.</l>
                     </lg>
                     <p rend="justify">SPANCIOC</p>
                     <lg>
                        <l>Sărmanul! încă unul cu gărgăuni domnești.</l>
                        <l>Aceasta-i trista boală a minții românești!</l>
                     </lg>
                     <p rend="justify">(Ciubăr strigă speriat în stânga.)</p>
                     <p rend="justify">CIUBĂR</p>
                     <lg>
                        <l>Săriți! ajutor!</l>
                     </lg>
                     <p rend="justify">TOȚI</p>
                     <lg>
                        <l>Ce e?</l>
                     </lg>
                     <p rend="justify">MOȚOC</p>
                     <lg>
                        <l>Ciubăr strigă-n pădure.</l>
                     </lg>
                     <lg>
                        <l>Aleargă, Stroici.</l>
                     </lg>
                     <p rend="justify">SPANCIOC</p>
                     <lg>
                        <l>Cu urșii s-o fi-ntâlnit la mure.</l>
                     </lg>
                     <p rend="justify">CIUBĂR</p>
                     <lg>
                        <l>Săriți! mă mâncă ursul!</l>
                     </lg>
                     <p rend="justify">SPANCIOC</p>
                     <lg>
                        <l>O! trist al lumii curs!</l>
                        <l>Cătăm un domn, și domnul e-n laba unui urs!</l>
                     </lg>
                     <p rend="justify">(Toroipan, Stroici și alți vânători ies repede în stânga.)</p>
                     <p>MOȚOC</p>
                     <p rend="italic">(în parte)</p>
                     <lg>
                        <l>În contra tiraniei lui Lăpușneanul ura</l>
                        <l>Crește și la toți umple și inima și gura.</l>
                        <l>Răzvrățul e în aer ca fulgerul în nori.</l>
                        <l>Răbdare...</l>
                     </lg>
                     <p rend="justify">SPANCIOC</p>
                     <p rend="italic">(privind în stânga)</p>
                     <lg>
                        <l>Ciubăr vine adus de vânători.</l>
                     </lg>
                  </div>
                  <div type="div4">
                     <head>Scena V</head>
                     <p rend="justify">Cei dinainte, CIUBĂR-VODĂ (purtând hlamidă peticită și stemă de hârtie poleită, intră susținut de Stroici și de Toroipan)</p>
                     <p>TOROIPAN</p>
                     <lg>
                        <l>N-ai grijă.</l>
                     </lg>
                     <p rend="justify">CIUBĂR</p>
                     <p rend="italic">(slab)</p>
                     <lg>
                        <l>Ah!</l>
                     </lg>
                     <p rend="justify">MOȚOC</p>
                     <lg>
                        <l>Ce este?</l>
                     </lg>
                     <p rend="justify">STROICI</p>
                     <lg>
                        <l>Nimic... l-am găsit față</l>
                        <l>C-un urs, ucis de Tomșa, pe care-l credea-n viață.</l>
                     </lg>
                     <p rend="justify">(Toți râd.)</p>
                     <p>CIUBĂR</p>
                     <p rend="italic">(se pune pe o rădăcină)</p>
                     <lg>
                        <l>Ah! apă, apă...</l>
                     </lg>
                     <p rend="justify">SPANCIOC</p>
                     <lg>
                        <l>Dați-i mai bine-un pic de vin,</l>
                        <l>E leac de spaimă.</l>
                     </lg>
                     <p rend="justify">STROICI</p>
                     <p rend="italic">(dând un teas lui Ciubăr)</p>
                     <lg>
                        <l>Ține.</l>
                     </lg>
                     <p rend="justify">CIUBĂR</p>
                     <p rend="italic">(bând)</p>
                     <lg>
                        <l>A!... dar nu-i teasul plin,</l>
                        <l>Mai adă. (Bea.) De pe ochii-mi o ceață se ridică.</l>
                        <l>Ah! sfinte Agaftocle, cum n-am murit de frică!</l>
                     </lg>
                     <p rend="justify">SPANCIOC</p>
                     <lg>
                        <l>Ce? frică?... Ciubăr-Vodă, lui Papură nepot,</l>
                        <l>Fricos?... Eu nu-o pot crede.</l>
                     </lg>
                     <p rend="justify">CIUBĂR</p>
                     <lg>
                        <l>Nici eu, Spancioc, nu pot,</l>
                        <l>Dar când am zărit ursul, deodată-am simțit, frate,</l>
                     </lg>
                     <p rend="justify">(oțerindu-se) Brrr! un puhoi de sloiuri curgându-mi ici, în spate.</p>
                     <lg>
                        <l>Era o matahală cât muntele Ceahlău,</l>
                        <l>Ce sta, sugându-și laba, înfipt în drumul meu.</l>
                        <l>Îi strig în gura mare să deie într-o parte,</l>
                        <l>El nu!... atunci în grabă eu dau să fug departe,</l>
                        <l>Dar fiara mă clocește cu ochii roși de foc</l>
                        <l>Și eu, cu dânsul față, rămân înfipt pe loc.</l>
                        <l>Vroiam să-i spun că-s Vodă, Ciubăr-Vodă, dar glasul</l>
                        <l>Mi se taiase, -o! Doamne, simțeam că-mi sună ceasul.</l>
                        <l>Era să mor!... o credeți, boieri?... era să mor!</l>
                        <l>Ce jale, ce durere pe voi și pe popor!</l>
                        <l>Îmi pare că văzduhul de clopote răsună.</l>
                        <l>Prin sate, prin orașe toți oamenii s-adună</l>
                        <l>Și zic cu-nduioșire: ah! lumea-i pe sfârșit!</l>
                        <l>Ciubăr, adevăratul domn, iată c-au murit!</l>
                     </lg>
                     <p rend="justify">SPANCIOC</p>
                     <lg>
                        <l>Și Dumnezeu să-l ierte!... s-a dus în iad zăloagă...</l>
                        <l>Păcat numai de dânsul că îi lipsea o doagă.</l>
                     </lg>
                     <p rend="justify">STROICI</p>
                     <lg>
                        <l>Ș-o sâmbătă.</l>
                     </lg>
                     <p rend="justify">TOROIPAN</p>
                     <lg>
                        <l>Ș-o joie.</l>
                     </lg>
                     <p rend="justify">CIUBĂR</p>
                     <lg>
                        <l>Voi râdeți?</l>
                     </lg>
                     <p rend="justify">SPANCIOC</p>
                     <lg>
                        <l>Ba, jelim</l>
                        <l>Și ca pe-un mort în viață voioși te prohodim.</l>
                     </lg>
                  </div>
                  <div type="div4">
                     <head>Scena VI</head>
                     <p rend="justify">Cei dinainte, DESPOT, LIMBĂ-DULCE, JUMĂTATE</p>
                     <p>LIMBĂ-DULCE</p>
                     <p rend="italic">(în culisele din dreapta)</p>
                     <lg>
                        <l>Hai, nu întinde vorba, hai...</l>
                     </lg>
                     <p rend="justify">DESPOT</p>
                     <lg>
                        <l>Dar ce vrei, creștine?</l>
                        <l>De ce mă-ntorci din cale?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Mergi, zic, cât e cu bine,</l>
                        <l>Că jur pe sfânta cruce...</l>
                     </lg>
                     <p rend="justify">DESPOT</p>
                     <lg>
                        <l>Măi, știi tu cine sânt?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>De-i face-un pas, cu ghioaga te culc mort la pământ.</l>
                     </lg>
                     <p rend="justify">(Despot, Limbă-Dulce și Jumătate intră pe scenă.)</p>
                     <p>DESPOT</p>
                     <lg>
                        <l>Pe mine?</l>
                     </lg>
                     <p rend="justify">LIMBĂ-DULCE</p>
                     <p rend="italic">(împingând pe Despot)</p>
                     <lg>
                        <l>Mergi.</l>
                     </lg>
                     <p rend="justify">MOȚOC</p>
                     <lg>
                        <l>Ce este, române?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Ce să fie?</l>
                        <l>Am prins colea sub stâncă un ungur cu trufie</l>
                        <l>Care-a trecut hotarul, ca vulpea pe furiș,</l>
                        <l>Dar i-am scurtat eu calea pe dâmb în stejăriș.</l>
                     </lg>
                     <p rend="justify">MOȚOC</p>
                     <p rend="italic">(lui Despot)</p>
                     <lg>
                        <l>Străine, spune nouă: ce ești și cum te cheamă?</l>
                     </lg>
                     <p rend="justify">DESPOT</p>
                     <lg>
                        <l>Dar voi, care vi-i dreptul de-a-mi cere mie seamă?</l>
                     </lg>
                     <p rend="justify">TOMȘA</p>
                     <lg>
                        <l>Al nostru drept înscris e pe țară-n lung și-n lat.</l>
                        <l>Boieri suntem de-ai țării în care ai intrat.</l>
                        <l>Moțoc când te întreabă, răspunde cu-nchinare.</l>
                     </lg>
                     <p rend="justify">CIUBĂR</p>
                     <lg>
                        <l>Și-n fața mea te pleacă.</l>
                     </lg>
                     <p rend="justify">DESPOT</p>
                     <p rend="italic">(închinându-se lui Moțoc)</p>
                     <lg>
                        <l>Moțoc, vornicul mare!</l>
                     </lg>
                     <p rend="justify">LIMBĂ-DULCE</p>
                     <p rend="italic">(lui Moțoc)</p>
                     <lg>
                        <l>Stăpâne, să las robul?</l>
                     </lg>
                     <p rend="justify">MOȚOC</p>
                     <lg>
                        <l>Să-l lași.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Da-i prea limbut</l>
                        <l>Și limba-i sfredel dulce de diavolul făcut.</l>
                     </lg>
                     <p rend="justify">SPANCIOC</p>
                     <lg>
                        <l>De-aceea Limbă-Dulce te-au poreclit pe tine?</l>
                     </lg>
                     <p rend="justify">LIMBĂ-DULCE</p>
                     <p rend="italic">(râzând)</p>
                     <lg>
                        <l>Se poate. (Lui Jumătate.) Hmm! boierul m-a păcălit.</l>
                     </lg>
                     <p rend="justify">MOȚOC</p>
                     <p rend="italic">(lui Despot)</p>
                     <lg>
                        <l>Străine,</l>
                        <l>Urmează-ți drumu-n pace; ești liber.</l>
                     </lg>
                     <p rend="justify">DESPOT</p>
                     <lg>
                        <l>Nicidecum,</l>
                        <l>Recunoștința vie mai sclav mă face-acum;</l>
                        <l>Dar cine poartă-n sânu-i curată conștiință</l>
                        <l>Voios primește lanțul numit recunoștință.</l>
                        <l>Oricum mi-a fi norocul în lume schimbător,</l>
                        <l>Îmi voi aduce-aminte de-al meu liberator,</l>
                        <l>Moțoc.</l>
                     </lg>
                     <p rend="justify">CIUBĂR</p>
                     <lg>
                        <l>Ei! și de mine nu?</l>
                     </lg>
                     <p rend="justify">MOȚOC</p>
                     <lg>
                        <l>Vorbele-ți sunt bune</l>
                        <l>Și chipul de om neaoș, dar cine ești, ne spune.</l>
                     </lg>
                     <p rend="justify">DESPOT</p>
                     <lg>
                        <l>Eu sunt în voia soartei un vecinic călător,</l>
                        <l>Atras în cale-mi lungă de-un tainic viitor,</l>
                        <l>Purtat printre popoare din țărmuri depărtate,</l>
                        <l>Trecut cu spada-n mână prin lupte încruntate.</l>
                        <l>Din frageda-mi pruncie eu sunt...</l>
                     </lg>
                     <p rend="justify">TOMȘA</p>
                     <p rend="italic">(către Spancioc)</p>
                     <lg>
                        <l>Un venetic...</l>
                     </lg>
                     <p rend="justify">DESPOT</p>
                     <p rend="italic">(auzindu-l)</p>
                     <lg>
                        <l>Acel ce-a zis cuvântul de venetic, îi zic</l>
                        <l>Că a mințit și-s gata de-a-nfige cu-a mea pală</l>
                        <l>Cuvântul său în pieptu-i... să iasă la iveală.</l>
                     </lg>
                     <p rend="justify">TOMȘA</p>
                     <lg>
                        <l>Eu sunt! eu, Ștefan Tomșa!... Văzut-am pe la noi</l>
                        <l>Mulți pribegiți fățarnici, viermi palizi de gunoi,</l>
                        <l>Ce vin și-n sânul nostru fac cuiburi veninate.</l>
                        <l>Cine ești tu? răspunde!... la vorbe îngâmfate,</l>
                        <l>La provocări sumețe de-un soi de zvânturat</l>
                        <l>Arunc disprețul.</l>
                     </lg>
                     <p rend="justify">DESPOT</p>
                     <lg>
                        <l>Cine-s?... Ascultă înclinat:</l>
                        <l>Sunt Despot Eraclidul din Paros!... Al meu tată</l>
                        <l>A fost fruntaș de oameni în Grecia bogată,</l>
                        <l>Prinț falnic! de pe tronu-i căzut și răsturnat</l>
                        <l>Sub apriga urgie a turcului turbat.</l>
                     </lg>
                     <p rend="justify">CIUBĂR</p>
                     <lg>
                        <l>Ești prinț?... deci văr cu mine?</l>
                     </lg>
                     <p rend="justify">TOMȘA</p>
                     <lg>
                        <l>Ești bun de limbuție,</l>
                        <l>Dar unde ți-e dovada de naltă obârșie?</l>
                     </lg>
                     <p rend="justify">(Despot arată un pergament.)</p>
                     <p>DESPOT</p>
                     <lg>
                        <l>Priviți; iată diploma lui însuși Carol-Quint</l>
                        <l>Și gloriosu-i nume în litere de-argint.</l>
                     </lg>
                     <p rend="justify">(Moțoc și cu boierii, afară de Tomșa, examinează diploma.)</p>
                     <p>MOȚOC</p>
                     <lg>
                        <l>Așa-i!... Fii, Eraclide, părtaș de-al nostru soare.</l>
                        <l>Ești oaspele Moldovei de bunuri dătătoare,</l>
                        <l>Căci astă țară vecinic priimește-n sânul ei</l>
                        <l>Cu drag pe bunii oaspeți, cu milă pe cei răi.</l>
                     </lg>
                     <p rend="justify">(Către vânători.)</p>
                     <lg>
                        <l>Aduceți teasuri pline de vin pentru cinstire.</l>
                     </lg>
                     <p rend="justify">TOMȘA</p>
                     <p rend="italic">(în parte, ieșind prin dreapta)</p>
                     <lg>
                        <l>Ades în cupa plină se-ascunde o căire.</l>
                     </lg>
                     <p rend="justify">(Boierii iau teasuri și închină.)</p>
                     <p>MOȚOC</p>
                     <p rend="italic">(lui Despot)</p>
                     <lg>
                        <l>Noroc și voie bună!</l>
                     </lg>
                     <p rend="justify">CIUBĂR</p>
                     <p rend="italic">(asemene)</p>
                     <lg>
                        <l>Supus să-mi fii deplin!</l>
                     </lg>
                     <p rend="justify">DESPOT</p>
                     <lg>
                        <l>Boieri! pentru Moldova paharul meu închin.</l>
                        <l>Să-i deie Creatorul în veci zile senine.</l>
                        <l>Ș-un domn cu omenie, iubit de toți!</l>
                     </lg>
                     <p rend="justify">CIUBĂR</p>
                     <p rend="italic">(înaintând)</p>
                     <lg>
                        <l>Ca mine!</l>
                        <l>Ca mine!... Domn ca mine se poate-a fi mai bun?</l>
                        <l>Hai dar, boieri, la Curte!</l>
                     </lg>
                     <p rend="justify">DESPOT</p>
                     <p rend="italic">(lui Moțoc)</p>
                     <lg>
                        <l>Ce zice?</l>
                     </lg>
                     <p rend="justify">MOȚOC</p>
                     <p rend="italic">(lui Despot)</p>
                     <lg>
                        <l>Un nebun.</l>
                     </lg>
                     <p rend="justify">SPANCIOC</p>
                     <lg>
                        <l>Boieri!... a sa-nălțime Ciubăr ne poruncește.</l>
                        <l>La Curte dar, căci tronul de dorul lui tânjește.</l>
                     </lg>
                     <p rend="justify">MOȚOC</p>
                     <lg>
                        <l>Și dumneata, pribege, purtat din loc în loc,</l>
                        <l>E timp să guști odihna în casa lui Moțoc.</l>
                        <l>Hai!</l>
                     </lg>
                     <p rend="justify">(Boierii pleacă și ies prin dreapta, Limbă-Dulce și Jumătate rămân singuri.)</p>
                     <p>LIMBĂ-DULCE</p>
                     <lg>
                        <l>Ce zici, Jumătate?</l>
                     </lg>
                     <p rend="justify">JUMĂTATE</p>
                     <lg>
                        <l>Îmi țiuie auzul.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Boierilor de astăzi nebunu-i călăuzul.</l>
                        <l>Din toți care-i mai tuieș?</l>
                     </lg>
                     <p rend="justify">JUMĂTATE</p>
                     <lg>
                        <l>Nu știu.</l>
                     </lg>
                     <p rend="justify">LIMBĂ-DULCE</p>
                     <p rend="italic">(arătând în culise)</p>
                     <lg>
                        <l>Nu știu nici eu.</l>
                        <l>Dar cel mai cu drăcie, vezi tu?... e robul meu.</l>
                     </lg>
                     <p rend="justify">(Cortina cade.)</p>
                  </div>
               </div>
               <div type="div3" rend="P26">
                  <head>Actul I - Tabloul II</head>
                  <lg>
                     <l>Un salon în palatul de la Suceava.</l>
                  </lg>
                  <lg>
                     <l>Portrete de domni pe pereți. Uși mari în fund.</l>
                  </lg>
                  <lg>
                     <l>Alte două uși în dreapta și în stânga.</l>
                  </lg>
                  <lg>
                     <l>O masă de stejar pe planul I, în dreapta. Jilțuri.</l>
                  </lg>
                  <div type="div4" rend="P27">
                     <head>Scena I</head>
                     <p rend="justify">ALEXANDRU LĂPUȘNEANU, DOAMNA RUXANDRA</p>
                     <p rend="italic">(Amândoi stau pe jilțuri lângă masă. Doamna lucrează la un aer.)</p>
                     <p>LĂPUȘNEANUL</p>
                     <lg>
                        <l>În vremea-ndelungată cât singur, cu smerire,</l>
                        <l>Am fost spre închinare la sfânta mănăstire</l>
                        <l>A Slatinei, aice cum ai mai petrecut,</l>
                        <l>Iubita mea Ruxandră?</l>
                     </lg>
                     <p rend="justify">DOAMNA</p>
                     <lg>
                        <l>În aur am cusut</l>
                        <l>Doi îngeri lângă Sfânta Maria-născătoare,</l>
                        <l>Pe aer.</l>
                     </lg>
                     <p rend="justify">LĂPUȘNEANUL</p>
                     <lg>
                        <l>Este gata?</l>
                     </lg>
                     <p rend="justify">DOAMNA</p>
                     <lg>
                        <l>Mai am încă o floare</l>
                        <l>De crin deschis a coase în alb mărgăritar</l>
                        <l>Și aerul l-om pune pe-al Slatinei altar.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Îmi place, scumpă Doamnă, frumoasă și cuminte,</l>
                        <l>Să văd măiastra-ți mână lucrând odoare sfinte.</l>
                        <l>Gândirea ce se-nalță la cer, la Dumnezeu,</l>
                        <l>Din cuget și din casă alungă duhul rău...</l>
                        <l>Dar spune-mi: auzit-ai de un pribeag din lume,</l>
                        <l>Un... Despot... mi se pare c-acesta-i al său nume...</l>
                        <l>Aice, la Suceava, în lipsa mea sosit?</l>
                        <l>Se zice că-i odraslă de neam prea strălucit,</l>
                        <l>Că-i domn de Samos, Paros, și că-i în legătură</l>
                        <l>Cu împărați... că are întinsă-nvățătură</l>
                        <l>Și limbă mlădioasă, o limbă ce-n curând</l>
                        <l>Pe toți boierii tineri i-a fermecat pe rând...</l>
                        <l>Ce ai aflat de dânsul?</l>
                     </lg>
                     <p rend="justify">DOAMNA</p>
                     <p rend="italic">(cu sfială)</p>
                     <lg>
                        <l>Am auzit mult bine,</l>
                        <l>Și... chiar a cerut voie la Doamna să se-nchine.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Și... l-ai primit în Curte?</l>
                     </lg>
                     <p rend="justify">DOAMNA</p>
                     <lg>
                        <l>Primit...</l>
                     </lg>
                     <p rend="justify">LĂPUȘNEANU</p>
                     <p rend="italic">(posomorându-se)</p>
                     <lg>
                        <l>Într-adevăr?</l>
                     </lg>
                     <p rend="justify">DOAMNA</p>
                     <lg>
                        <l>Era o datorie... Despot îmi este văr.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Cum? văr măriei-tale?... De unde până unde?</l>
                     </lg>
                     <p rend="justify">DOAMNA</p>
                     <p rend="italic">(zâmbind)</p>
                     <lg>
                        <l>Mărgăritaru-n scoică de mare se ascunde.</l>
                        <l>Despot, pe malul mării născut, e fiu curat</l>
                        <l>Lui Iacob Eraclidul, din Paros alungat,</l>
                        <l>Ce se rudea de-aproape cu maica-mi răposată.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Crezi?</l>
                     </lg>
                     <p rend="justify">DOAMNA</p>
                     <lg>
                        <l>I-am văzut chiar spița pe pergament lucrată.</l>
                     </lg>
                     <p rend="justify">LĂPUȘNEANU</p>
                     <p rend="italic">(sculându-se, în parte)</p>
                     <lg>
                        <l>O spiță-nchipuită de dânsul, pre cât știu,</l>
                        <l>Ce-l face rudă bună cu Hercul Olimpiu.</l>
                        <l>Plastograful! îi zboară sus gândul... (tare) și ce cată</l>
                        <l>Aici, la noi?</l>
                     </lg>
                     <p rend="justify">DOAMNA</p>
                     <lg>
                        <l>Sărmanul!... cu inima-nfocată,</l>
                        <l>El vrea la pragul ușii măriei-tale-a sta</l>
                        <l>Și viața-i s-o jertfească pentru măria-ta,</l>
                        <l>Că-i om de sânge nobil ce-n apă nu se schimbă.</l>
                        <l>Viteaz! ce are-n suflet el are și pe limbă.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Prea bine... Văd că Despot e meșter vrăjitor.</l>
                        <l>La toți deopotrivă el v-a vrăjit pe dor.</l>
                        <l>Am grabă de-a-l cunoaște.</l>
                     </lg>
                     <p rend="justify">DOAMNA</p>
                     <p rend="italic">(se scoală veselă)</p>
                     <lg>
                        <l>Te-nduri să-i faci primire?</l>
                     </lg>
                     <p rend="justify">LĂPUȘNEANU</p>
                     <lg>
                        <l>Cum nu?... Doresc chiar astăzi să cerc a lui vrăjire.</l>
                        <l>El are ca să vie cu vornicul Moțoc.</l>
                     </lg>
                     <p rend="justify">DOAMNA</p>
                     <lg>
                        <l>O! de-ar cădea pe dânsul o rază de noroc</l>
                        <l>Ca el să fie-un oaspe plăcut măriei-tale!...</l>
                        <l>Moțoc și eu în taină am pus de gând și-n cale</l>
                        <l>Cu fiica lui, cu Ana, pe Despot să-l unim</l>
                        <l>Și de coroana țării credința-i s-o lipim.</l>
                     </lg>
                     <p rend="justify">LĂPUȘNEANU</p>
                     <p rend="italic">(luând-o de mână)</p>
                     <lg>
                        <l>Să-ți fie viața dulce ca chipul și ca glasul,</l>
                        <l>Tu care cu iubire mă-ntâmpini la tot pasul</l>
                        <l>Privind în Domnul țării pe scumpul tău bărbat</l>
                        <l>Și-n soțul vieții tale pe Domnu-ncoronat!</l>
                     </lg>
                     <p rend="justify">(Se îndreaptă cu Doamna spre ușa din stânga.)</p>
                     <lg>
                        <l>Acum te du să cauți de pruncușori, de casă,</l>
                        <l>Și, ca o gospodină, gătește mare masă</l>
                        <l>Ca să cinstim cu prânzul pe Despot... vărul tău.</l>
                     </lg>
                     <p rend="justify">DOAMNA</p>
                     <lg>
                        <l>Ah! Doamne... (Vrea să-i sărute mâna.)</l>
                     </lg>
                     <p rend="justify">LĂPUȘNEANU</p>
                     <p rend="italic">(atrăgând-o la sân)</p>
                     <lg>
                        <l>Nu, iubito... aici, pe sânul meu.</l>
                     </lg>
                     <p rend="justify">(Sărută pe Doamna, care iese în stânga.)</p>
                  </div>
                  <div type="div4">
                     <head>Scena II</head>
                     <p rend="justify">LĂPUȘNEANU</p>
                     <p rend="italic">(privind lung după Ruxandra)</p>
                     <lg>
                        <l>Muierea, tot muiere!... o biată ciocârlie</l>
                        <l>Spre tot ce strălucește zburând cu veselie...</l>
                        <l>O inimă, comoară, ș-un cap frumos... dar sec!...</l>
                        <l>A-nduioșat-o Despot cu glasul lui de grec,</l>
                        <l>Și toți boierii, dușmani oblăduirii mele,</l>
                        <l>Sunt prinși de-acest paingăn în desele-i rețele.</l>
                     </lg>
                     <p rend="justify">(Se primblă tulburat.)</p>
                     <lg>
                        <l>A! scorpie grecească!... eu planul ți-am pătruns.</l>
                        <l>Tu vrei să-mpungi în mine cu ghimpele-ți ascuns.</l>
                        <l>Tu vrei, ființă-oloagă, născută-n putrezime,</l>
                        <l>S-ajungi prin târâire l-a tronului nălțime?</l>
                        <l>Doar Vodă Lăpușneanul va ști, prevăzător,</l>
                        <l>Pe-o scorpie ca tine s-o farme sub picior,</l>
                        <l>Și nu-a lăsa în viața-i pe tronul țării sale</l>
                        <l>Să fluture nici umbra deșertăciunii tale.</l>
                     </lg>
                     <p rend="justify">(Scoate un răvaș și-l privește.)</p>
                     <lg>
                        <l>Ioan Sigmund Polonul, prin mine întronat</l>
                        <l>În țara ardeleană, de știre azi mi-a dat</l>
                        <l>Și-n țară, și-n afară să fiu cu priveghere,</l>
                        <l>Căci Despot zvânturatul râvnește-a mea putere.</l>
                        <l>Te-oi urmări, vrăjmașe, cu aprigul meu veghi</l>
                        <l>Pân’ ce din priveghere ți-oi face un priveghi</l>
                        <l>Ș-alăture cu tine vei întâlni mormântul</l>
                        <l>Când tu din întuneric îi vrea să-ți iei avântul.</l>
                     </lg>
                     <p rend="justify">(Pe gânduri.)</p>
                     <lg>
                        <l>Cum să-i deschid capcană?... Ce cursă să întind</l>
                        <l>Pe el cu-ai lui tovarăși în lațu-mi să-i cuprind?...</l>
                        <l>A!... ce să pierd eu timpul cu intrigi mici de Curte?</l>
                        <l>Domnia tare cere braț lung și vorbe scurte.</l>
                        <l>Când dușmanul în taină s-apropie de cort,</l>
                        <l>Scurtează-i drumul grabnic prin moarte, sau ești mort!</l>
                     </lg>
                     <p rend="justify">(Merge la ușa din dreapta, o deschide și cheamă:)</p>
                     <lg>
                        <l>Toma!</l>
                     </lg>
                  </div>
                  <div type="div4">
                     <head>Scena III</head>
                     <p rend="justify">LĂPUȘNEANU, TOMA CALABAICANUL</p>
                     <p>LĂPUȘNEANU</p>
                     <lg>
                        <l>Tu ești bulgarul Toma Calabaicanul.</l>
                     </lg>
                     <p rend="justify">TOMA</p>
                     <lg>
                        <l>Sunt Toma, credinciosul rob al lui Lăpușneanul.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Când am cuprins Ardealul ce erai tu?</l>
                     </lg>
                     <p rend="justify">TOMA</p>
                     <lg>
                        <l>Nimic.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Te-am miluit cu viața în lupta de la Cic.</l>
                     </lg>
                     <p rend="justify">(Toma sărută poala lui Lăpușneanu.)</p>
                     <lg>
                        <l>Ești om tu de credință?</l>
                     </lg>
                     <p rend="justify">(Toma îngenunchează.)</p>
                     <lg>
                        <l>Vroiesc să fac cercare</l>
                        <l>De-ai meritat și meriți a noastră îndurare...</l>
                     </lg>
                     <p rend="justify">(În taină.)</p>
                     <lg>
                        <l>Cunoști pe Despot grecul?... pe-acel străin trufaș</l>
                        <l>Ce zvârle bani cu pumnul prostimii din oraș?</l>
                        <l>El vrea să mă ucidă...</l>
                     </lg>
                     <p rend="justify">(Toma se scoală punând mâna pe hamger.)</p>
                     <p>TOMA</p>
                     <lg>
                        <l>El trebuie să moară!</l>
                     </lg>
                     <p rend="justify">LĂPUȘNEANU</p>
                     <lg>
                        <l>Bine, voinice Toma!... Văd, gândul tău se-nsoară</l>
                        <l>Cu-a mea dorință... Bine!... tu vei ieși bogat</l>
                        <l>Din astă însoțire... (Tainic.) Azi este la palat</l>
                        <l>Prânz mare... Vin boierii cu Domnul să cinstească.</l>
                        <l>Tu să-l slujești pe Despot la masa cea domnească,</l>
                        <l>Tu singur să ai grijă de-a-i fi paharul plin...</l>
                     </lg>
                     <p rend="justify">(dându-i un șipușor)</p>
                     <lg>
                        <l>Și... tainic șipul ista să-l verși în al său vin.</l>
                        <l>Ai înțeles?</l>
                     </lg>
                     <p rend="justify">(Toma ia șipul și se închină în tăcere.)</p>
                     <lg>
                        <l>Fii vrednic și mut până la groapă...</l>
                     </lg>
                     <p rend="justify">(Toma sărută mâna lui Lăpușneanu și iese.)</p>
                     <p>LĂPUȘNEANU</p>
                     <p rend="italic">(singur)</p>
                     <lg>
                        <l>În groapă cade-acela ce altui groapa sapă.</l>
                     </lg>
                  </div>
                  <div type="div4">
                     <head>Scena IV</head>
                     <p rend="justify">LĂPUȘNEANUL, UN CĂPITAN DE SEIMENI</p>
                     <p>CĂPITANUL</p>
                     <p rend="italic">(la ușa din fund)</p>
                     <lg>
                        <l>Măria-ta! boierii la curte adunați...</l>
                     </lg>
                     <p rend="justify">LĂPUȘNEANU</p>
                     <lg>
                        <l>Să intre!... Căpitane, pe lângă-acei chemați</l>
                        <l>Mai este cine-n sală?</l>
                     </lg>
                     <p rend="justify">CĂPITANUL</p>
                     <lg>
                        <l>Străinul Despot este.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Prea bine: mergi la Doamna să-i duci această veste.</l>
                     </lg>
                     <p rend="justify">(Căpitanul iese.)</p>
                     <p>LĂPUȘNEANU</p>
                     <p rend="italic">(singur)</p>
                     <lg>
                        <l>O! sarcină amară de tron amenințat!</l>
                        <l>Anevoință crudă de-a fi neîmpăcat!...</l>
                        <l>M-obligă boierimea în veci ambițioasă</l>
                        <l>În gheară să-mi schimb mâna și sceptrul meu în coasă...</l>
                        <l>O! lege-a ospeției, te calc, dar ce să fac?...</l>
                        <l>Prin moartea unui dușman eu țara mi-o împac!</l>
                     </lg>
                  </div>
                  <div type="div4">
                     <head>Scena V</head>
                     <p rend="justify">LĂPUȘNEANU, DOAMNA RUXANDRA, ANA DAMEALE CURȚII (intră prin stânga) DOAMNA</p>
                     <lg>
                        <l>Măria-ta, dă-mi voie cu-a mele jupânese</l>
                        <l>Urare să-ți aducem.</l>
                     </lg>
                     <p rend="justify">LĂPUȘNEANU</p>
                     <p rend="italic">(înaintând spre dame)</p>
                     <lg>
                        <l>Flori mândre și alese</l>
                        <l>Din stratul boierimii, cu drag vă mulțumesc.</l>
                        <l>Așa cunună-o prinde pe Doamna ce-o iubesc.</l>
                     </lg>
                     <p rend="justify">(Doamna, urmată de jupânese, se îndreaptă spre masă.)</p>
                     <p>DOAMNA</p>
                     <p rend="italic">(încet, Anei)</p>
                     <lg>
                        <l>Măria-sa e vesel!...</l>
                     </lg>
                     <p rend="justify">ANA</p>
                     <lg>
                        <l>Dar.</l>
                     </lg>
                     <p rend="justify">DOAMNA</p>
                     <lg>
                        <l>Cu-atât mai bine</l>
                        <l>Pentru Despot. (Se pune pe jilț.)</l>
                     </lg>
                     <p rend="justify">ANA</p>
                     <p rend="italic">(încet, Doamnei)</p>
                     <lg>
                        <l>La Curte el vine astăzi?</l>
                     </lg>
                     <p rend="justify">DOAMNA</p>
                     <lg>
                        <l>Vine.</l>
                     </lg>
                     <p rend="justify">(Damele formează grup împrejurul Doamnei.)</p>
                  </div>
                  <div type="div4">
                     <head>Scena VI</head>
                     <p rend="justify">Cei dinainte, MOȚOC, HARNOV, SPANCIOC, STROICI, TOROIPAN, BOIERI (intră prin fund)</p>
                     <p>LĂPUȘNEANU</p>
                     <p rend="italic">(pe jilț)</p>
                     <lg>
                        <l>Bine-ați sosit la Curte, boieri prea credincioși!</l>
                     </lg>
                     <p rend="justify">MOȚOC</p>
                     <lg>
                        <l>Mulți ani măriei-tale! Boierii azi voioși,</l>
                        <l>Lăsând de ei departe și vrajba și gâlceava,</l>
                        <l>Se-nchină toți lui Vodă întors acu-n Suceava.</l>
                     </lg>
                     <p rend="justify">HARNOV</p>
                     <lg>
                        <l>Plecați ei se închină în fața celui uns</l>
                        <l>Pe care sfânta cruce cu raze l-a pătruns,</l>
                        <l>De-a potolit în țară pornirile pizmașe,</l>
                        <l>Dând scule și icoane la sfintele locașe.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Mă bucur că gâlceava din țară a pierit,</l>
                        <l>Boieri, căci e o boală ce-aduce rău sfârșit...</l>
                        <l>Dar nu zăresc pe Tomșa?</l>
                     </lg>
                     <p rend="justify">HARNOV</p>
                     <lg>
                        <l>El n-a venit.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Cum? oare</l>
                        <l>Să n-aibă mulțumire de-a noastră sărbătoare?</l>
                        <l>E Sfântul Alexandru astăzi, e ziua mea.</l>
                     </lg>
                     <p rend="justify">HARNOV</p>
                     <lg>
                        <l>La veselia noastră părtaș a fi nu vrea,</l>
                        <l>Se vede.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Fie!... însă nu-i nici Ciubăr nebunul?</l>
                     </lg>
                     <p rend="justify">HARNOV</p>
                     <p rend="italic">(râzând)</p>
                     <lg>
                        <l>Pereche minunată fiind ei tot ca unul.</l>
                        <l>Se cred deopotrivă meniți între fruntași,</l>
                        <l>Să meargă înainte de gloate cu trei pași.</l>
                     </lg>
                     <p rend="justify">LĂPUȘNEANU</p>
                     <lg>
                        <l>În lipsa lor să facem, boieri, azi împreună</l>
                        <l>Ospăț de sărbătoare, frățesc, cu voie bună.</l>
                     </lg>
                     <p rend="justify">BOIERII</p>
                     <lg>
                        <l>Trăiască-a ta mărire!</l>
                     </lg>
                     <p rend="justify">HARNOV</p>
                     <p rend="italic">(lingușitor)</p>
                     <lg>
                        <l>În veci slăvit să fii!</l>
                     </lg>
                     <p rend="justify">MOȚOC</p>
                     <lg>
                        <l>Dar soarele lucește pe munți și pe câmpii.</l>
                        <l>E drept ca ziua-aceasta și la străini să fie,</l>
                        <l>Precum la toți românii, izvor de bucurie.</l>
                     </lg>
                     <p rend="justify">LĂPUȘNEANU</p>
                     <lg>
                        <l>E drept.</l>
                     </lg>
                     <p rend="justify">MOȚOC</p>
                     <lg>
                        <l>Deci învoiască acum măria-ta</l>
                        <l>Lui Despot, al meu oaspe, să vie-a-l saluta.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Să vie.</l>
                     </lg>
                     <p rend="justify">(Moțoc iese prin fund.)</p>
                     <p>DOAMNA</p>
                     <p rend="italic">(Anei)</p>
                     <lg>
                        <l>Bun e Vodă!</l>
                     </lg>
                     <p rend="justify">ANA</p>
                     <lg>
                        <l>Dar!... (în parte, zâmbind) ca nealtădată.</l>
                     </lg>
                     <p rend="justify">LĂPUȘNEANU</p>
                     <p rend="italic">(în parte)</p>
                     <lg>
                        <l>S-apropie de mine năpârca-nveninată.</l>
                     </lg>
                  </div>
                  <div type="div4">
                     <head>Scena VII</head>
                     <p rend="justify">Cei dinainte, DESPOT, MOȚOC</p>
                     <p>MOȚOC</p>
                     <p rend="italic">(pe prag)</p>
                     <lg>
                        <l>Măria-ta slăvită... Despot! (Îl prezintă.)</l>
                     </lg>
                     <p rend="justify">LĂPUȘNEANU</p>
                     <lg>
                        <l>Fii bun sosit</l>
                        <l>La Curte, Despot.</l>
                     </lg>
                     <p rend="justify">(Despot înaintează în mijlocul salonului.)</p>
                     <p>DESPOT</p>
                     <lg>
                        <l>Sire!... cu sufletul uimit,</l>
                        <l>Și tremurând m-apropii de sacra-ți maiestate</l>
                        <l>Ca să-i aduc la rându-mi urările-mi plecate.</l>
                        <l>Să vă-mpletească cerul a gloriei cununi</l>
                        <l>Și-n veci să le ferească de grelele furtuni!...</l>
                        <l>Eu, Despot Eraclidul, condus de-o blândă stea;</l>
                        <l>Răpit de al meu suflet curat ca spada mea,</l>
                        <l>Depun în ziua mare, ca lumea să le vadă,</l>
                        <l>Depun azi la picioare-ți braț, inimă și spadă...</l>
                        <l>Părintele meu Iacob, odinioară domn,</l>
                        <l>Pân-a nu-nchide ochii atinși de-al morții somn,</l>
                        <l>Mi-a zis: Te du cu bine în cale depărtată</l>
                        <l>Și mergi drept la Moldova în mari viteji bogată;</l>
                        <l>Acolo tu găsi-vei un domn măreț, viteaz,</l>
                        <l>La pragul țării sale veghind cu ochiul treaz,</l>
                        <l>Ș-un înger de virtute, frumoasa lui soție</l>
                        <l>Ce mie mi-e nepoată și vară bună ție.</l>
                        <l>Mergi drept la ei, tu Despot, ca să le duci prinos</l>
                        <l>Lui Vodă a ta spadă și brațu-ți credincios,</l>
                        <l>Iar Doamnei, aste scule, șiraguri și paftale,</l>
                        <l>Purtate de-a sa maică în ziua nunții sale.</l>
                     </lg>
                     <p rend="justify">(Ia un scrin din mâinile unui paj rămas la ușa din fund și vine de-l prezintă Doamnei, îngenunchind dinaintea ei.)</p>
                     <p>DOAMNA</p>
                     <lg>
                        <l>Ah! prețioase scule!</l>
                     </lg>
                     <p rend="justify">ANA</p>
                     <lg>
                        <l>Ce dar strălucitor!</l>
                     </lg>
                     <p rend="justify">LĂPUȘNEANU</p>
                     <p rend="italic">(în parte)</p>
                     <lg>
                        <l>O! greci vicleni în vorbe și-n darurile lor!</l>
                     </lg>
                     <p rend="justify">DOAMNA</p>
                     <p rend="italic">(lui Despot)</p>
                     <lg>
                        <l>Prin aste suvenire mă-ndatorești mult, vere.</l>
                     </lg>
                     <p rend="justify">DESPOT</p>
                     <p rend="italic">(în parte, sculându-se)</p>
                     <lg>
                        <l>Când ar vedea Carmina a sale giuvaiere!</l>
                     </lg>
                     <p rend="justify">DOAMNA</p>
                     <lg>
                        <l>Dar pot să pun pe mine comoara ce-ai adus?</l>
                     </lg>
                     <p rend="justify">DESPOT</p>
                     <lg>
                        <l>Lumina de sus cade și iar se-ntoarce sus.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Domniță, aste scule străbune le primește</l>
                        <l>Și-n semn de mulțumire cu ele te gătește,</l>
                        <l>Ca să serbăm norocul ce azi ne-a dăruit</l>
                        <l>Un văr măriei-tale și mie-un... neam iubit.</l>
                     </lg>
                  </div>
                  <div type="div4">
                     <head>Scena VIII</head>
                     <p rend="justify">Cei dinainte, TOMA CALABAICANUL</p>
                     <p>TOMA</p>
                     <p rend="italic">(în fund, pe prag)</p>
                     <lg>
                        <l>Merindele-s pe masă! Noroc și poftă bună!</l>
                     </lg>
                     <p rend="justify">LĂPUȘNEANU</p>
                     <lg>
                        <l>Boieri! prietenia la sânu-i ne adună.</l>
                        <l>Hai să ciocnim la masă pahare de Cotnar.</l>
                        <l>Să bei frățește, Despot... (în parte) paharul cel amar!</l>
                     </lg>
                     <p rend="justify">(Lăpușneanu dă mâna Doamnei. Despot, Anei. Boierii, damelor, și se îndreaptă spre fund.)</p>
                  </div>
                  <div type="div4">
                     <head>Scena IX</head>
                     <p rend="justify">Cei dinainte, CIUBĂR-VODĂ (se arată în fund)</p>
                     <p>CIUBĂR</p>
                     <lg>
                        <l>Stați!... încotro vă duceți, boieri, făr-a mea știre?</l>
                        <l>Ce-i astă-adunătură? Ce-i astă pregătire</l>
                        <l>De prânz și de beție aici în casa mea?</l>
                     </lg>
                     <p rend="justify">LĂPUȘNEANU</p>
                     <p rend="italic">(râzând)</p>
                     <lg>
                        <l>Ha, ha! Iaca nebunul Ciubăr.</l>
                     </lg>
                     <p rend="justify">HARNOV</p>
                     <lg>
                        <l>Popa-Belea.</l>
                     </lg>
                     <p rend="justify">CIUBĂR</p>
                     <lg>
                        <l>Dar!... eu sunt!... Ciubăr-Vodă, născut din fiu în tată</l>
                        <l>Cu tron pe cap, cu stemă sub mine așezată!</l>
                        <l>Eu, care-n strună dreaptă prin Ștefan mă pogor</l>
                        <l>Din Cesar, știți, al lumii stăpân, învingător.</l>
                        <l>Cum dar, stolnice Petre, cum dar tu, Lăpușnene,</l>
                        <l>Te rățoiești la soare fudul cu-a mele pene?</l>
                        <l>Mult ai să stai tu încă pe tronu-mi strămoșesc?</l>
                        <l>Destul acum, ajungă-ți că, zău, te-afurisesc!</l>
                        <l>Ieși din palat!... Aice eu singur, eu am dreptul</l>
                        <l>Să stau dârzoi cu capul, să stau umflat cu pieptul</l>
                        <l>Și ca o moaște sfântă să fiu de toți slăvit.</l>
                        <l>Dă-mi tronul că mă mânii...</l>
                     </lg>
                     <p rend="justify">HARNOV</p>
                     <p rend="italic">(râzând)</p>
                     <lg>
                        <l>Nebunu-i mucalit.</l>
                     </lg>
                     <p rend="justify">LĂPUȘNEANU</p>
                     <lg>
                        <l>Ba, decât să te mânii măria-ta, Ciubere,</l>
                        <l>Mai bine mergi în sală ca să te pui pe bere,</l>
                        <l>Să te măsori cu... Despot.</l>
                     </lg>
                     <p rend="justify">CIUBĂR</p>
                     <p rend="italic">(înveselit)</p>
                     <lg>
                        <l>Sub masă-l voi lăsa!</l>
                     </lg>
                     <p rend="justify">(Se întoarce spre fund și pleacă strigând:)</p>
                     <lg>
                        <l>Loc, loc!... feriți, că trece Ciubăr și urma sa!</l>
                     </lg>
                     <p rend="justify">(Cortina cade, în vreme ce toți se îndreaptă spre fund.)</p>
                  </div>
               </div>
               <div type="div3" rend="P26">
                  <head>Actul II</head>
                  <lg>
                     <l>Salon în casa lui Moțoc — ușă în fund, ușă în stânga, ușă în dreapta. Fereastră în dreapta. O masă lungă în stânga, planul I, cu jilțuri împrejur. O icoană în peretele din fund, cu lampă aprinsă.</l>
                  </lg>
                  <div type="div4">
                     <head>Scena I</head>
                     <p rend="justify">DESPOT</p>
                     <lg>
                        <l>Călăul, Lăpușneanu, la masa lui domnească,</l>
                        <l>Grăindu-mi cu blândețe, a vrut să m-otrăvească.</l>
                        <l>Dar!... am simțit amarul ucigător în teas...</l>
                        <l>Vrăjmașa lui cercare zadarnică-a rămas,</l>
                        <l>Căci port eu totdeauna un balsam din Morava</l>
                        <l>Ce nimicește moartea desotrăvind otrava.</l>
                        <l>Iată-l! (Arată un șip.) O! rouă scumpă din plaiuri îngerești,<lb/>Esență-apărătoare a vieții omenești!<lb/>Dator îți sunt cu viața, dar mult mai mult datoare<lb/>Ți-a fi a mea gândire în zi răzbunătoare!</l>
                     </lg>
                     <p rend="justify">(Stă puțin pe gânduri.)</p>
                     <lg>
                        <l>Călăul prepuielnic hrănește-un cuget rău,</l>
                        <l>Și el o să mă piardă de nu l-oi pierde eu.</l>
                        <l>Răbdare!... toți boierii de răzvrătire-s gata.</l>
                        <l>Moțoc, pe cât îmi pare, vrea să-și mărite fata</l>
                        <l>Cu mine, ca prin mine, de el pe tron urcat,</l>
                        <l>S-ajungă socru mare de ginere-ntronat.</l>
                        <l>O! de-ar vroi norocul curând să-și schimbe pasul!<lb/>Când el vroiește, anii nu-aduc ce-aduce ceasul.<lb/>Aș fi pe tron, eu Despot, nălțat și fericit,<lb/>Aș fi... o! vis feeric! cu Ana însoțit,<lb/>Cu Ana, dulce floare căzută-aici din stele<lb/>Să fie floarea vieții și a coroanei mele!...<lb/>Dar ce-a zice Carmina de care sunt iubit?...</l>
                        <l>A!... ea-i frumoasă, jună, și Laski-mbătrânit.</l>
                        <l>Curând s-a stinge focul și apriga-i durere</l>
                        <l>Găsind într-un alt Despot o nouă mângâiere...</l>
                     </lg>
                     <p rend="justify">(Se primblă agitat.)</p>
                     <lg>
                        <l>Amorul pentru Ana și glorie m-aprind...</l>
                        <l>A cărie dulci mreje mai tare mă cuprind?...</l>
                        <l>Ah! tronul, tronul, tronul!... la el de-a drept m-oi duce</l>
                        <l>Chiar de-a fi pân’ la dânsul să calc pe sfânta cruce!</l>
                     </lg>
                     <p rend="justify">(Se stinge candela icoanei.)</p>
                     <lg>
                        <l>Ce! candela icoanei s-a stins în untdelemn!...</l>
                        <l>De-aș fi din astă țară, aș crede că-i rău semn,</l>
                        <l>Dar omul de-o natură înaltă și vitează</l>
                        <l>Iubit de ceruri este și cerul îl păstrează.</l>
                     </lg>
                  </div>
                  <div type="div4">
                     <head>Scena II</head>
                     <p rend="justify">DESPOT, MOȚOC</p>
                     <p>MOȚOC</p>
                     <p rend="italic">(venind din stânga)</p>
                     <lg>
                        <l>Ce faci, iubite oaspe, și cum te mai găsești</l>
                        <l>Sub sarcina de daruri a dragostei domnești?</l>
                        <l>De când ai fost la Curte poftit la ospătare</l>
                        <l>L-ai fermecat pe Vodă.</l>
                     </lg>
                     <p rend="justify">DESPOT</p>
                     <lg>
                        <l>O crezi?</l>
                     </lg>
                     <p rend="justify">MOȚOC</p>
                     <lg>
                        <l>Așa se pare,</l>
                        <l>Căci nu e zi lasată de bunul Dumnezeu</l>
                        <l>În care să nu-ți deie dovezi de placul său.</l>
                        <l>Alaltăieri primit-ai o sabie turcească,</l>
                        <l>Ieri un caftan și astăzi o iapă arăpească.</l>
                     </lg>
                     <p rend="justify">DESPOT</p>
                     <lg>
                        <l>Știu, iapa de la Tunis pe care nici un brav</l>
                        <l>A-ncăleca nu poate?</l>
                     </lg>
                     <p rend="justify">MOȚOC</p>
                     <lg>
                        <l>Haramu-i cu nărav.</l>
                        <l>Pe toți mereu trântește și, fără de sfială,</l>
                        <l>I-a tras lui însuși Vodă o sfântă de trânteală.</l>
                     </lg>
                     <p rend="justify">(La fereastră.)</p>
                     <lg>
                        <l>Ian cată prin ogradă cum se frământă-n loc!</l>
                        <l>Să juri c-a fost hrănită de zmei numai cu foc.</l>
                     </lg>
                     <p rend="justify">DESPOT</p>
                     <lg>
                        <l>Mă duc s-o-ncerc.</l>
                     </lg>
                     <p rend="justify">MOȚOC</p>
                     <lg>
                        <l>Mai bine o lasă că-i nătângă.</l>
                        <l>De nu ți-ar frânge capul...</l>
                     </lg>
                     <p rend="justify">DESPOT</p>
                     <lg>
                        <l>N-am teamă să mi-l frângă.</l>
                        <l>Deprinsu-m-am cu caii spanioli și arăpești</l>
                        <l>Ce sub a lor copite au aripi vulturești.</l>
                        <l>Ș-apoi... ceva îmi spune cu-o tainică șoptire</l>
                        <l>Că moartea respectează pe omul cu menire.</l>
                     </lg>
                     <p rend="justify">MOȚOC</p>
                     <lg>
                        <l>Dar dacă tu n-ai teamă, eu am, căci mă-ngrijesc</l>
                        <l>De mâna lăpușneană cu dar... prietenesc.</l>
                        <l>Cunoscător de oameni sunt eu la bătrânețe.</l>
                        <l>Tu ai, iubite oaspe, apucături mărețe.</l>
                        <l>Boierii te admiră; poporu-ademenit</l>
                        <l>Deasupra lui te vede ca pe un domn iubit.</l>
                     </lg>
                     <p rend="justify">DESPOT</p>
                     <lg>
                        <l>Domn!...</l>
                     </lg>
                     <p rend="justify">MOȚOC</p>
                     <lg>
                        <l>Și de ce nu, Despot?... Un om de naltă fire</l>
                        <l>Unit cu mine poate s-atingă-orice mărire.</l>
                     </lg>
                     <p rend="justify">DESPOT</p>
                     <lg>
                        <l>Dar Lăpușneanu?...</l>
                     </lg>
                     <p rend="justify">MOȚOC</p>
                     <lg>
                        <l>Steaua-i în cer s-a stins de mult.</l>
                     </lg>
                     <p rend="justify">DESPOT</p>
                     <p rend="italic">(în parte)</p>
                     <lg>
                        <l>Mă cearcă...</l>
                     </lg>
                     <p rend="justify">MOȚOC</p>
                     <p rend="italic">(observându-l, în parte)</p>
                     <lg>
                        <l>Priceput-au?</l>
                     </lg>
                     <p rend="justify">DESPOT</p>
                     <p rend="italic">(asemene)</p>
                     <lg>
                        <l>Să-l cred?</l>
                     </lg>
                     <p rend="justify">MOȚOC</p>
                     <p rend="italic">(asemene)</p>
                     <lg>
                        <l>Dar!...</l>
                     </lg>
                     <p rend="justify">DESPOT</p>
                     <p rend="italic">(asemene)</p>
                     <lg>
                        <l>Să-l ascult?</l>
                     </lg>
                     <p rend="justify">(Se apropie de Moțoc cu o sfială simulată.)</p>
                     <lg>
                        <l>Aș vrea... și n-am curajul de-a te-nțelege bine.</l>
                     </lg>
                     <p rend="justify">MOȚOC</p>
                     <lg>
                        <l>În mine ai credință?...</l>
                     </lg>
                     <p rend="justify">DESPOT</p>
                     <p rend="italic">(cu supunere)</p>
                     <lg>
                        <l>Fă ce-i vroi cu mine...</l>
                     </lg>
                     <p rend="justify">(Aruncă ochii pe fereastră.)</p>
                     <lg>
                        <l>Dar ulița și curtea sunt pline de norod...</l>
                        <l>Să vadă de-s mai tare decât un voievod.</l>
                        <l>Mă duc... vii jos în curte? (Iese prin fund.)</l>
                     </lg>
                     <p rend="justify">MOȚOC</p>
                     <lg>
                        <l>Vin, dar; fă înainte...</l>
                        <l>Strunește bine gura iepei și fii cu minte.</l>
                     </lg>
                     <p rend="justify">MOȚOC</p>
                     <p rend="italic">(singur)</p>
                     <lg>
                        <l>Despot e la părere zburdalnic și ușor,</l>
                        <l>Dar are minte coaptă și ochi pătrunzător,</l>
                        <l>Și inimă-ndrăzneață, și-nvățătură multă.</l>
                        <l>Pe mine mă respectă, de mine el ascultă...</l>
                        <l>Așa domn ne convine, așa ginere vreu.</l>
                        <l>Domnind, el va fi brațul, iar capul voi fi eu!</l>
                     </lg>
                     <p rend="justify">(Iese prin fund.)</p>
                  </div>
                  <div type="div4">
                     <head>Scena III</head>
                     <p rend="justify">ANA, MAICA FEVRONIA (intră prin stânga)</p>
                     <p>MAICA</p>
                     <lg>
                        <l>Și Vodă a fost vesel, zici tu, ca niciodată?</l>
                     </lg>
                     <p rend="justify">ANA</p>
                     <lg>
                        <l>Dar!... cât a ținut masa, cu fruntea-nseninată</l>
                        <l>Măria sa pe Despot zâmbind l-a ascultat...</l>
                        <l>Era cu Vodă-n față la masă așezat,</l>
                        <l>Plăcut, isteț la vorbă, purtând mărirea-n sine</l>
                        <l>Sub haina spaniolească ce-l prinde-atât de bine!</l>
                        <l>Încât, zău, de m-ai crede, maicuță, între noi,</l>
                        <l>Adevăratul Vodă părea dintre-amândoi</l>
                        <l>El, Despot!... Lângă dânsul, la spate, în picioare</l>
                        <l>Sta Toma, vel-paharnic, ținând două ulcioare</l>
                        <l>Din care-i dregea singur vin dulce în pahar,</l>
                        <l>Făcând turcești talâmuri, cât poate un bulgar.</l>
                     </lg>
                     <p rend="justify">MAICA</p>
                     <lg>
                        <l>Dar spune-mi: Doamna, Doamna era și ea voioasă?</l>
                     </lg>
                     <p rend="justify">ANA</p>
                     <lg>
                        <l>Voioasă, fericită, la față luminoasă,</l>
                        <l>Căci ea vedea pe Vodă prin Despot fermecat</l>
                        <l>Și pe-al ei văr, pe Despot, de lume admirat.</l>
                     </lg>
                     <p rend="justify">MAICA</p>
                     <p rend="italic">(zâmbind)</p>
                     <lg>
                        <l>De lume și... de tine?</l>
                     </lg>
                     <p rend="justify">ANA</p>
                     <p rend="italic">(exaltându-se)</p>
                     <lg>
                        <l>Și cum să nu-l admire?</l>
                     </lg>
                     <lg>
                        <l>El ne-a făcut de viața-i o lungă povestire,</l>
                     </lg>
                     <lg>
                        <l>O halima întreagă și plină de minuni</l>
                     </lg>
                     <lg>
                        <l>Ca cele de pe timpul vitejilor străbuni.</l>
                     </lg>
                     <lg>
                        <l>Ne-a spus a sale lupte și trecerile sale</l>
                     </lg>
                     <lg>
                        <l>Prin câmpuri sângeroase, prin curți imperiale,</l>
                     </lg>
                     <lg>
                        <l>Când simplu om de oaste, când prinț adevărat,</l>
                     </lg>
                     <lg>
                        <l>Recunoscut de Carol, augustul împărat.</l>
                     </lg>
                     <list type="unordered">
                        <item>Ne-a spus cum el, viteazul, a risipit îndată</item> 
                        <item>Cu cavalerii negri a frâncilor armată</item> 
                        <item>La Renti, Valenciena, Hezdin și Teruan</item> 
                        <item>Sub contele de Schwarzburg, vestitul căpitan;</item> 
                        <item>Și ce-a vorbit cu-a lumii puternică treime,</item> 
                        <item>Regi, filozofi și Papă... și altele-o mulțime.</item>
                     </list>
                     <lg>
                        <l>Apoi ne-a spus de țărmuri scăldate-n aer cald</l>
                     </lg>
                     <lg>
                        <l>Ce sunt cu drag încinse de-o mare de smarald</l>
                     </lg>
                     <lg>
                        <l>Și au fructe de aur, și zile-n veci frumoase,</l>
                     </lg>
                     <lg>
                        <l>Și nopți de încântare ca ziua luminoase.</l>
                     </lg>
                     <lg>
                        <l>Ah! ce să-ți zic, maicuță?... Mesenii încântați</l>
                     </lg>
                     <lg>
                        <l>Rămas-au, ascultându-l, flămânzi și însetați,</l>
                     </lg>
                     <lg>
                        <l>Atât era de vie și de atrăgătoare</l>
                     </lg>
                     <lg>
                        <l>Vorbirea lui!</l>
                     </lg>
                     <p rend="justify">MAICA</p>
                     <lg>
                        <l>Nepoată, aș pune o prinsoare</l>
                     </lg>
                     <lg>
                        <l>Că dintre toți mesenii cel mai cu drag răpit</l>
                     </lg>
                     <lg>
                        <l>Ai fost tu, Anicuța.</l>
                     </lg>
                     <p rend="justify">ANA</p>
                     <p rend="italic">(uimită)</p>
                     <lg>
                        <l>Eu?</l>
                     </lg>
                     <p rend="justify">MAICA</p>
                     <lg>
                        <l>Tu... vezi? te-ai roșit...</l>
                     </lg>
                     <lg>
                        <l>Ascultă-mă, copilă: Tu ești o dulce floare</l>
                     </lg>
                     <lg>
                        <l>Ce n-a văzut sub ceruri decât zile cu soare</l>
                     </lg>
                     <lg>
                        <l>Și nici măcar visează de zilele cu nori</l>
                     </lg>
                     <lg>
                        <l>Amare, furtunoase, cumplite pentru flori.</l>
                     </lg>
                     <lg>
                        <l>Alină, înfrânează a ta închipuire,</l>
                     </lg>
                     <lg>
                        <l>C-ades ne rătăcește a inimii pornire</l>
                     </lg>
                     <lg>
                        <l>Și când, din fermecare cercăm să revenim,</l>
                     </lg>
                     <lg>
                        <l>În brațele durerii cuprinse ne găsim.</l>
                     </lg>
                     <lg>
                        <l>Nu zic că Despot este om rău... Doamne ferește!</l>
                     </lg>
                     <lg>
                        <l>El e creștin, se-nchină, pe Dumnezeu slăvește</l>
                     </lg>
                     <lg>
                        <l>Și mie totdeauna mâna-mi sărută, dar,</l>
                     </lg>
                     <lg>
                        <l>Ca să nu-ți fie lipsă dumnezeiescul har,</l>
                     </lg>
                     <lg>
                        <l>Gândește, copiliță cu blândă inimioară,</l>
                     </lg>
                     <lg>
                        <l>Că pasărea ce cântă e pasăre ce zboară.</l>
                     </lg>
                     <lg>
                        <l>Străin e Despot...</l>
                     </lg>
                     <p rend="justify">ANA</p>
                     <p rend="italic">(repede)</p>
                     <lg>
                        <l>Despot?... ah! maică, nu-i străin.</l>
                     </lg>
                     <lg>
                        <l>E văr cu Doamna noastră, e conte palatin,</l>
                     </lg>
                     <lg>
                        <l>E cavaler de aur, e prinț de la Elada,</l>
                     </lg>
                     <lg>
                        <l>Distins de Papa-n Roma, de Carol în Grenada</l>
                     </lg>
                     <lg>
                        <l>Și de al meu părinte, iubit... într-un cuvânt,</l>
                     </lg>
                     <lg>
                        <l>El e oaspele nostru ș-un oaspe... știi că-i sfânt.</l>
                     </lg>
                     <p rend="justify">MAICA</p>
                     <lg>
                        <l>Sfânt, sfânt, nu totdeauna. (În parte.) Curată nebunie,</l>
                     </lg>
                     <lg>
                        <l>Cu fată mare-n casă asemene-ospeție.</l>
                     </lg>
                     <p rend="justify">(Tare.) Ah! scumpă nepoțică, tu faci un vis frumos,</p>
                     <lg>
                        <l>Dar visul...</l>
                     </lg>
                     <p rend="justify">(Zgomot de glasuri în curte.)</p>
                     <p>ANA</p>
                     <p rend="italic">(alergând la fereastră)</p>
                     <lg>
                        <l>Ce s-aude? ce zgomot?</l>
                     </lg>
                     <p rend="justify">MAICA</p>
                     <lg>
                        <l>Unde?</l>
                     </lg>
                     <p rend="justify">ANA</p>
                     <lg>
                        <l>Jos.</l>
                     </lg>
                     <lg>
                        <l>Privește ici în curte.</l>
                     </lg>
                     <p rend="justify">MAICA</p>
                     <p rend="italic">(apropiindu-se de Ana)</p>
                     <lg>
                        <l>Ce?</l>
                     </lg>
                     <p rend="justify">ANA</p>
                     <lg>
                        <l>O mulțime mare</l>
                     </lg>
                     <lg>
                        <l>Se uită-n fund spre poartă cu spaimă și mirare.</l>
                     </lg>
                     <p rend="justify">MAICA</p>
                     <lg>
                        <l>Ce-i oare?... Vai de mine!... o fi iar vreun bunt?</l>
                     </lg>
                     <p rend="justify">ANA</p>
                     <lg>
                        <l>Ba nu; în depărtare nu vezi lucind un punt?</l>
                     </lg>
                     <lg>
                        <l>El vine și tot crește... dar e un om călare...</l>
                     </lg>
                     <lg>
                        <l>Ce văd?... e însuși Despot!... Ah! Doamne, sare, sare</l>
                     </lg>
                     <lg>
                        <l>Chiar peste zidul curții!...</l>
                     </lg>
                     <p rend="justify">MAICA</p>
                     <p rend="italic">(speriată)</p>
                     <lg>
                        <l>Sărmanul!... s-a zdrobit?</l>
                     </lg>
                     <p rend="justify">ANA</p>
                     <p rend="italic">(veselă)</p>
                     <lg>
                        <l>Ba nicidecum.</l>
                     </lg>
                     <p rend="justify">MAICA</p>
                     <lg>
                        <l>Nu?</l>
                     </lg>
                     <p rend="justify">ANA</p>
                     <lg>
                        <l>Iată-l... în loc el a oprit</l>
                     </lg>
                     <lg>
                        <l>Fugarul alb de spume și, vesel, cu mândrie,</l>
                     </lg>
                     <lg>
                        <l>Se-nchină-n dreapta,-n stânga, la toți zâmbind, și... mie!</l>
                     </lg>
                     <lg>
                        <l>Ah! pare că-i un rege!</l>
                     </lg>
                     <p rend="justify">MAICA</p>
                     <lg>
                        <l>Fugi, dragă, din ferești.</l>
                     </lg>
                     <lg>
                        <l>Nu stă o fată mare în ochii bărbătești.</l>
                     </lg>
                     <p rend="justify">(Glasuri zgomotoase afară.)</p>
                     <p>GLASURI</p>
                     <lg>
                        <l>Ura! — Trăiască Despot! — Frumos viteaz el este! —</l>
                     </lg>
                     <lg>
                        <l>Să juri că-i Sfântul Gheorghe!— Chiar zmeul din poveste!</l>
                     </lg>
                     <p rend="justify">DESPOT</p>
                     <p rend="italic">(sub ferești, în curte.)</p>
                     <lg>
                        <l>Na, oameni buni! Voi astăzi să beți în cinstea mea,</l>
                     </lg>
                     <lg>
                        <l>Și-n sănătatea Doamnei să beți!</l>
                     </lg>
                     <p rend="justify">GLASURI</p>
                     <lg>
                        <l>Vom bea, vom bea,</l>
                     </lg>
                     <lg>
                        <l>Ura!</l>
                     </lg>
                     <p rend="justify">MAICA</p>
                     <lg>
                        <l>Fugi din fereastă, fugi... Despot intră-n casă.</l>
                     </lg>
                     <lg>
                        <l>Hai în camara noastră.</l>
                     </lg>
                     <p rend="justify">ANA</p>
                     <lg>
                        <l>Ba, vină lângă masă.</l>
                     </lg>
                     <p rend="justify">(Merg de se pun pe jilțuri lângă măsuța din dreapta)</p>
                  </div>
                  <div type="div4">
                     <head>Scena IV</head>
                     <p rend="justify">ANA, MAICA FEVRONIA, DESPOT (intră prin fund)</p>
                     <p>DESPOT</p>
                     <p rend="italic">(râzând)</p>
                     <lg>
                        <l>Ce vesel a fi Vodă când teafăr m-a vedea!</l>
                     </lg>
                     <lg>
                        <l>A! dona Ana! (Se-nchină Anei.) Maică... (Sărută mâna Fevroniei.)</l>
                     </lg>
                     <p rend="justify">ANA</p>
                     <p rend="italic">(în parte)</p>
                     <lg>
                        <l>Cum bate-inima mea!</l>
                     </lg>
                     <p rend="justify">MAICA</p>
                     <lg>
                        <l>De ce-i atâta lume în curte adunată?</l>
                     </lg>
                     <p rend="justify">DESPOT</p>
                     <lg>
                        <l>Ca să mă vadă-n luptă cu-o fiară blestemată,</l>
                     </lg>
                     <lg>
                        <l>O iapă tunisiană ce-n fugă pân-acum</l>
                     </lg>
                     <lg>
                        <l>A dus pe ceea lume vro zece oameni.</l>
                     </lg>
                     <p rend="justify">ANA</p>
                     <lg>
                        <l>Cum?</l>
                     </lg>
                     <lg>
                        <l>Ș-ai îndrăznit?...</l>
                     </lg>
                     <p rend="justify">DESPOT</p>
                     <lg>
                        <l>Mai bine era s-arăt sfială</l>
                     </lg>
                     <lg>
                        <l>Decât să vadă lumea că-s om cu îndrăzneală?</l>
                     </lg>
                     <lg>
                        <l>Ș-apoi... cum de n-ar trece prin foc chiar cei fricoși</l>
                     </lg>
                     <lg>
                        <l>Când sunt cu-nduioșire priviți de ochi frumoși?</l>
                     </lg>
                     <lg>
                        <l>Și cum, prin ce cuvinte aș spune a mea fală</l>
                     </lg>
                     <lg>
                        <l>Văzându-te prezentă la lupta-mi triumfală</l>
                     </lg>
                     <lg>
                        <l>Atunci când mii de oameni stăteau cu ochi deschis</l>
                     </lg>
                     <lg>
                        <l>Să mă privească-n curte ucis de-un cal?</l>
                     </lg>
                     <p rend="justify">ANA</p>
                     <p rend="italic">(înfiorată)</p>
                     <lg>
                        <l>Ucis!</l>
                     </lg>
                     <p rend="justify">MAICA</p>
                     <lg>
                        <l>Ferește, Doamne sfinte!</l>
                     </lg>
                     <p rend="justify">DESPOT</p>
                     <lg>
                        <l>În Spania, se spune</l>
                     </lg>
                     <lg>
                        <l>Că Linda Raia, fiica lui Boabdil, minune</l>
                     </lg>
                     <lg>
                        <l>Ascunsă în Alhambra, la lume s-arăta</l>
                     </lg>
                     <lg>
                        <l>O dată pe an numai, ș-atunci soarele sta</l>
                     </lg>
                     <lg>
                        <l>Pe cer ca s-o admire, uitând de a lui cale,</l>
                     </lg>
                     <lg>
                        <l>Și mii de flori frumoase ieșeau pe-a Vegăi vale,</l>
                     </lg>
                     <lg>
                        <l>Și inimile-n sânuri ca ele înfloreau.</l>
                     </lg>
                     <lg>
                        <l>Și maurii în lupte sub ochii săi mureau</l>
                     </lg>
                     <lg>
                        <l>Crezând că merg în raiul lui Mahomed, ferice...</l>
                     </lg>
                     <p rend="justify">(Apropiindu-se de Ana.)</p>
                     <lg>
                        <l>O altă Lindă Raiă, de la ferești, de aice</l>
                     </lg>
                     <lg>
                        <l>S-au arătat azi mie, ș-atunci când te-am zărit,</l>
                     </lg>
                     <lg>
                        <l>Mă jur pe-astă icoană, chiar rege m-am simțit.</l>
                     </lg>
                     <p rend="justify">MAICA</p>
                     <p rend="italic">(cu spaimă)</p>
                     <lg>
                        <l>Dar candela e stinsă!... Vai! candela e stinsă!</l>
                     </lg>
                     <lg>
                        <l>Semn rău!... nenorocire!... de groază sunt cuprinsă.</l>
                     </lg>
                     <p rend="justify">(Merge la icoană, ia candela și iese în stânga.)</p>
                  </div>
                  <div type="div4">
                     <head>Scena V</head>
                     <p rend="justify">ANA, DESPOT</p>
                     <p>ANA</p>
                     <p rend="italic">(îngrijată)</p>
                     <lg>
                        <l>Semn rău?</l>
                     </lg>
                     <p rend="justify">DESPOT</p>
                     <lg>
                        <l>Ce-mi pasă mie!... O candelă s-a stins,</l>
                     </lg>
                     <lg>
                        <l>Dar alta mai cerească în mine s-a aprins,</l>
                     </lg>
                     <lg>
                        <l>Ce luminează tainic o gingașă icoană.</l>
                     </lg>
                     <p rend="justify">ANA</p>
                     <p rend="italic">(zâmbind)</p>
                     <lg>
                        <l>Icoana unei sfinte?</l>
                     </lg>
                     <p rend="justify">DESPOT</p>
                     <lg>
                        <l>Dar.</l>
                     </lg>
                     <p rend="justify">ANA</p>
                     <lg>
                        <l>Care?</l>
                     </lg>
                     <p rend="justify">DESPOT</p>
                     <lg>
                        <l>Sfânta Ană.</l>
                     </lg>
                     <p rend="justify">ANA</p>
                     <lg>
                        <l>Patroana mea slăvită?</l>
                     </lg>
                     <p rend="justify">DESPOT</p>
                     <lg>
                        <l>Și zeitatea mea</l>
                     </lg>
                     <lg>
                        <l>Ce mă conduce-n lume precum îi conducea</l>
                     </lg>
                     <lg>
                        <l>Luceafărul pe magii din răsărit și care,</l>
                     </lg>
                     <lg>
                        <l>Ca să ajung la dânsa, mă-ndeamnă a fi mare.</l>
                     </lg>
                     <p rend="justify">(Ana voiește a se retrage.)</p>
                     <p>DESPOT</p>
                     <p rend="italic">(oprind-o)</p>
                     <lg>
                        <l>O! dona Ana, lasă pe-un biet nenorocit</l>
                     </lg>
                     <lg>
                        <l>S-apropie altarul de care-i despărțit</l>
                     </lg>
                     <lg>
                        <l>Și tremurând să-ți zică: angelică madonă,</l>
                     </lg>
                     <lg>
                        <l>Căci nu pot a depune pe frunte-ți o coronă!</l>
                     </lg>
                     <p rend="justify">ANA</p>
                     <p rend="italic">(râzând)</p>
                     <lg>
                        <l>Cum? o coroană mie?</l>
                     </lg>
                     <p rend="justify">DESPOT</p>
                     <lg>
                        <l>Dar, suflet îngeresc!</l>
                     </lg>
                     <lg>
                        <l>Ești visul fericirii mele.</l>
                     </lg>
                     <p rend="justify">ANA</p>
                     <lg>
                        <l>Eu?</l>
                     </lg>
                     <p rend="justify">DESPOT</p>
                     <lg>
                        <l>Te iubesc!</l>
                     </lg>
                     <p rend="justify">ANA</p>
                     <p rend="italic">(veselă, în parte)</p>
                     <lg>
                        <l>El! Despot mă iubește!</l>
                     </lg>
                     <p rend="justify">DESPOT</p>
                     <lg>
                        <l>Iau martor Provedința</l>
                     </lg>
                     <lg>
                        <l>Care-mi cunoaște gândul și-mi vede conștiința.</l>
                     </lg>
                     <lg>
                        <l>Iubesc în tine cerul și naltul Creator,</l>
                     </lg>
                     <lg>
                        <l>În tine iubesc lumea, prezent și viitor,</l>
                     </lg>
                     <lg>
                        <l>În tine am credință, în tine îmi pun traiul.</l>
                     </lg>
                     <lg>
                        <l>El făr de tine-i iadul... Ah! dar cu tine-i raiul!</l>
                     </lg>
                     <p rend="justify">(Îngenunchează.)</p>
                     <p>ANA</p>
                     <p rend="italic">(în parte)</p>
                     <lg>
                        <l>O! Doamne, îmi pierd mintea... Ce-aud? Ce-am auzit?</l>
                     </lg>
                     <p rend="justify">DESPOT</p>
                     <lg>
                        <l>Ană,-un cuvânt...</l>
                     </lg>
                     <p rend="justify">ANA</p>
                     <lg>
                        <l>Ah! Despot, mi-e sufletul uimit,</l>
                     </lg>
                     <lg>
                        <l>Mi-e mintea tulburată... În casa părintească</l>
                     </lg>
                     <lg>
                        <l>N-a îndrăznit nici unul mie-astfel să-mi grăiască.</l>
                     </lg>
                     <lg>
                        <l>Cum... mă iubești pe mine?</l>
                     </lg>
                     <p rend="justify">DESPOT</p>
                     <lg>
                        <l>Dar!... te iubesc pierdut,</l>
                     </lg>
                     <lg>
                        <l>Mai mult și decât țara în care m-am născut,</l>
                     </lg>
                     <lg>
                        <l>Mai mult și decât tronul!</l>
                     </lg>
                     <p rend="justify">ANA</p>
                     <p rend="italic">(cu glas solemn)</p>
                     <lg>
                        <l>Despot, aste cuvinte</l>
                     </lg>
                     <lg>
                        <l>Le-aude cerul!...</l>
                     </lg>
                     <p rend="justify">DESPOT</p>
                     <p rend="italic">(apucând-o de mână)</p>
                     <lg>
                        <l>Ană, prin mii de jurăminte</l>
                     </lg>
                     <lg>
                        <l>Mă leg eu către tine...</l>
                     </lg>
                     <p rend="justify">(Moțoc apare în fund.)</p>
                  </div>
                  <div type="div4">
                     <head>Scena VI</head>
                     <p rend="justify">ANA, DESPOT, MOȚOC</p>
                     <p>MOȚOC</p>
                     <p rend="italic">(simulând indignarea)</p>
                     <lg>
                        <l>De când pe-acest pământ</l>
                     </lg>
                     <lg>
                        <l>Trădarea neagră calcă și spurcă pragul sfânt</l>
                     </lg>
                     <lg>
                        <l>Al ospeției?</l>
                     </lg>
                     <p rend="justify">ANA</p>
                     <p rend="italic">(speriată, în parte)</p>
                     <lg>
                        <l>Doamne!</l>
                     </lg>
                     <p rend="justify">MOȚOC</p>
                     <lg>
                        <l>Ce?... nici o respectare</l>
                     </lg>
                     <lg>
                        <l>Nu mai există-n lume?... și oarba desfrânare</l>
                     </lg>
                     <lg>
                        <l>Răpește azi copiii sub ochii părintești!</l>
                     </lg>
                     <p rend="justify">(Anei.) Cum de-ai uitat, sărmană nebună, cine ești?</p>
                     <lg>
                        <l>Cum de-ai uitat de muma ce te-a născut, copilă</l>
                     </lg>
                     <lg>
                        <l>Lipsită de rușine?...</l>
                     </lg>
                     <p rend="justify">ANA</p>
                     <lg>
                        <l>Iertare!... fie-ți milă!</l>
                     </lg>
                     <p rend="justify">MOȚOC</p>
                     <lg>
                        <l>Cum de-ai uitat de mine?</l>
                     </lg>
                     <p rend="justify">ANA</p>
                     <p rend="italic">(desperată, cade-n genunchi)</p>
                     <lg>
                        <l>Ah! tată, îl iubesc!</l>
                     </lg>
                     <p rend="justify">DESPOT</p>
                     <lg>
                        <l>Nu ne-osândi, Moțoace, cu glasu-ți părintesc.</l>
                     </lg>
                     <lg>
                        <l>Iubirea e un înger ce-n casă când pășește</l>
                     </lg>
                     <lg>
                        <l>Și pragul și căminul cu pasul lui sfințește.</l>
                     </lg>
                     <lg>
                        <l>Iubesc pe a ta fiică și de soție-o vreu.</l>
                     </lg>
                     <lg>
                        <l>Primește-mă în brațe ca pe copilul tău.</l>
                     </lg>
                     <p rend="justify">MOȚOC</p>
                     <p rend="italic">(vesel, în parte)</p>
                     <lg>
                        <l>Al meu e Despot!... planu-mi ia zbor acum mai tare.</l>
                     </lg>
                     <p rend="justify">DESPOT</p>
                     <p rend="italic">(rugător)</p>
                     <lg>
                        <l>Moțoace...</l>
                     </lg>
                     <p rend="justify">ANA</p>
                     <lg>
                        <l>Tată...</l>
                     </lg>
                     <p rend="justify">MOȚOC</p>
                     <p rend="italic">(după o pauză)</p>
                     <lg>
                        <l>Fie!... și binecuvântare,</l>
                     </lg>
                     <lg>
                        <l>Copiii mei.</l>
                     </lg>
                     <p rend="justify">ANA</p>
                     <p rend="italic">(aruncându-se în brațele tătâne-său)</p>
                     <lg>
                        <l>Ah! tată!</l>
                     </lg>
                     <p rend="justify">MOȚOC</p>
                     <p rend="italic">(sărutând-o)</p>
                     <lg>
                        <l>Trai bun și cu noroc.</l>
                     </lg>
                     <p rend="justify">DESPOT</p>
                     <p rend="italic">(în parte)</p>
                     <lg>
                        <l>E scară de-nălțare un socru ca Moțoc.</l>
                     </lg>
                     <p rend="justify">MOȚOC</p>
                     <p rend="italic">(Anei)</p>
                     <lg>
                        <l>Acum mergi de te roagă, copila mea, în pace</l>
                     </lg>
                     <lg>
                        <l>La Cel-de-Sus ce toate le face și desface.</l>
                     </lg>
                     <p rend="justify">(Ana pleacă în stânga. Despot o conduce până la ușă.)</p>
                     <p>DESPOT</p>
                     <lg>
                        <l>Când te-i ruga, iubito, la sfântul Dumnezeu...</l>
                     </lg>
                     <p rend="justify">ANA</p>
                     <p rend="italic">(cu dragoste)</p>
                     <lg>
                        <l>Gândi-voi tot la tine.</l>
                     </lg>
                     <p rend="justify">MOȚOC</p>
                     <p rend="italic">(în parte)</p>
                     <lg>
                        <l>A! Despot e al meu!</l>
                     </lg>
                  </div>
                  <div type="div4">
                     <head>Scena VII</head>
                     <p rend="justify">MOȚOC, DESPOT</p>
                     <p>MOȚOC</p>
                     <lg>
                        <l>Acum suntem noi singuri!... să ne privim în față.</l>
                     </lg>
                     <lg>
                        <l>Norocul, știi, atârnă de la un fir de ață</l>
                     </lg>
                     <lg>
                        <l>Slab omului nemernic, bun celui iscusit</l>
                     </lg>
                     <lg>
                        <l>Și tare ca odgonul pentru cel hotărât.</l>
                     </lg>
                     <lg>
                        <l>Despot! a sosit timpul ca să cercăm norocul</l>
                     </lg>
                     <lg>
                        <l>Noi doi!... cu sumeție în vânt s-aprindem focul.</l>
                     </lg>
                     <lg>
                        <l>Te uită drept în ochii-mi și-mi spune: Ești bărbat</l>
                     </lg>
                     <lg>
                        <l>În stare să-nfrunți moartea cu gând nestrămutat?</l>
                     </lg>
                     <lg>
                        <l>Ești om în stare-a merge de-a drept către mărire</l>
                     </lg>
                     <lg>
                        <l>Pe margini de prăpăstii călcând făr-oțerire?</l>
                     </lg>
                     <p rend="justify">DESPOT</p>
                     <lg>
                        <l>Sunt!... tron sau moarte!... Iată deviza ce-am înscris</l>
                     </lg>
                     <lg>
                        <l>În falnicul meu suflet, în pieptul meu decis.</l>
                     </lg>
                     <lg>
                        <l>Venit-am în Moldova cu gândul și cu planul</l>
                     </lg>
                     <lg>
                        <l>Din scaunul domniei s-alung pe Lăpușneanul</l>
                     </lg>
                     <lg>
                        <l>Și de pe ai săi umeri hlamida să smuncesc.</l>
                     </lg>
                     <lg>
                        <l>Sunt gata!</l>
                     </lg>
                     <p rend="justify">MOȚOC</p>
                     <lg>
                        <l>Gata?</l>
                     </lg>
                     <p rend="justify">DESPOT</p>
                     <lg>
                        <l>Gata să mor sau să domnesc.</l>
                     </lg>
                     <p rend="justify">MOȚOC</p>
                     <lg>
                        <l>Bine... Acuma, Despot, mă lasă... timpul trece...</l>
                     </lg>
                     <lg>
                        <l>De-a țării boierime cei mai fruntași, vro zece,</l>
                     </lg>
                     <lg>
                        <l>Aici au să s-adune spre a ne concerta.</l>
                     </lg>
                     <p rend="justify">(Îl conduce până la ușa din dreapta și-i dă mâna.)</p>
                     <lg>
                        <l>Dea Domnul să-ți pot zice curând: Măria-ta!</l>
                     </lg>
                     <p rend="justify">MOȚOC</p>
                     <p rend="italic">(singur)</p>
                     <lg>
                        <l>Moțoace, vâlva lumii e râu cu nalte maluri...</l>
                     </lg>
                     <lg>
                        <l>Faci bine, nu faci bine să te azvârli în valuri?</l>
                     </lg>
                     <lg>
                        <l>Și oare căzând tronul pe mâna lui Despot,</l>
                     </lg>
                     <lg>
                        <l>Nu ar cădea și țara cu-ai săi boieri, cu tot?</l>
                     </lg>
                     <p rend="justify">(Stă pe gânduri.)</p>
                     <lg>
                        <l>Oricare înălțime sub cer se prăbușește,</l>
                     </lg>
                     <lg>
                        <l>Tot surpă și doboară ce-n cale-i întâlnește...</l>
                     </lg>
                     <lg>
                        <l>Gândește-te, Moțoace... (Hotărât.) A! fie cum va fi.</l>
                     </lg>
                     <lg>
                        <l>Nu are parte cine nu știe-a se jertfi.</l>
                     </lg>
                     <p rend="justify">(Ușile din fund se deschid.)</p>
                     <lg>
                        <l>Dar vin boierii... Iată-i!... La lucru-acum, Moțoace.</l>
                     </lg>
                  </div>
                  <div type="div4">
                     <head>Scena VIII</head>
                     <p rend="justify">MOȚOC, TOMȘA, HARNOV, SPANCIOC, STROICI, TOROIPAN</p>
                     <p>''(și alți cinci boieri intră prin fund, dau mâna cu Moțoc și merg de se așează împrejurul mesei; Tomșa în capătul din stânga, Moțoc în capătul din dreapta)</p>
                     <p>MOȚOC</p>
                     <lg>
                        <l>Poftim, boieri, prieteni! poftim, veniți încoace</l>
                     </lg>
                     <lg>
                        <l>Și v-așezați pe jilțuri ca sfetnici înțelepți,</l>
                     </lg>
                     <lg>
                        <l>Pe cât viteji la lupte, pe-atât la cuget drepți.</l>
                     </lg>
                     <p rend="justify">STROICI</p>
                     <lg>
                        <l>Dar unde-i Despot, tovarășul semeț</l>
                     </lg>
                     <lg>
                        <l>Ce a mirat orașul ca neaoș călăreț?</l>
                     </lg>
                     <lg>
                        <l>Noi l-am văzut călare pe zmeul arăpesc</l>
                     </lg>
                     <lg>
                        <l>Zburând cum zboară văzul din ochiul omenesc,</l>
                     </lg>
                     <lg>
                        <l>Și sub fereastra Doamnei, venită ca să-l vadă,</l>
                     </lg>
                     <lg>
                        <l>Silind să steie iapa și pe genunchi să cadă,</l>
                     </lg>
                     <lg>
                        <l>Apoi sărind cu dânsa trei buți de Odobești</l>
                     </lg>
                     <lg>
                        <l>Sub ochii cei de pardos, sub ochii lăpușnești.</l>
                     </lg>
                     <p rend="justify">SPANCIOC</p>
                     <lg>
                        <l>Se zice că în vreme ce gloata striga ura,</l>
                     </lg>
                     <lg>
                        <l>De ciudă Lăpușneanu cumplit își mușca gura.</l>
                     </lg>
                     <lg>
                        <l>El s-aștepta ca Despot, slăbind ca un mișel</l>
                     </lg>
                     <lg>
                        <l>Cu iapa s-o pățească cum a pățit-o el.</l>
                     </lg>
                     <p rend="justify">STROICI</p>
                     <lg>
                        <l>Doar un fecior ca dânsul de zmei grijă nu are.</l>
                     </lg>
                     <lg>
                        <l>Voinic e din picioare, voinic și de călare.</l>
                     </lg>
                     <p rend="justify">TOROIPAN</p>
                     <lg>
                        <l>Așa-i și precât Despot pe cal e îndrăzneț,</l>
                     </lg>
                     <lg>
                        <l>E și armaș de frunte.</l>
                     </lg>
                     <p rend="justify">HARNOV</p>
                     <p rend="italic">(cu entuziasm comic)</p>
                     <lg>
                        <l>Sumeț... măreț... isteț!</l>
                     </lg>
                     <p rend="justify">UN BOIER</p>
                     <lg>
                        <l>Și e mintos.</l>
                     </lg>
                     <p rend="justify">ALTUL</p>
                     <lg>
                        <l>Și darnic.</l>
                     </lg>
                     <p rend="justify">ALTUL</p>
                     <lg>
                        <l>Și de înaltă viță.</l>
                     </lg>
                     <p rend="justify">ALTUL</p>
                     <lg>
                        <l>Stejarul bun și trainic dă trainică mlădiță.</l>
                     </lg>
                     <p rend="justify">MOȚOC</p>
                     <lg>
                        <l>Boieri, îmi pare bine că vă aud pe rând</l>
                     </lg>
                     <lg>
                        <l>Pe Despot, al meu oaspe, cu toții lăudând,</l>
                     </lg>
                     <lg>
                        <l>Fiind de lumea-ntreagă iubit, aprețuit,</l>
                     </lg>
                     <lg>
                        <l>Căci am o bună veste cu voi de-mpărtășit...</l>
                     </lg>
                     <lg>
                        <l>Cu fiica mea, cu Ana, vrea Despot să se-nsoare.</l>
                     </lg>
                     <p rend="justify">HARNOV</p>
                     <p rend="italic">(lingușind)</p>
                     <lg>
                        <l>Pereche minunată!... Ea lună și el soare!</l>
                     </lg>
                     <lg>
                        <l>Și când e cununia?</l>
                     </lg>
                     <p rend="justify">MOȚOC</p>
                     <lg>
                        <l>Când? Voi sunteți chemați</l>
                     </lg>
                     <lg>
                        <l>A hotărî și ziua și...</l>
                     </lg>
                     <p rend="justify">TOȚI</p>
                     <lg>
                        <l>Noi?</l>
                     </lg>
                     <p rend="justify">MOȚOC</p>
                     <lg>
                        <l>Voi!... ascultați:</l>
                     </lg>
                     <lg>
                        <l>Ne-am plâns în multe rânduri de Vodă... măcelarul,</l>
                     </lg>
                     <lg>
                        <l>Și-n orice întâlnire ne-am revărsat amarul</l>
                     </lg>
                     <lg>
                        <l>Prin vorbe și blestemuri întocmai ca muieri.</l>
                     </lg>
                     <lg>
                        <l>Ba Lăpușneanu-i aprig și rău pentru boieri,</l>
                     </lg>
                     <lg>
                        <l>Ba Lăpușneanu-i tiran, ba-i fiară făr’ de nume,</l>
                     </lg>
                     <lg>
                        <l>Ba-i hoț, călău, urgelnic, ba-i ciumă pentru lume.</l>
                     </lg>
                     <lg>
                        <l>Așa-i?</l>
                     </lg>
                     <p rend="justify">BOIERII</p>
                     <lg>
                        <l>Așa!</l>
                     </lg>
                     <p rend="justify">MOȚOC</p>
                     <lg>
                        <l>Ei bine, ce suntem noi aici?</l>
                     </lg>
                     <lg>
                        <l>Stăpâni pe soarta noastră, sau robi plecați sub bici,</l>
                     </lg>
                     <lg>
                        <l>Ca, fără de păsare și fără sânge-n vine,</l>
                     </lg>
                     <lg>
                        <l>Noi să răbdăm pe tronul acestei țări, pe cine?</l>
                     </lg>
                     <lg>
                        <l>Pe-un tiran, un fățarnic, o ciumă, un viclean,</l>
                     </lg>
                     <lg>
                        <l>Un dușman al Moldovei, un hoț, un Lăpușnean?</l>
                     </lg>
                     <lg>
                        <l>Răspundeți: se cuvine ca noi să fim o turmă</l>
                     </lg>
                     <lg>
                        <l>Și el cu ghioaga-n mână de noi să râdă-n urmă?</l>
                     </lg>
                     <p rend="justify">BOIERII</p>
                     <lg>
                        <l>Nu, nu!</l>
                     </lg>
                     <p rend="justify">MOȚOC</p>
                     <lg>
                        <l>Ce dar să facem?</l>
                     </lg>
                     <p rend="justify">STROICI</p>
                     <lg>
                        <l>Din tron să-l răsturnăm!</l>
                     </lg>
                     <p rend="justify">MOȚOC</p>
                     <lg>
                        <l>Jurați pe cea icoană că vreți?...</l>
                     </lg>
                     <p rend="justify">BOIERII</p>
                     <p rend="italic">(se scoală și întind mâinile spre icoană)</p>
                     <lg>
                        <l>Jurăm, jurăm!</l>
                     </lg>
                     <p rend="justify">MOȚOC</p>
                     <lg>
                        <l>Jurați, boieri, că-n ceasul când eu v-oi da de știre,</l>
                     </lg>
                     <lg>
                        <l>Voi veți sări la goană cu toți într-o unire?</l>
                     </lg>
                     <p rend="justify">BOIERII</p>
                     <lg>
                        <l>Jurăm!</l>
                     </lg>
                     <p rend="justify">MOȚOC</p>
                     <p rend="italic">(către cer)</p>
                     <lg>
                        <l>Atotputernic! Tu, Doamne, sfânt, sfânt, sfânt!</l>
                     </lg>
                     <lg>
                        <l>Primește la altaru-ți al nostru jurământ.</l>
                     </lg>
                     <lg>
                        <l>Și pentru-al țării bine din cer ne luminează</l>
                     </lg>
                     <lg>
                        <l>Și inimile noastre acum le-mbărbătează!</l>
                     </lg>
                     <p rend="justify">BOIERII</p>
                     <lg>
                        <l>Amin!</l>
                     </lg>
                     <p rend="justify">(Se pun iar pe jilțurile lor.)</p>
                     <p>SPANCIOC</p>
                     <lg>
                        <l>Amin, dar!... însă întreb iar pe Moțoc:</l>
                     </lg>
                     <lg>
                        <l>Dând jos pe Lăpușneanu, urcăm pe cine-n loc?</l>
                     </lg>
                     <p rend="justify">MOȚOC</p>
                     <lg>
                        <l>Pe-un om viteaz și darnic, de viță strălucită,</l>
                     </lg>
                     <lg>
                        <l>Armaș, călăreț ager, cu minte iscusită,</l>
                     </lg>
                     <lg>
                        <l>Precum ați spus-o însuși... Pe-un om ce-au învățat</l>
                     </lg>
                     <lg>
                        <l>De la-mpărații lumii a fi chiar împărat;</l>
                     </lg>
                     <lg>
                        <l>Pe-un om ce are dreptul la tron ca să aspire</l>
                     </lg>
                     <lg>
                        <l>Și prin iubirea noastră și prin a lui rudire.</l>
                     </lg>
                     <p rend="justify">SPANCIOC</p>
                     <lg>
                        <l>Dar unde-i?</l>
                     </lg>
                     <p rend="justify">(Moțoc se duce la ușa din dreapta, o deschide și aduce pe Despot.)</p>
                  </div>
                  <div type="div4">
                     <head>Scena IX</head>
                     <p rend="justify">Cei dinainte, DESPOT</p>
                     <p>MOȚOC</p>
                     <lg>
                        <l>Iată-l!</l>
                     </lg>
                     <p rend="justify">BOIERII</p>
                     <p rend="italic">(sculându-se)</p>
                     <lg>
                        <l>Despot?</l>
                     </lg>
                     <p rend="justify">MOȚOC</p>
                     <lg>
                        <l>Despot!</l>
                     </lg>
                     <p rend="justify">(Tomșa se ridică indignat, răsturnând jilțul său.)</p>
                     <p>TOMȘA</p>
                     <lg>
                        <l>Un bizantin!</l>
                     </lg>
                     <lg>
                        <l>Un grec!... Ce! oare-n țară nu crește decât spin?</l>
                     </lg>
                     <lg>
                        <l>Ce! tot pământul nostru e în așa sterpire,</l>
                     </lg>
                     <lg>
                        <l>Și neamul nostru ager e în așa-njosire</l>
                     </lg>
                     <lg>
                        <l>Cât pe moșia noastră să nu găsim un pom</l>
                     </lg>
                     <lg>
                        <l>Și pentru tronul țării să nu găsim un om!</l>
                     </lg>
                     <lg>
                        <l>Unde-am ajuns, o! Doamne? Ce ți-am greșit noi ție</l>
                     </lg>
                     <lg>
                        <l>Ca un boier de-ai țării, un moldovan să vie</l>
                     </lg>
                     <lg>
                        <l>C-un zvânturat de mână, să ni-l arunce-aici</l>
                     </lg>
                     <lg>
                        <l>Ca domn, cum se aruncă pomana la calici!</l>
                     </lg>
                     <lg>
                        <l>Rușine, fărdelege, batjocură, trădare!</l>
                     </lg>
                     <p rend="justify">MOȚOC</p>
                     <lg>
                        <l>Minți, Tomșo!</l>
                     </lg>
                     <p rend="justify">TOMȘA</p>
                     <lg>
                        <l>O! Moțoace, mă jur: păcatul mare</l>
                     </lg>
                     <lg>
                        <l>Că n-ai intrat, bătrâne, de viu chiar în mormânt</l>
                     </lg>
                     <lg>
                        <l>C-un ceas mai înainte de-a zice-acest cuvânt!</l>
                     </lg>
                     <lg>
                        <l>Vrei greci tu la domnie?... deci sufletu-ți răspundă</l>
                     </lg>
                     <lg>
                        <l>De răul care-n țară prin greci o să pătrundă?</l>
                     </lg>
                     <p rend="justify">MOȚOC</p>
                     <p rend="italic">(stăpânindu-se)</p>
                     <lg>
                        <l>Tu aiurești, sărmane... Eu nu-s hain, nebun,</l>
                     </lg>
                     <lg>
                        <l>Când vi-l aduc pe Despot și domn eu vi-l propun.</l>
                     </lg>
                     <lg>
                        <l>Mi-e inima amară precum îți e și ție</l>
                     </lg>
                     <lg>
                        <l>De a vedea Moldova un cuib de anarhie</l>
                     </lg>
                     <lg>
                        <l>În care tot smintitul se crede-un om prădat</l>
                     </lg>
                     <lg>
                        <l>Când vede tronul țării de altul ocupat.</l>
                     </lg>
                     <lg>
                        <l>Mi-e inima atinsă de-a morții grea lovire</l>
                     </lg>
                     <lg>
                        <l>De a vedea Moldova un câmp de jefuire</l>
                     </lg>
                     <lg>
                        <l>Pe care toți aleargă turbați, neodihniți,</l>
                     </lg>
                     <lg>
                        <l>Ca să ajungă tronul din care-s îmbrânciți.</l>
                     </lg>
                     <lg>
                        <l>Au ochi ca să nu vadă, urechi să nu audă,</l>
                     </lg>
                     <lg>
                        <l>Căci inima lor stearpă cu cârtița e rudă,</l>
                     </lg>
                     <lg>
                        <l>Și toți vecinii, dușmani acestei mândre țări,</l>
                     </lg>
                     <lg>
                        <l>Gătesc a ei cădere prin chiar ai săi boieri,</l>
                     </lg>
                     <lg>
                        <l>Hrănind în al lor suflet o poftă de domnie</l>
                     </lg>
                     <lg>
                        <l>Ce-aduce lor pieire și țării calicie.</l>
                     </lg>
                     <lg>
                        <l>Destul!... vreau pace-n țară domnind sub cer senin,</l>
                     </lg>
                     <lg>
                        <l>Și iată de ce, Tomșo, propun un domn străin.</l>
                     </lg>
                     <p rend="justify">TOMȘA</p>
                     <lg>
                        <l>Cuvântul tău, Moțoace, mai rău te osândește,</l>
                     </lg>
                     <lg>
                        <l>El laudă străinul și neamul tău hulește!</l>
                     </lg>
                     <p rend="justify">(Despot înaintează cu multă demnitate.)</p>
                     <p>DESPOT</p>
                     <p rend="italic">(grav)</p>
                     <lg>
                        <l>Viteze Tomșa!... Despot, de tine-aici respins,</l>
                     </lg>
                     <lg>
                        <l>Respectă tulburarea din sufletu-ți aprins,</l>
                     </lg>
                     <lg>
                        <l>Și-n tine el admiră virtutea strămoșească</l>
                     </lg>
                     <lg>
                        <l>Ce vrea coroana țării pe-o frunte românească,</l>
                     </lg>
                     <lg>
                        <l>Dar dacă prin mânie acum n-ai fi orbit,</l>
                     </lg>
                     <lg>
                        <l>De-ai fi, cum se cuvine, cu gândul liniștit,</l>
                     </lg>
                     <lg>
                        <l>Ai înțelege, Tomșa, că naștere și nume</l>
                     </lg>
                     <lg>
                        <l>Sunt jocuri de-ale soartei care domnește-n lume.</l>
                     </lg>
                     <lg>
                        <l>Nu, Tomșa, nu e locul ce face pe-un bărbat</l>
                     </lg>
                     <lg>
                        <l>Străin sau fiu al țării, om rău sau lăudat,</l>
                     </lg>
                     <lg>
                        <l>Căci omul mare-n suflet, moșnean, străin el fie,</l>
                     </lg>
                     <lg>
                        <l>În suflet poartă lumea întreagă drept moșie!</l>
                     </lg>
                     <lg>
                        <l>Nu, Tomșa, nu-i cu dreptul de-a zice că-i străin</l>
                     </lg>
                     <lg>
                        <l>Acel care dorește la toți noroc deplin</l>
                     </lg>
                     <lg>
                        <l>Și care pentru țara ce l-a priimit cu bine</l>
                     </lg>
                     <lg>
                        <l>E gata să jertfească tot sângele din sine.</l>
                     </lg>
                     <lg>
                        <l>Străin este acela crunt, orb, nelegiuit,</l>
                     </lg>
                     <lg>
                        <l>Ce-nfinge-n rana țării cuțitul otrăvit!</l>
                     </lg>
                     <lg>
                        <l>Străin este acela ce, orice nume poartă,</l>
                     </lg>
                     <lg>
                        <l>Nu-i pasă de-a lui țară chiar de-ar vedea-o moartă!</l>
                     </lg>
                     <lg>
                        <l>Nu dar eu, văr cu Doamna, străin aice sunt,</l>
                     </lg>
                     <lg>
                        <l>Ci Lăpușneanu, dușman acestui drag pământ!</l>
                     </lg>
                     <p rend="justify">HARNOV</p>
                     <lg>
                        <l>Jos Lăpușneanu!</l>
                     </lg>
                     <p rend="justify">STROICI</p>
                     <lg>
                        <l>Moarte hainului!</l>
                     </lg>
                     <p rend="justify">TOROIPAN</p>
                     <lg>
                        <l>Sfârșească</l>
                     </lg>
                     <lg>
                        <l>Și viața-i și domnia!</l>
                     </lg>
                     <p rend="justify">HARNOV</p>
                     <lg>
                        <l>Și Despot să trăiască!</l>
                     </lg>
                     <p rend="justify">BOIERII</p>
                     <p rend="italic">(afară de Tomșa)</p>
                     <lg>
                        <l>Dar, dar!</l>
                     </lg>
                     <p rend="justify">TOMȘA</p>
                     <p rend="italic">(către cer)</p>
                     <lg>
                        <l>Sunt orbi, o! Doamne, din cer nu-i asculta!</l>
                     </lg>
                     <p rend="justify">DESPOT</p>
                     <lg>
                        <l>Boieri, recunoștința...</l>
                     </lg>
                     <p rend="justify">TOMȘA</p>
                     <lg>
                        <l>Recunoștința ta?</l>
                     </lg>
                     <lg>
                        <l>Pe cine vrei să-ntuneci?... Cum noi s-avem credință</l>
                     </lg>
                     <lg>
                        <l>În vorbele-ți viclene ș-a ta recunoștință</l>
                     </lg>
                     <lg>
                        <l>Când tu, chiar văr cu Doamna, fățarnic ca un hoț,</l>
                     </lg>
                     <lg>
                        <l>Vrei să răstorni din culme pe ea și pe-al ei soț?</l>
                     </lg>
                     <lg>
                        <l>A! șarpe, vrei să luneci sub mantia domnească?</l>
                     </lg>
                     <lg>
                        <l>În lături!</l>
                     </lg>
                     <p rend="justify">DESPOT</p>
                     <lg>
                        <l>Lăpușneanu a vrut să m-otrăvească!</l>
                     </lg>
                     <lg>
                        <l>În cupa lui perfidă eu moartea am băut</l>
                     </lg>
                     <lg>
                        <l>Și, făr-a mea ispită, de mult aș fi pierdut.</l>
                     </lg>
                     <lg>
                        <l>El vrea a mea pieire?... deci gheară pentru gheară!</l>
                     </lg>
                     <lg>
                        <l>El zice: piară Despot!...! eu, Lăpușneanu piară!</l>
                     </lg>
                     <p rend="justify">MOȚOC</p>
                     <lg>
                        <l>Se va-mplini cuvântu-ți, poporul e cu noi.</l>
                     </lg>
                     <p rend="justify">TOMȘA</p>
                     <lg>
                        <l>Cu voi poporul?... fie!... eu nu mai sunt cu voi!</l>
                     </lg>
                     <lg>
                        <l>Mă duc, vă las orbirii, las țara-n seama voastră.</l>
                     </lg>
                     <lg>
                        <l>Să dați seama de dânsa!</l>
                     </lg>
                     <p rend="justify">(Trece măreț pe dinaintea boierilor și se îndreaptă spre ușa din fund.)</p>
                     <p>DESPOT</p>
                     <lg>
                        <l>Ești dar în contra noastră?</l>
                     </lg>
                     <lg>
                        <l>Boieri, Tomșa ne lasă... El are-ntru nimic</l>
                     </lg>
                     <lg>
                        <l>Lui Vodă să ne vândă.</l>
                     </lg>
                     <p rend="justify">TOMȘA</p>
                     <p rend="italic">(cu dispreț)</p>
                     <lg>
                        <l>Pribeag cu suflet mic!...</l>
                     </lg>
                     <lg>
                        <l>Românul viețuiește și moare, când se jură,</l>
                     </lg>
                     <lg>
                        <l>Cu arma albă-n mână, nu cu trădarea-n gură.</l>
                     </lg>
                     <lg>
                        <l>Învață de la dânșii a fi român de poți.</l>
                     </lg>
                     <lg>
                        <l>Boieri! gândiți la muma ce v-a născut pe toți!</l>
                     </lg>
                     <p rend="justify">(Iese. Boierii rămân pe gânduri. Despot și Moțoc grăiesc încet deoparte.)</p>
                  </div>
                  <div type="div4">
                     <head>Scena X</head>
                     <p rend="justify">TOȚI, afară de TOMȘA</p>
                     <p>SPANCIOC</p>
                     <lg>
                        <l>E aspru cu noi Tomșa.</l>
                     </lg>
                     <p rend="justify">HARNOV</p>
                     <lg>
                        <l>Lăsați-l ca să fie.</l>
                     </lg>
                     <lg>
                        <l>Avea gărgăuni poate de domn, cine mai știe?</l>
                     </lg>
                     <p rend="justify">SPANCIOC</p>
                     <lg>
                        <l>Eu știu... te-nșeli... Nu, Tomșa, român dintre străbuni,</l>
                     </lg>
                     <lg>
                        <l>E om în toată mintea, ferit de gărgăuni.</l>
                     </lg>
                     <lg>
                        <l>El nu vrea domn pe Despot pentru că-i grec, dar oare</l>
                     </lg>
                     <lg>
                        <l>Să n-aibă el dreptate, de țară când îl doare?</l>
                     </lg>
                     <lg>
                        <l>Străbunii, duși de timpuri prin feluri de nevoi,</l>
                     </lg>
                     <lg>
                        <l>Aveau o zicătoare venită pân’ la noi:</l>
                     </lg>
                     <lg>
                        <l>“Să te ferești, române, de cui străin în casă.”</l>
                     </lg>
                     <lg>
                        <l>Pe mine astă vorbă în pace nu mă lasă,</l>
                     </lg>
                     <lg>
                        <l>Boieri, și eu ca Tomșa încep a sta pe gând.</l>
                     </lg>
                     <p rend="justify">HARNOV</p>
                     <lg>
                        <l>Știi că... mai că... îmi vine... firește judecând...</l>
                     </lg>
                     <lg>
                        <l>Mă-ntreb și eu acuma...</l>
                     </lg>
                     <p rend="justify">MOȚOC</p>
                     <lg>
                        <l>Ce?</l>
                     </lg>
                     <p rend="justify">HARNOV</p>
                     <lg>
                        <l>Dacă e prielnic,</l>
                     </lg>
                     <lg>
                        <l>Deși-am jurat... s-alegem un grec?...</l>
                     </lg>
                     <p rend="justify">MOȚOC</p>
                     <lg>
                        <l>Om șovăielnic!</l>
                     </lg>
                     <lg>
                        <l>Când omul are cuget, cuvântu-i e cuvânt,</l>
                     </lg>
                     <lg>
                        <l>Și fapta-i și cuvântul deopotrivă sânt.</l>
                     </lg>
                     <p rend="justify">HARNOV</p>
                     <lg>
                        <l>Așa-i, dar voi ce ziceți, boieri?</l>
                     </lg>
                     <p rend="justify">UN BOIER</p>
                     <lg>
                        <l>Știm noi?</l>
                     </lg>
                     <p rend="justify">MOȚOC</p>
                     <lg>
                        <l>Rușine!</l>
                     </lg>
                     <p rend="justify">(Despot vine în fața boierilor.)</p>
                     <p>DESPOT</p>
                     <lg>
                        <l>Boierii stau pe gânduri, nedumeriți?... Prea bine.</l>
                     </lg>
                     <lg>
                        <l>Deci facă-se lumină în ochii tuturor</l>
                     </lg>
                     <lg>
                        <l>Și spuie toți de-a rândul cu glas deschis: ce vor?</l>
                     </lg>
                     <lg>
                        <l>Eu, fără amețeală de visuri de-nălțare,</l>
                     </lg>
                     <lg>
                        <l>Vreau gloria Moldovei, și-a ei neatârnare!</l>
                     </lg>
                     <lg>
                        <l>Mai mult!... Vreau să rump jugul cumplit și rușinos</l>
                     </lg>
                     <lg>
                        <l>Ce-apasă omenirea în fiii lui Hristos!</l>
                     </lg>
                     <lg>
                        <l>Mai mult!... Vreau românimea-nainte mergătoare</l>
                     </lg>
                     <lg>
                        <l>În sfânta cruciadă lui Christ liberătoare,</l>
                     </lg>
                     <lg>
                        <l>Ca nime-n cursul lumii, nici crai, nici împărat</l>
                     </lg>
                     <lg>
                        <l>De soartă-i să dispuie cu dreptul uzurpat.</l>
                     </lg>
                     <lg>
                        <l>Această sentinelă la răsărit, cu fală,</l>
                     </lg>
                     <lg>
                        <l>Are-o menire mare și providențială,</l>
                     </lg>
                     <lg>
                        <l>E zidul ce oprește potopul fanatic...</l>
                     </lg>
                     <lg>
                        <l>Căzut acum e zidul, eu vreau ca să-l ridic!</l>
                     </lg>
                     <p rend="justify">(O pauză. Boierii încep a se aprinde.)</p>
                     <p>STROICI</p>
                     <p rend="italic">(entuziast)</p>
                     <lg>
                        <l>Dar, dar!</l>
                     </lg>
                     <p rend="justify">DESPOT</p>
                     <lg>
                        <l>O cruciadă l-apus se pregătește</l>
                     </lg>
                     <lg>
                        <l>În contra semilunii lui Mohamed, ce crește</l>
                     </lg>
                     <lg>
                        <l>Ca meteor de moarte pe cerul creștinesc.</l>
                     </lg>
                     <lg>
                        <l>Doi împărați și Papa, vicar dumnezeiesc,</l>
                     </lg>
                     <lg>
                        <l>Filip, Ferdinand, Pavel, cu fulgerii în mână,</l>
                     </lg>
                     <lg>
                        <l>Stau gata să detune în hidra cea păgână,</l>
                     </lg>
                     <lg>
                        <l>Și tristele victime din tristul răsărit</l>
                     </lg>
                     <lg>
                        <l>Așteaptă-acea minune a lanțului zdrobit.</l>
                     </lg>
                     <lg>
                        <l>Sublimă încercare! măreață făptuire</l>
                     </lg>
                     <lg>
                        <l>Ce-nalță omenirea pân’ la dumnezeire!...</l>
                     </lg>
                     <lg>
                        <l>Cui se cuvine fala de-a fi începător</l>
                     </lg>
                     <lg>
                        <l>De nu acestui ager, mărinimos popor</l>
                     </lg>
                     <lg>
                        <l>Ce,-mpărtășind cu Ștefan și inima și gândul,</l>
                     </lg>
                     <lg>
                        <l>A îngrozit Osmanul ani patruzeci de-a rândul?...</l>
                     </lg>
                     <lg>
                        <l>Iată ce vreau eu, Despot, străinul... însă voi</l>
                     </lg>
                     <lg>
                        <l>Ce vreți?</l>
                     </lg>
                     <p rend="justify">STROICI</p>
                     <lg>
                        <l>Vrem domn pe tine în pace și război.</l>
                     </lg>
                     <lg>
                        <l>În ochii mei deschis-ai o zare nouă, largă...</l>
                     </lg>
                     <lg>
                        <l>Tot sufletul spre dânsa cu tine vrea să meargă.</l>
                     </lg>
                     <p rend="justify">SPANCIOC</p>
                     <lg>
                        <l>Despot!... de ți-a fi faptul ca rostul... să trăiești!</l>
                     </lg>
                     <lg>
                        <l>Fii domn!... în țara noastră pe Ștefan s-amintești.</l>
                     </lg>
                     <p rend="justify">HARNOV</p>
                     <lg>
                        <l>Trăiască Despot-Vodă!</l>
                     </lg>
                     <p rend="justify">MOȚOC</p>
                     <lg>
                        <l>Tăcere, cumpătare,</l>
                     </lg>
                     <lg>
                        <l>Urechea lăpușneană aude-n depărtare.</l>
                     </lg>
                     <lg>
                        <l>Boieri, noaptea se-ntinde și timpu-i priincios.</l>
                     </lg>
                     <lg>
                        <l>Hai s-ațâțăm răscoala în breslele de jos</l>
                     </lg>
                     <lg>
                        <l>Și mâini, în zori de ziuă, să vadă mândrul soare</l>
                     </lg>
                     <lg>
                        <l>În brânci pe Lăpușneanu, pe Despot în splendoare!</l>
                     </lg>
                     <p rend="justify">BOIERII</p>
                     <lg>
                        <l>Hai!</l>
                     </lg>
                     <p rend="justify">SPANCIOC</p>
                     <p rend="italic">(se apropie de Despot și-i dă mâna)</p>
                     <lg>
                        <l>Să fii român verde!</l>
                     </lg>
                     <p rend="justify">DESPOT</p>
                     <lg>
                        <l>Român m-oi arăta.</l>
                     </lg>
                     <p rend="justify">STROICI</p>
                     <p rend="italic">(dând mâna cu Despot)</p>
                     <lg>
                        <l>Despot, noroc!</l>
                     </lg>
                     <p rend="justify">MOȚOC</p>
                     <p rend="italic">(asemene)</p>
                     <lg>
                        <l>Unire!</l>
                     </lg>
                     <p rend="justify">HARNOV</p>
                     <p rend="italic">(închinându-se plecat)</p>
                     <lg>
                        <l>Mulți ani, măria-ta!</l>
                     </lg>
                     <p rend="justify">(Ceilalți boieri se-nchină și ies cu toții prin fund.)</p>
                     <p>DESPOT</p>
                     <p rend="italic">(singur)</p>
                     <lg>
                        <l>E vis?... sunt Domn, eu Despot? Din mic iată-mă-s mare!</l>
                     </lg>
                     <lg>
                        <l>Boierii, capi ai țării, cu-o nobilă mișcare</l>
                     </lg>
                     <lg>
                        <l>Mi-au dat frățește mâna, voioși m-au aclamat...</l>
                     </lg>
                     <lg>
                        <l>Un singur numai, Tomșa, din toți cel mai bărbat...</l>
                     </lg>
                     <lg>
                        <l>El mi-a jurat o ură cumplită, ne-mpăcată,</l>
                     </lg>
                     <lg>
                        <l>El chiar... mă va ucide când va putea, vreodată...</l>
                     </lg>
                     <lg>
                        <l>Un glas de presimțire mi-o spune-n taină... dar</l>
                     </lg>
                     <lg>
                        <l>Prudent e să lași viața vrăjmașului barbar?</l>
                     </lg>
                     <lg>
                        <l>Răbdare!... a mea spadă o voi plânta-o-ntr-însul,</l>
                     </lg>
                     <lg>
                        <l>Și dacă moldovenii vor fi nătângi ca dânsul,</l>
                     </lg>
                     <lg>
                        <l>Voi ști eu din lei aprigi a-i face mielușori.</l>
                     </lg>
                  </div>
                  <div type="div4">
                     <head>Scena XI</head>
                     <p rend="justify">DESPOT, TOMA CAL ABAICANUL, ANA, MOȚOC, MAICA FEVRONIA, SEIMENI</p>
                     <p>TOMA</p>
                     <p rend="italic">(la ușa din fund)</p>
                     <lg>
                        <l>Pe dânsul, copii!</l>
                     </lg>
                     <p rend="justify">(Seimenii se aruncă pe Despot de-l prind.)</p>
                     <p>DESPOT</p>
                     <p rend="italic">(surprins)</p>
                     <lg>
                        <l>Ce e?</l>
                     </lg>
                     <p rend="justify">TOMA</p>
                     <p rend="italic">(amenințând pe Despot cu pumnarul)</p>
                     <lg>
                        <l>Să nu te miști că mori!</l>
                     </lg>
                     <p rend="justify">DESPOT</p>
                     <p rend="italic">(zbătându-se)</p>
                     <lg>
                        <l>Săriți, prieteni, oameni!</l>
                     </lg>
                     <p rend="justify">TOMA</p>
                     <lg>
                        <l>Taci, taci, vulpe vicleană.</l>
                     </lg>
                     <p rend="justify">ANA</p>
                     <p rend="italic">(intră speriată din stânga)</p>
                     <lg>
                        <l>Despot!</l>
                     </lg>
                     <p rend="justify">MOȚOC</p>
                     <p rend="italic">(intră prin fund și, văzând lupta lui Despot, se repede asupra lui Toma)</p>
                     <lg>
                        <l>Ce-i?... hoți!</l>
                     </lg>
                     <p rend="justify">TOMA</p>
                     <p rend="italic">(respingând pe Moțoc)</p>
                     <lg>
                        <l>În lături!... Dreptatea lăpușneană</l>
                     </lg>
                     <lg>
                        <l>L-a osândit pe Despot la moarte!</l>
                     </lg>
                     <p rend="justify">MOȚOC</p>
                     <lg>
                        <l>O! calău!</l>
                     </lg>
                     <p rend="justify">ANA</p>
                     <lg>
                        <l>Ce-aud?... Ah! Despot!...</l>
                     </lg>
                     <p rend="justify">DESPOT</p>
                     <p rend="italic">(lângă ușa din fund)</p>
                     <lg>
                        <l>Ană!...</l>
                     </lg>
                     <p rend="justify">ANA</p>
                     <p rend="italic">(cade leșinată pe jilț)</p>
                     <lg>
                        <l>E mort norocul meu!</l>
                     </lg>
                     <p rend="justify">(Moțoc și maica Fevronia se apropie de Ana. Seimenii ies prin fund cu Despot.)</p>
                     <p rend="italic">( Cortina cade . )</p>
                  </div>
               </div>
               <div type="div3" rend="P26">
                  <head>Actul II - Tabloul II</head>
                  <lg>
                     <l>Un beci de închisoare. Fereastră cu gratii în stânga. Ușă în fund. O masă cu două scaune în mijloc. Un fănar aprins.</l>
                  </lg>
                  <div type="div4">
                     <head>Scena I</head>
                     <p rend="justify">DESPOT</p>
                     <p rend="italic">(pe scaun, lângă masă)</p>
                     <lg>
                        <l>O! soartă schimbătoare ce râzi de omenire!</l>
                     </lg>
                     <lg>
                        <l>Nebun cine se-ncrede în tine cu orbire!</l>
                     </lg>
                     <lg>
                        <l>Nebun cine se urcă pe-al muntelui suiș,</l>
                     </lg>
                     <lg>
                        <l>Prapastia-l așteaptă cu-adâncu-i prăvăliș!...</l>
                     </lg>
                     <lg>
                        <l>Așadar eu, sărmanul, a soartei jucărie,</l>
                     </lg>
                     <lg>
                        <l>Ajuns iubit de-un înger, aproape de domnie,</l>
                     </lg>
                     <lg>
                        <l>Iată-mă-acum aice din raiul meu căzut</l>
                     </lg>
                     <lg>
                        <l>Și din lumina lumii în umbră iar pierdut!...</l>
                     </lg>
                     <lg>
                        <l>Sunt eu?... Sunt treaz?... în viață?... și adevăr e oare?</l>
                     </lg>
                     <lg>
                        <l>Eu, Despot, vultur falnic, eu zac la închisoare!</l>
                     </lg>
                     <p rend="justify">(Se scoală și cată împrejur)</p>
                     <lg>
                        <l>Acești pereți sunt umezi, triști, negri!... Ah! ei sânt</l>
                     </lg>
                     <lg>
                        <l>Nu ziduri de palate, dar ziduri de mormânt!</l>
                     </lg>
                     <lg>
                        <l>În ele cine intră din ele nu mai iese</l>
                     </lg>
                     <lg>
                        <l>Decât pe-o raclă neagră cu zilele-i culese!</l>
                     </lg>
                     <p rend="justify">(Înfiorându-se)</p>
                     <lg>
                        <l>O! reci fiori de groază prin sufletul meu trec.</l>
                     </lg>
                     <lg>
                        <l>Răsuflu-aburi de moarte... Un biet străin, un grec,</l>
                     </lg>
                     <lg>
                        <l>La cine pot să aflu o rază de-ndurare?</l>
                     </lg>
                     <lg>
                        <l>La Doamna numai, însă nici o putere n-are,</l>
                     </lg>
                     <lg>
                        <l>Căci Vodă Lăpușneanu de milă-i depărtat</l>
                     </lg>
                     <lg>
                        <l>Cât de pământul negru e cerul înstelat.</l>
                     </lg>
                     <lg>
                        <l>Cum?... mort în floarea vieții!... Cum? mort ca un mișel,</l>
                     </lg>
                     <lg>
                        <l>Ucis de Lăpușneanu, lipsit de tron... și el!...</l>
                     </lg>
                     <lg>
                        <l>O! nu, nu! nu se poate... cu unghiile tocite</l>
                     </lg>
                     <lg>
                        <l>Voi sparge-această hrubă ce-n sânul ei mă-nghite.</l>
                     </lg>
                     <p rend="justify">(Se azvârle turbat peste pereți și-i lovește cu pumnii.)</p>
                     <lg>
                        <l>Deschide-te, morminte!... dă-mi drumul să-mi răzbun.</l>
                     </lg>
                     <lg>
                        <l>Cădeți, infame ziduri! (Căzând pe scaun.)</l>
                     </lg>
                     <lg>
                        <l>Ah! Doamne, sunt nebun...</l>
                     </lg>
                     <p rend="justify">(După o scurtă pauză.)</p>
                     <lg>
                        <l>Mizerie!... cu gândul pătrund bolta cerească</l>
                     </lg>
                     <lg>
                        <l>Și brațul meu nu poate o piatră să urnească!</l>
                     </lg>
                     <p rend="justify">(Înduioșindu-se.)</p>
                     <p>:*Ah! nu-i nici o sperare... Cei ce m-au cunoscut</p>
                     <p>:*Vor zice-a fost un Despot, a fost... ce s-a făcut?</p>
                     <p>:*Și toți m-or da uitării... chiar Ana... lume, lume!</p>
                     <p>:*Uita-va și amorul și jalnicul meu nume.</p>
                     <lg>
                        <l>Adio, planuri nalte! Adio, mari sperări,</l>
                     </lg>
                     <lg>
                        <l>A lumii ideale sublime aspirări!</l>
                     </lg>
                     <lg>
                        <l>Adio tot: junie, lumină, fericire...</l>
                     </lg>
                     <lg>
                        <l>Nălucă este omul și viața — o clipire.</l>
                     </lg>
                     <p rend="justify">(Privește fereastra.)</p>
                     <lg>
                        <l>O! Despot, te salută ai veciniciei zori.</l>
                     </lg>
                     <lg>
                        <l>Fii om!... Când vine moartea, te-nchină ei și mori!</l>
                     </lg>
                     <p rend="justify">(Stă abătut, cu capul plecat pe brațul lui.)</p>
                  </div>
                  <div type="div4">
                     <head>Scena II</head>
                     <p rend="justify">DESPOT, CIUBĂR-VODĂ (intră; ușa se închide după el)</p>
                     <p>CIUBĂR</p>
                     <lg>
                        <l>Ei!... Despot, frate Despot, așa-i că ai pățit-o?</l>
                     </lg>
                     <p rend="justify">DESPOT</p>
                     <p rend="italic">(tresărind)</p>
                     <lg>
                        <l>Ce-aud? Ce văd?... Smintitul?</l>
                     </lg>
                     <p rend="justify">CIUBĂR</p>
                     <lg>
                        <l>Cu Vodă-ai împlinit-o?</l>
                     </lg>
                     <p rend="justify">(Privește beciul.)</p>
                     <lg>
                        <l>Frumos palat!... privește: ce stofe pe pereți!</l>
                        <l>Pe jos ce de covoare țesute cu... bureți!</l>
                        <l>Ce mobile-aurite! Ce mândre policandre!...</l>
                        <l>Mărire ție, Vodă, măi Vodă Alexandre,</l>
                        <l>Ce bine știi în curte pe oaspeți să primești</l>
                        <l>Și pe-ale tale rude cu drag s-adăpostești!</l>
                     </lg>
                     <p rend="justify">DESPOT</p>
                     <p rend="italic">(în parte)</p>
                     <lg>
                        <l>Sărmane Despot!... iată la ce-ai ajuns pe lume:</l>
                     </lg>
                     <lg>
                        <l>Să râdă și nebunii de tine cu-a lor glume!</l>
                     </lg>
                     <p rend="justify">CIUBĂR</p>
                     <lg>
                        <l>Despot!</l>
                     </lg>
                     <p rend="justify">DESPOT</p>
                     <lg>
                        <l>Ce vrei, năuce?</l>
                     </lg>
                     <p rend="justify">CIUBĂR</p>
                     <lg>
                        <l>Năuc ești tu și prost.</l>
                     </lg>
                     <lg>
                        <l>Tu vezi ce sunt eu astăzi, iar nu ceea ce-am fost.</l>
                     </lg>
                     <lg>
                        <l>Am fost odinioară un domn în strălucire</l>
                     </lg>
                     <lg>
                        <l>Cât soarele cu mine era-n nepotrivire;</l>
                     </lg>
                     <lg>
                        <l>Puternic ca trei Cesari, frumos ca Machedon,</l>
                     </lg>
                     <lg>
                        <l>Călare pe un sceptru, iar nu pe-acest baston,</l>
                     </lg>
                     <lg>
                        <l>Și mă loveam cu capul de nouri și de stele,</l>
                     </lg>
                     <lg>
                        <l>Și măsuram pământul cu pasurile mele!...</l>
                     </lg>
                     <lg>
                        <l>Dar Vodă Lăpușneanu, un hoț, un destrămat,</l>
                     </lg>
                     <lg>
                        <l>M-a prins și de-a mea vâlfă în drum m-a dezbrăcat.</l>
                     </lg>
                     <lg>
                        <l>Și eu și tu ajuns-am ca două frunze-uscate</l>
                     </lg>
                     <lg>
                        <l>De-o pânză de paingen în aer aninate.</l>
                     </lg>
                     <lg>
                        <l>Tot vântul mic sau mare ne clatină suflând...</l>
                     </lg>
                     <lg>
                        <l>Ei! ș-apoi?... Vântul bate și câinii fug lătrând.</l>
                     </lg>
                     <p rend="justify">(Se apropie de fereastră.)</p>
                     <p>DESPOT</p>
                     <p rend="italic">(în parte, sculându-se)</p>
                     <lg>
                        <l>O! Doamne, să fiu oare și eu în a lui stare,</l>
                     </lg>
                     <lg>
                        <l>În câmpul nebuniei pe-un gărgăun călare?</l>
                     </lg>
                     <lg>
                        <l>Cum? visurile mele de falnic viitor</l>
                     </lg>
                     <lg>
                        <l>Să fi făcut din mine un om aiuritor</l>
                     </lg>
                     <lg>
                        <l>Ca dânsul?...</l>
                     </lg>
                     <p rend="justify">CIUBĂR</p>
                     <lg>
                        <l>Frate Despot, știi tu ce-i mădrăguna?</l>
                     </lg>
                     <lg>
                        <l>O fată ce aleargă pe câmpi când iese luna</l>
                     </lg>
                     <lg>
                        <l>Și merge de se scaldă în roua de pe flori</l>
                     </lg>
                     <lg>
                        <l>Cu gând să se mărite c-un împărat în zori.</l>
                     </lg>
                     <lg>
                        <l>Am prins-o într-o noapte, frumoasă, goală, albă,</l>
                     </lg>
                     <lg>
                        <l>Dar hoțul Lăpușneanu mi-a șters-o ca pe-o salbă!...</l>
                     </lg>
                     <lg>
                        <l>Ce-mi pasă! Scaraoțchi îi este lui nănaș</l>
                     </lg>
                     <lg>
                        <l>Iar eu al mădrăgunii sunt mire drăgălaș.</l>
                     </lg>
                     <p rend="justify">(Ia o poză maiestuoasă.)</p>
                     <p>DESPOT</p>
                     <lg>
                        <l>Dar bine, Ciubăr, spune-mi: Cum ai intrat aice?</l>
                     </lg>
                     <lg>
                        <l>Și tu ești ca și mine închis?</l>
                     </lg>
                     <p rend="justify">CIUBĂR</p>
                     <lg>
                        <l>Eu?... Cine zice</l>
                     </lg>
                     <lg>
                        <l>C-a îndrăznit vrodată o mână de capcân</l>
                     </lg>
                     <lg>
                        <l>Măcar să se atingă de-al lumilor stăpân?</l>
                     </lg>
                     <lg>
                        <l>Nu! Am venit eu însumi la tine-n pușcărie</l>
                     </lg>
                     <lg>
                        <l>Trimis de Lăpușneanu să-ți țin tovărășie,</l>
                     </lg>
                     <lg>
                        <l>Ca să-ți grăiesc de moarte ca un prieten bun</l>
                     </lg>
                     <lg>
                        <l>Pân’ ce-a veni călăul, al temniței tăun.</l>
                     </lg>
                     <p rend="justify">DESPOT</p>
                     <lg>
                        <l>Cum? Lăpușneanu însuși ți-a dat astă solie?</l>
                     </lg>
                     <p rend="justify">CIUBĂR</p>
                     <lg>
                        <l>El!... și-ți trimite... iată... un dar de berbănție.</l>
                     </lg>
                     <p rend="justify">(Aruncă pe masă scrinul oferit de Despot Doamnei Ruxandrei.)</p>
                     <lg>
                        <l>Șiraguri și paftale, să ai cu ce-amăgi</l>
                     </lg>
                     <lg>
                        <l>Nevasta lui Satana spre a vă îndrăgi.</l>
                     </lg>
                     <p rend="justify">(Se pune pe un scaun, în față cu Despot.)</p>
                     <lg>
                        <l>Ei!... ce mai zici tu, Despot?... Așa-i că viața-i scurtă?</l>
                     </lg>
                     <lg>
                        <l>Așa-i că nu plătește nici cât un dram de turtă?</l>
                     </lg>
                     <lg>
                        <l>În faptul viu al vieții ne pare drumul lung,</l>
                     </lg>
                     <lg>
                        <l>Trei pași de-abia și-n capăt picioarele ajung.</l>
                     </lg>
                     <lg>
                        <l>Omul ca iarba!... viața ca... iapa cea bălțată,</l>
                     </lg>
                     <lg>
                        <l>Cât trece dealul mare, nu se mai vede... iată!</l>
                     </lg>
                     <lg>
                        <l>Eu unul cred că omul nerezemat de tron</l>
                     </lg>
                     <lg>
                        <l>E mic ca și o muscă pe muntele Sion,</l>
                     </lg>
                     <lg>
                        <l>Dar tu ce ești acuma sosit pe prag de moarte,</l>
                     </lg>
                     <lg>
                        <l>Ce zici?</l>
                     </lg>
                     <p rend="justify">DESPOT</p>
                     <p rend="italic">(în parte)</p>
                     <lg>
                        <l>O! ce idee!... (Tare.) Eu zic că relei soarte</l>
                     </lg>
                     <lg>
                        <l>E drept să ne supunem când altfel nu putem.</l>
                     </lg>
                     <p rend="justify">CIUBĂR</p>
                     <lg>
                        <l>Cum asta?</l>
                     </lg>
                     <p rend="justify">DESPOT</p>
                     <lg>
                        <l>Tu, de pildă, lipsit de diadem,</l>
                     </lg>
                     <lg>
                        <l>Să duci o viață tristă și plină de nevoie,</l>
                     </lg>
                     <lg>
                        <l>Iar eu în astă țară să fiu domn făr’ de voie.</l>
                     </lg>
                     <p rend="justify">CIUBĂR</p>
                     <lg>
                        <l>Ce? tu? domn?</l>
                     </lg>
                     <p rend="justify">DESPOT</p>
                     <lg>
                        <l>Eu, Ciubere! (Tainic.) Crezi tu că-s destinat</l>
                     </lg>
                     <lg>
                        <l>A trece-n ceea lume taiat sau spânzurat?</l>
                     </lg>
                     <lg>
                        <l>Te-nșeli... ai mei prieteni sunt gata ca să vie</l>
                     </lg>
                     <lg>
                        <l>În zori, și să mă ducă de-a dreptul la domnie.</l>
                     </lg>
                     <p rend="justify">CIUBĂR</p>
                     <lg>
                        <l>Ce spui? ce spui?</l>
                     </lg>
                     <p rend="justify">DESPOT</p>
                     <lg>
                        <l>Și martor mi-e sfântul Dumnezeu</l>
                     </lg>
                     <lg>
                        <l>Că eu fug de putere ca de păcat.</l>
                     </lg>
                     <p rend="justify">CIUBĂR</p>
                     <lg>
                        <l>Nu eu!</l>
                     </lg>
                     <p rend="justify">DESPOT</p>
                     <lg>
                        <l>Așa-i fatalitatea și n-am, vai, ce mă face.</l>
                     </lg>
                     <lg>
                        <l>Am să fiu domn, Ciubere, de-mi place, de nu-mi place.</l>
                     </lg>
                     <lg>
                        <l>Ah! (Face un gest de desperare.)</l>
                     </lg>
                     <p rend="justify">CIUBĂR</p>
                     <lg>
                        <l>Și te plângi de asta?... Ești un nebun, nătâng.</l>
                     </lg>
                     <p rend="justify">DESPOT</p>
                     <lg>
                        <l>Decât păstor de oameni mai bine, zău!...</l>
                     </lg>
                     <p rend="justify">CIUBĂR</p>
                     <lg>
                        <l>Te plâng!</l>
                     </lg>
                     <p rend="justify">DESPOT</p>
                     <lg>
                        <l>Eu sunt un biet om simplu, eu n-am visuri deșarte.</l>
                     </lg>
                     <lg>
                        <l>De grijile măririi doresc a fi departe.</l>
                     </lg>
                     <lg>
                        <l>Mi-e teamă să fiu capul unui popor.</l>
                     </lg>
                     <p rend="justify">CIUBĂR</p>
                     <lg>
                        <l>Ba, zău!</l>
                     </lg>
                     <lg>
                        <l>Decât a fi în coadă mai bine-n frunte vreu.</l>
                     </lg>
                     <p rend="justify">DESPOT</p>
                     <p rend="italic">(observând pe Ciubăr care se exaltează la cuvintele lui)</p>
                     <lg>
                        <l>Nu-mi place pompa lumii, nici la a mea ivire</l>
                     </lg>
                     <lg>
                        <l>Poporul să m-aclame, poporul să m-admire,</l>
                     </lg>
                     <lg>
                        <l>Și oștile să-nchine stindarde-n fața mea,</l>
                     </lg>
                     <lg>
                        <l>Și-n frunte-mi să lucească surguciul ca o stea,</l>
                     </lg>
                     <lg>
                        <l>Și surlele să cânte, și tunul să detune,</l>
                     </lg>
                     <lg>
                        <l>Și clopotele toate în cale-mi să tot sune.</l>
                     </lg>
                     <lg>
                        <l>Ș-apoi, Ciubere dragă, eu am cugetul drept</l>
                     </lg>
                     <lg>
                        <l>Și mult și greu se bate a mea inimă-n piept</l>
                     </lg>
                     <lg>
                        <l>Când știu că tronul țării e dreapta moștenire</l>
                     </lg>
                     <lg>
                        <l>A lui Ciubăr.</l>
                     </lg>
                     <p rend="justify">CIUBĂR</p>
                     <p rend="italic">(îmbrățișând pe Despot)</p>
                     <lg>
                        <l>Ah! frate, ești bun, bun peste fire.</l>
                     </lg>
                     <lg>
                        <l>Nu eu când vine fala aș zice ba!... Nu eu!</l>
                     </lg>
                     <lg>
                        <l>Hei! căci nu vrea norocul să fiu în locul tău!</l>
                     </lg>
                     <p rend="justify">DESPOT</p>
                     <lg>
                        <l>Ai vrea?</l>
                     </lg>
                     <p rend="justify">CIUBĂR</p>
                     <lg>
                        <l>Cum nu?</l>
                     </lg>
                     <p rend="justify">DESPOT</p>
                     <lg>
                        <l>E lesne.</l>
                     </lg>
                     <p rend="justify">CIUBĂR</p>
                     <lg>
                        <l>Cum, cum, cum?</l>
                     </lg>
                     <p rend="justify">DESPOT</p>
                     <lg>
                        <l>Foarte lesne.</l>
                     </lg>
                     <p rend="justify">CIUBĂR</p>
                     <lg>
                        <l>Dar cum?</l>
                     </lg>
                     <p rend="justify">DESPOT</p>
                     <lg>
                        <l>Te schimbă-n Despot din cap și pân-în glezne.</l>
                     </lg>
                     <lg>
                        <l>Și mâini în zori de ziuă poporul adunat</l>
                     </lg>
                     <lg>
                        <l>În locul meu te-a duce pe tine la palat.</l>
                     </lg>
                     <p rend="justify">CIUBĂR</p>
                     <lg>
                        <l>Mâini?</l>
                     </lg>
                     <p rend="justify">DESPOT</p>
                     <lg>
                        <l>Mâini. (În parte.) S-a prins nebunul.</l>
                     </lg>
                     <p rend="justify">CIUBĂR</p>
                     <p rend="italic">(încântat)</p>
                     <lg>
                        <l>Despot, m-ai scos din minte.</l>
                     </lg>
                     <lg>
                        <l>Domn!... eu, Ciubăr!... dă-mi iute a ta îmbrăcăminte,</l>
                     </lg>
                     <lg>
                        <l>Dă-mi pălăria.</l>
                     </lg>
                     <p rend="justify">DESPOT</p>
                     <lg>
                        <l>Na-ți-o.</l>
                     </lg>
                     <p rend="justify">(Ciubăr schimbă hlamida pe mantaua lui Despot.)</p>
                     <p>CIUBĂR</p>
                     <lg>
                        <l>Și-n schimb, na stema mea,</l>
                     </lg>
                     <lg>
                        <l>Dar fii cu îngrijire să nu te culci pe ea.</l>
                     </lg>
                     <p rend="justify">(Schimbă stema pe pălăria lui Despot.)</p>
                     <p>DESPOT</p>
                     <lg>
                        <l>Ce-ți pasă; mâini te-așteaptă o stemă-mpărătească.</l>
                     </lg>
                     <p rend="justify">CIUBĂR</p>
                     <p rend="italic">(vesel)</p>
                     <lg>
                        <l>A! știu că Lăpușneanu de ciudă-o să plesnească.</l>
                     </lg>
                     <p rend="justify">DESPOT</p>
                     <lg>
                        <l>Acum ici, lângă masă, te-așează liniștit</l>
                     </lg>
                     <lg>
                        <l>Și stai ca un om mare pe gânduri adâncit.</l>
                     </lg>
                     <p rend="justify">(Ciubăr se pune pe scaun.)</p>
                     <lg>
                        <l>Așa, și pălăria pe frunte ți-o apasă,</l>
                     </lg>
                     <lg>
                        <l>Nicicum să te cunoască cine-ar intra în casă.</l>
                     </lg>
                     <p rend="justify">CIUBĂR</p>
                     <lg>
                        <l>Bine-i așa?</l>
                     </lg>
                     <p rend="justify">DESPOT</p>
                     <lg>
                        <l>Prea bine.</l>
                     </lg>
                     <p rend="justify">CIUBĂR</p>
                     <lg>
                        <l>Dar tu ce-ai să devii?</l>
                     </lg>
                     <p rend="justify">DESPOT</p>
                     <lg>
                        <l>Eu dintre morți, Ciubere, mă-ntorc printre cei vii.</l>
                     </lg>
                     <lg>
                        <l>Noroc de-acuma nouă!... cu pene-mprumutate</l>
                     </lg>
                     <lg>
                        <l>Tu zbori către mărire, eu, către libertate!</l>
                     </lg>
                     <p rend="justify">(Îmbrăcat cu hlamida și încoronat cu stema lui Ciubăr, vine în fața scenei.)</p>
                     <lg>
                        <l>Nebun aici intrat-am? nu știu, dar nebun ies.</l>
                     </lg>
                     <lg>
                        <l>Priviți!... din pompa lumii cu ce, vai, m-am ales?</l>
                     </lg>
                     <lg>
                        <l>Cu-o stemă de hârtie, cu-o cârpă de hlamidă,</l>
                     </lg>
                     <lg>
                        <l>Cu tot ce poate face pe oameni ca să râdă.</l>
                     </lg>
                     <lg>
                        <l>Dar bună-i răzbunarea!... pre sfântul Dumnezeu,</l>
                     </lg>
                     <lg>
                        <l>Voi râde mult mai tare și eu la rândul meu!</l>
                     </lg>
                     <p rend="justify">(Iese.)</p>
                     <p>UN GLAS</p>
                     <p rend="italic">(afară)</p>
                     <lg>
                        <l>Stai! Cine-i?...</l>
                     </lg>
                     <p rend="justify">DESPOT</p>
                     <p rend="italic">(imitând glasul lui Ciubăr)</p>
                     <lg>
                        <l>Ciubăr-Vodă.</l>
                     </lg>
                     <p rend="justify">GLASUL</p>
                     <lg>
                        <l>Treci.</l>
                     </lg>
                     <p rend="justify">(Hohote de râs afară.)</p>
                     <p>CIUBĂR</p>
                     <p rend="italic">(singur)</p>
                     <lg>
                        <l>Prost!... să-mi lase mie</l>
                     </lg>
                     <lg>
                        <l>Tot ce-i mai scump, mărire, putere, avuție,</l>
                     </lg>
                     <lg>
                        <l>Și el să nu vroiască a fi chiar domnitor!</l>
                     </lg>
                     <lg>
                        <l>Nebun! (Cască.) Dar eu cu minte... mă-nalț... și zbor, și zbor</l>
                     </lg>
                     <lg>
                        <l>Sus, sus pe vârful lumii ce visul îi arată</l>
                     </lg>
                     <lg>
                        <l>Când omul mândru doarme cu gura lui căscată...</l>
                     </lg>
                     <lg>
                        <l>Poznașă întâmplare! (Cască.) eu domn, eu domn, eu domn!</l>
                     </lg>
                     <lg>
                        <l>Pe tron... mă urc... cu fală... și însă... cad de somn!</l>
                     </lg>
                     <p rend="justify">(Adoarme cu capul pe masă.)</p>
                  </div>
               </div>
               <div type="div3" rend="P26">
                  <head>Actul III</head>
                  <lg>
                     <l>Salon în castelul lui Laski, în Ardeal. În fund, ușă mare și largă de capelă. În dreapta, ușă tainică. În stânga, ușă mare. Alăture cu capela, o fereastră. Panoplii și portrete de palatini pe pereți. O canapea în dreapta, planul I. O masă mică lângă ea. Pe masă un scrin cu giuvaiere.</l>
                  </lg>
                  <div type="div4" rend="P27">
                     <head>Scena I</head>
                     <p rend="justify">CARMINA, DESPOT (pe canapea)</p>
                     <p>CARMINA</p>
                     <lg>
                        <l>Tu ești, iubite Despot! te-ascult, te simt, te văd.</l>
                     </lg>
                     <lg>
                        <l>Tu ești, inima-mi spune, și tot nu mă încred.</l>
                     </lg>
                     <p rend="justify">DESPOT</p>
                     <lg>
                        <l>Eu sunt, eu, lângă tine, iubita mea Carmină.</l>
                     </lg>
                     <p rend="justify">CARMINA</p>
                     <lg>
                        <l>Grăiește-mi, prelungește părerea mea divină,</l>
                     </lg>
                     <lg>
                        <l>Îmi pare că sunt prada celui mai dulce vis.</l>
                     </lg>
                     <lg>
                        <l>El sufletu-mi îngână și raiul mi-a deschis.</l>
                     </lg>
                     <p rend="justify">DESPOT</p>
                     <p rend="italic">(cuprinzând-o cu brațele)</p>
                     <lg>
                        <l>Nu vezi?... a zburat visul lăsându-mi mie prada.</l>
                     </lg>
                     <p rend="justify">CARMINA</p>
                     <lg>
                        <l>Ah! Despot, scumpe Despot, mă cred că-s în Grenada!</l>
                     </lg>
                     <lg>
                        <l>Vorbește-mi tu de dânsa cu glasul tău iubit,</l>
                     </lg>
                     <lg>
                        <l>Să mă report ferice în gândul meu răpit</l>
                     </lg>
                     <lg>
                        <l>La patria-mi cu soare, cu-amor, cu poezie...</l>
                     </lg>
                     <lg>
                        <l>O! magică Grenadă! o dulce-Andaluzie! (Plânge.)</l>
                     </lg>
                     <p rend="justify">DESPOT</p>
                     <lg>
                        <l>Carmina...</l>
                     </lg>
                     <p rend="justify">CARMINA</p>
                     <lg>
                        <l>Ah! mă lasă să plâng... mi-e dor...</l>
                     </lg>
                     <p rend="justify">DESPOT</p>
                     <lg>
                        <l>Nu vreu.</l>
                     </lg>
                     <lg>
                        <l>Vreu să-mi zâmbești.</l>
                     </lg>
                     <p rend="justify">CARMINA</p>
                     <p rend="italic">(zâmbind printre lacrimi)</p>
                     <lg>
                        <l>Vrei?... fie... (Plânge.) Ah! nu pot, scumpul meu.</l>
                     </lg>
                     <p rend="justify">DESPOT</p>
                     <lg>
                        <l>De ce atâtea lacrimi când după despărțire</l>
                     </lg>
                     <lg>
                        <l>Ne regăsim ferice în leagăn de iubire?</l>
                     </lg>
                     <lg>
                        <l>Când Laski-i dus departe și oaspeții cu el?</l>
                     </lg>
                     <lg>
                        <l>Gândește, suntem siguri, noi singuri în castel.</l>
                     </lg>
                     <p rend="justify">CARMINA</p>
                     <lg>
                        <l>Mă iartă... sunt muncită de-o crudă presimțire...</l>
                     </lg>
                     <lg>
                        <l>Fantasma morții zboară pe-a mea închipuire...</l>
                     </lg>
                     <lg>
                        <l>De ce te-ai dus de-aice, de ce m-ai părăsit?</l>
                     </lg>
                     <p rend="justify">DESPOT</p>
                     <lg>
                        <l>Pentru că-mi ești tu dragă, pentru că te-am slăvit,</l>
                     </lg>
                     <lg>
                        <l>Pentru că-n exaltare, împins de-a mea simțire,</l>
                     </lg>
                     <lg>
                        <l>Am vrut sub cer să-ți caut un cuib de fericire;</l>
                     </lg>
                     <lg>
                        <l>Am vrut, lărgind în ochi-ți a lumii orizon,</l>
                     </lg>
                     <lg>
                        <l>Să-ți pun pe frunte-o stemă și la picioare-un tron;</l>
                     </lg>
                     <lg>
                        <l>Dar soarta pân-acuma s-au arătat contrară...</l>
                     </lg>
                     <p rend="justify">CARMINA</p>
                     <lg>
                        <l>Ah! lipsa ta, iubite, a fost mult mai amară!</l>
                     </lg>
                     <lg>
                        <l>Ai pătimit tu, Despot, știu, multe-ai pătimit,</l>
                     </lg>
                     <lg>
                        <l>Dar eu, eu făr’ de tine aici cum am trăit?</l>
                     </lg>
                     <lg>
                        <l>În lacrimi, în durere, în grijă, în mustrare,</l>
                     </lg>
                     <lg>
                        <l>Lipsită de-orice sprijin, străină de sperare,</l>
                     </lg>
                     <lg>
                        <l>Închisă-n aste plaiuri sălbatice, pustii,</l>
                     </lg>
                     <lg>
                        <l>Cătând ziua și noaptea pe drumuri, dacă vii,</l>
                     </lg>
                     <lg>
                        <l>Și-n loc de tine, Despot, găsindu-mă cu cine?</l>
                     </lg>
                     <lg>
                        <l>Cu soțul meu, cu Laski, bătrân, gelos de mine,</l>
                     </lg>
                     <lg>
                        <l>Cu Zay, al său prieten, un ungur îngâmfat</l>
                     </lg>
                     <lg>
                        <l>Ce vecinic mă insultă cu-amoru-i desfrânat,</l>
                     </lg>
                     <lg>
                        <l>Și alții de-ai lui Laski tovarăși de beție</l>
                     </lg>
                     <lg>
                        <l>Care-i mănâncă-avutul râvnind a lui soție.</l>
                     </lg>
                     <p rend="justify">DESPOT</p>
                     <lg>
                        <l>Și eu, în gheara morții de două ori cuprins,</l>
                     </lg>
                     <lg>
                        <l>Am fost ca prin minune din cleștetu-i desprins</l>
                     </lg>
                     <lg>
                        <l>Prin aste talismanuri, prețioase suvenire</l>
                     </lg>
                     <lg>
                        <l>De tine date mie în ziua de pornire, (arată scrinul pe masă)</l>
                     </lg>
                     <lg>
                        <l>Căci glasul lor în taină ziceau: fii fericit!</l>
                     </lg>
                     <lg>
                        <l>Carmina te așteaptă, de dânsa ești iubit.</l>
                     </lg>
                     <p rend="justify">CARMINA</p>
                     <lg>
                        <l>Ah!</l>
                     </lg>
                     <p rend="justify">DESPOT</p>
                     <lg>
                        <l>Numai pentru tine și pentru altul nime</l>
                     </lg>
                     <lg>
                        <l>Am vrut s-ating în zboru-mi a lumii înălțime;</l>
                     </lg>
                     <lg>
                        <l>Am vrut și tot vreau încă norocul a cerca</l>
                     </lg>
                     <lg>
                        <l>Alăture cu mine pe tron a te urca,</l>
                     </lg>
                     <lg>
                        <l>Tu prin a ta frumseță regină ești născută.</l>
                     </lg>
                     <lg>
                        <l>Eu vreau să fii prin mine în raze învăscută.</l>
                     </lg>
                     <lg>
                        <l>Destule zile negre mâhnirii ai jertfit,</l>
                     </lg>
                     <lg>
                        <l>E timp ca să reintri în nimbul strălucit</l>
                     </lg>
                     <lg>
                        <l>Lipită, alintată în dulce legănare,</l>
                     </lg>
                     <lg>
                        <l>Pe-o inimă fierbinte și plină de-adorare.</l>
                     </lg>
                     <p rend="justify">CARMINA</p>
                     <lg>
                        <l>O! vis din soare!</l>
                     </lg>
                     <p rend="justify">DESPOT</p>
                     <lg>
                        <l>Visul va fi realizat,</l>
                     </lg>
                     <lg>
                        <l>Carmină, căci amorul e zeu înaripat,</l>
                     </lg>
                     <lg>
                        <l>Și el ne va conduce, pereche-ncoronată,</l>
                     </lg>
                     <lg>
                        <l>Pe tronul cu splendoare din țara-nvecinată.</l>
                     </lg>
                     <p rend="justify">CARMINA</p>
                     <lg>
                        <l>Pe tron! (În parte.) Dorul meu falnic!</l>
                     </lg>
                     <p rend="justify">DESPOT</p>
                     <lg>
                        <l>Dar!... orice tu dorești</l>
                     </lg>
                     <lg>
                        <l>Se va-mplini!... zi numai, iubito, că vroiești.</l>
                     </lg>
                     <p rend="justify">CARMINA</p>
                     <lg>
                        <l>A! cine-i la-ntuneric și fuge de lumină?</l>
                     </lg>
                     <lg>
                        <l>Dar ce pot face?... spune-mi.</l>
                     </lg>
                     <p rend="justify">DESPOT</p>
                     <lg>
                        <l>Mult poate o regină!</l>
                     </lg>
                     <lg>
                        <l>Pe Laski ș-ai tăi oaspeți de vrei a-ndupleca</l>
                     </lg>
                     <lg>
                        <l>În calea-mi îndrăzneață cu mine-a s-arunca,</l>
                     </lg>
                     <lg>
                        <l>Noi doi avem mărirea, ei fală ș-avuție.</l>
                     </lg>
                     <p rend="justify">CARMINA</p>
                     <p rend="italic">(decisă)</p>
                     <lg>
                        <l>Cu toții, Despot, astăzi se vor închina ție.</l>
                     </lg>
                     <p rend="justify">DESPOT</p>
                     <lg>
                        <l>O! scumpa mea domniță, tu mă re-nsuflețești.</l>
                     </lg>
                     <lg>
                        <l>Ce jertfe vrei?</l>
                     </lg>
                     <p rend="justify">CARMINA</p>
                     <lg>
                        <l>Vreau numai... pe tron să mă iubești.</l>
                     </lg>
                     <p rend="justify">DESPOT</p>
                     <lg>
                        <l>Ah! viața mea întreagă a ta-i! (O strânge la piept.)</l>
                     </lg>
                     <p rend="justify">(Zgomot de cai în curte.)</p>
                     <p>CARMINA</p>
                     <p rend="italic">(mergând la fereastră)</p>
                     <lg>
                        <l>Ce-aud afară?</l>
                     </lg>
                     <lg>
                        <l>A!... Laski și prefectul Zay vin... Iată-i, la scară</l>
                     </lg>
                     <lg>
                        <l>Au și sosit... O! Doamne, ce supărare!</l>
                     </lg>
                     <p rend="justify">DESPOT</p>
                     <lg>
                        <l>Zay</l>
                     </lg>
                     <lg>
                        <l>Dispune de-o oștire cu zece mii de cai.</l>
                     </lg>
                     <lg>
                        <l>El poate să m-ajute.</l>
                     </lg>
                     <p rend="justify">CARMINA</p>
                     <lg>
                        <l>Cum?</l>
                     </lg>
                     <p rend="justify">DESPOT</p>
                     <lg>
                        <l>Luând învoire</l>
                     </lg>
                     <lg>
                        <l>De la-mpăratul.</l>
                     </lg>
                     <p rend="justify">CARMINA</p>
                     <lg>
                        <l>Bine; azi am să-i fac primire</l>
                     </lg>
                     <lg>
                        <l>Ca niciodată, însă gelos să nu apari.</l>
                     </lg>
                     <p rend="justify">(Râzând.) Zay crede că-i Apolon pierdut printre maghiari.</p>
                  </div>
                  <div type="div4">
                     <head>Scena II</head>
                     <p rend="justify">CARMINA, DESPOT, LASKI</p>
                     <p>LASKI</p>
                     <p rend="italic">(afară)</p>
                     <lg>
                        <l>Carmina!</l>
                     </lg>
                     <p rend="justify">(Carmina se depărtează de Despot și merge spre ușa din stânga.)</p>
                     <p>CARMINA</p>
                     <p rend="italic">(lui Despot)</p>
                     <lg>
                        <l>Vine.</l>
                     </lg>
                     <p rend="justify">LASKI</p>
                     <p rend="italic">(intrând prin stânga, sărută pe Carmina)</p>
                     <lg>
                        <l>Carmen!... A! Despot?... scumpe frate.</l>
                     </lg>
                     <p rend="justify">DESPOT</p>
                     <lg>
                        <l>Scumpul meu Laski!</l>
                     </lg>
                     <p rend="justify">LASKI</p>
                     <lg>
                        <l>Cum?... pe neașteptate?</l>
                     </lg>
                     <lg>
                        <l>Ce vânt, ce întâmplare la noi iar te-au adus?</l>
                     </lg>
                     <lg>
                        <l>Când ai venit?</l>
                     </lg>
                     <p rend="justify">CARMINA</p>
                     <lg>
                        <l>Chiar astăzi.</l>
                     </lg>
                     <p rend="justify">DESPOT</p>
                     <lg>
                        <l>Și multe am de spus.</l>
                     </lg>
                     <p rend="justify">LASKI</p>
                     <lg>
                        <l>Zi, sunt cu nerăbdare...</l>
                     </lg>
                     <p rend="justify">CARMINA</p>
                     <lg>
                        <l>Laski, o întâlnire</l>
                     </lg>
                     <lg>
                        <l>Își pierde, când sunt martori, sincera ei pornire.</l>
                     </lg>
                     <lg>
                        <l>Aveți, cred, multe taine... aice dar vă las.</l>
                     </lg>
                     <p rend="justify">LASKI</p>
                     <lg>
                        <l>Mergi, dragă, în grădină; acolo au rămas</l>
                     </lg>
                     <lg>
                        <l>Și Zay ș-ai noștri oaspeți...</l>
                     </lg>
                     <p rend="justify">CARMINA</p>
                     <lg>
                        <l>Mă duc.</l>
                     </lg>
                     <p rend="justify">(Ea preschimbă cu Despot o ochire fugitivă și iese prin stânga condusă de Laski până la ușă.)</p>
                  </div>
                  <div type="div4">
                     <head>Scena III</head>
                     <p rend="justify">DESPOT, LASKI</p>
                     <p>LASKI</p>
                     <p rend="italic">(întorcându-se repede)</p>
                     <lg>
                        <l>Acum răspunde:</l>
                     </lg>
                     <lg>
                        <l>Prin mari furtuni trecut-ai... o știu; însă de unde</l>
                     </lg>
                     <lg>
                        <l>Revii?</l>
                     </lg>
                     <p rend="justify">DESPOT</p>
                     <lg>
                        <l>De la Moldova, din iad, unde am fost</l>
                     </lg>
                     <lg>
                        <l>Zdrobit, și vin la tine să caut adăpost.</l>
                     </lg>
                     <p rend="justify">LASKI</p>
                     <lg>
                        <l>Cum? tu renunți?...</l>
                     </lg>
                     <p rend="justify">DESPOT</p>
                     <lg>
                        <l>Nu, Laski!... un om viteaz din luptă</l>
                     </lg>
                     <lg>
                        <l>Nu se retrage grabnic când arma lui e ruptă.</l>
                     </lg>
                     <lg>
                        <l>Destinul crunt l-oi frânge din nou sub pașii mei.</l>
                     </lg>
                     <p rend="justify">LASKI</p>
                     <lg>
                        <l>A! bravo!... Așa, Despot, te vreau.</l>
                     </lg>
                     <p rend="justify">DESPOT</p>
                     <lg>
                        <l>Așa mă vrei?</l>
                     </lg>
                     <lg>
                        <l>Iubite Laski, crede că-n viața-mi tulburată</l>
                     </lg>
                     <lg>
                        <l>Nu am pierdut credința în tine niciodată.</l>
                     </lg>
                     <lg>
                        <l>Deci vin aice iară ca barca la liman</l>
                     </lg>
                     <lg>
                        <l>Și-ți zic: întinde-mi mâna... sunt domn până-ntr-un an!</l>
                     </lg>
                     <p rend="justify">LASKI</p>
                     <lg>
                        <l>Și mâna și averea toată-a mea putere</l>
                     </lg>
                     <lg>
                        <l>Sunt ale tale, Despot... Dispune,-ordonă, cere,</l>
                     </lg>
                     <lg>
                        <l>Ce vrei?</l>
                     </lg>
                     <p rend="justify">DESPOT</p>
                     <lg>
                        <l>Vreau bani și oameni.</l>
                     </lg>
                     <p rend="justify">LASKI</p>
                     <lg>
                        <l>Bani? voi amaneta</l>
                     </lg>
                     <lg>
                        <l>Moșiile, castelul, și sper a căpăta</l>
                     </lg>
                     <lg>
                        <l>Vreo zece mii de galbeni... de nu, chiar le voi vinde</l>
                     </lg>
                     <lg>
                        <l>Ca să putem în grabă războiul a-ntreprinde.</l>
                     </lg>
                     <p rend="justify">DESPOT</p>
                     <lg>
                        <l>Atâta sumă numai?</l>
                     </lg>
                     <p rend="justify">LASKI</p>
                     <lg>
                        <l>Mai mult nu cred să pot,</l>
                     </lg>
                     <lg>
                        <l>Căci... ți-o declar în taină, sunt ruinat de tot.</l>
                     </lg>
                     <p rend="justify">DESPOT</p>
                     <lg>
                        <l>Tu, ruinat?</l>
                     </lg>
                     <p rend="justify">LASKI</p>
                     <lg>
                        <l>A! frate, nu-ntârzie ruina</l>
                     </lg>
                     <lg>
                        <l>Când Laski-i palatinul și Carmen palatina!</l>
                     </lg>
                     <list type="unordered">
                        <item>Eu, știi, cu mâna spartă, născut risipitor,</item> 
                        <item>De tot ce-i scump, tablouri, cai, arme, iubitor,</item> 
                        <item>Ținând casa deschisă în care tot drumețul,</item> 
                        <item>Zi, noapte, își găsește culcușul și ospețul,</item> 
                        <item>La vârstă-naintată pierdut de-namorat,</item> 
                        <item>Cu-o nobilă spaniolă voios m-am însurat,</item> 
                        <item>Carmina din Grenada, silfidă-ncântătoare</item> 
                        <item>Cu foc de soare-n suflet și-n ochi cu foc de soare!...</item> 
                        <item>Sosită-aici, sărmana!... în tristul meu castel,</item> 
                        <item>Urâtul o cuprinse și, ca s-o scap de el,</item> 
                        <item>Am aruncat cu pumnul întregul meu tezaur,</item> 
                        <item>Vroind să-ntind pe cale-i un lung covor de aur...</item> 
                        <item>Am adunat în juru-i poeți și baladini</item> 
                        <item>Ș-o curte-mpărătească de neaoși palatini...</item> 
                        <item>Dar oricare fântână de la o vreme seacă...</item> 
                        <item>Ce vrei?... ș-a mea avere către secare pleacă!</item>
                     </list>
                     <lg>
                        <l>Deci azi, ca jucătorul ce-aruncă nu-n zadar</l>
                     </lg>
                     <lg>
                        <l>Pe cartea unui altui chiar ultimul dinar,</l>
                     </lg>
                     <lg>
                        <l>Vroiesc cu tine, Despot, să fac tovărășie</l>
                     </lg>
                     <lg>
                        <l>De câștigat în parte, eu bani și tu domnie...</l>
                     </lg>
                     <lg>
                        <l>Ș-arunc pe a ta carte întregul meu avut.</l>
                     </lg>
                     <p rend="justify">DESPOT</p>
                     <lg>
                        <l>Eu, domn, îți dau Hotinul cu-ntregul său ținut,</l>
                     </lg>
                     <p rend="justify">LASKI</p>
                     <lg>
                        <l>Primesc! noroc!</l>
                     </lg>
                     <p rend="justify">(Dau mâna amândoi).</p>
                     <p>DESPOT</p>
                     <lg>
                        <l>Dar oameni?</l>
                     </lg>
                     <p rend="justify">LASKI</p>
                     <lg>
                        <l>Oameni? A! hoit să fie,</l>
                     </lg>
                     <lg>
                        <l>De corbi nu este lipsă... Câți trebuie? o mie,</l>
                     </lg>
                     <lg>
                        <l>Trei, patru, șapte, zece?... în vânt cât oi striga,</l>
                     </lg>
                     <lg>
                        <l>Mulțime de strânsură aici va alerga,</l>
                     </lg>
                     <list type="unordered">
                        <item>Hoți buni de ștreang, la ștreanguri meniți cum li se cade,</item> 
                        <item>Ce știu numai să ardă, să taie și să prade.</item> 
                        <item>Chiar în castel acuma avem câțiva străini,</item> 
                        <item>Năprasnici șefi de bande, eroici spadasini</item> 
                        <item>Ce vântură Europa cu spada vecinic goală,</item> 
                        <item>Cătând moartea-n războaie ș-având groază de boală.</item> 
                        <item>Villel care comandă cincizeci de burghinioni,</item> 
                        <item>Rozel ce are-n mâna-i o sută de valoni</item> 
                        <item>Și Sedleț și Legmanul cu multă călărime,</item> 
                        <item>Ș-Anton iubit fanatic de crunta secuime,</item> 
                        <item>Și alții mulți, afară de toți voinicii mei</item> 
                        <item>Ce-s lupi când n-au prilejul ca să devie lei.</item>
                     </list>
                     <p rend="justify">DESPOT</p>
                     <lg>
                        <l>Prea bine, dar cu-o mână de bravi, cât de bravi fie,</l>
                     </lg>
                     <lg>
                        <l>A merge la Moldova ar fi o nebunie.</l>
                     </lg>
                     <lg>
                        <l>Știi însuți: moldovanul e iute la război.</l>
                     </lg>
                     <lg>
                        <l>Tot omul e în stare a se lupta cu doi.</l>
                     </lg>
                     <lg>
                        <l>Ne trebuie-o putere, pot zice-mpărătească.</l>
                     </lg>
                     <lg>
                        <l>Nu se învinge lesne o țară românească...</l>
                     </lg>
                     <lg>
                        <l>Ce zici de Zay prefectul?... El este ascultat</l>
                     </lg>
                     <lg>
                        <l>De Ferdinand?... Cum oare l-am face aliat?</l>
                     </lg>
                     <p rend="justify">LASKI</p>
                     <lg>
                        <l>O! de-ar vrea Zay, complotul cu sprijinul său tare</l>
                     </lg>
                     <lg>
                        <l>Ar merge strună, însă...</l>
                     </lg>
                     <p rend="justify">DESPOT</p>
                     <lg>
                        <l>Ce strică o cercare?</l>
                     </lg>
                     <p rend="justify">LASKI</p>
                     <lg>
                        <l>Hai să cercăm, dar află că Zay, prefect regal,</l>
                     </lg>
                     <lg>
                        <l>Ți-a cere-n schimb de sprijin ca să devii vasal</l>
                     </lg>
                     <lg>
                        <l>Lui Ferdinand.</l>
                     </lg>
                     <p rend="justify">DESPOT</p>
                     <lg>
                        <l>Eu?</l>
                     </lg>
                     <p rend="justify">LASKI</p>
                     <lg>
                        <l>Spune: primești cu el a face</l>
                     </lg>
                     <lg>
                        <l>Tratat de închinare fie-n război sau pace?</l>
                     </lg>
                     <p rend="justify">DESPOT</p>
                     <p rend="italic">(după o pauză)</p>
                     <lg>
                        <l>Primesc.</l>
                     </lg>
                     <p rend="justify">LASKI</p>
                     <lg>
                        <l>Deci adă mâna... Noroc!... ș-acuma hai</l>
                     </lg>
                     <lg>
                        <l>În turn... Acolo tainic să te-nvoiești cu Zay...</l>
                     </lg>
                     <lg>
                        <l>Dar, iscălind tratatul, vei fi tu cu credință?</l>
                     </lg>
                     <p rend="justify">DESPOT</p>
                     <lg>
                        <l>Credința cea mai sfântă... (În parte.) Cât mi-a fi de priință.</l>
                     </lg>
                     <p rend="justify">LASKI</p>
                     <lg>
                        <l>Moldova închinată lui Ferdinand... Ce dar!</l>
                     </lg>
                     <lg>
                        <l>Și pentru-a lui coroană ce scump margaritar!</l>
                     </lg>
                     <p rend="justify">DESPOT</p>
                     <lg>
                        <l>Prea bine; dă de știre lui Zay cât mai degrabă.</l>
                     </lg>
                     <p rend="justify">LASKI</p>
                     <lg>
                        <l>Merg; tu ascute-ți limba și să te văd la treabă...</l>
                     </lg>
                     <p rend="justify">(Iese prin dreapta.)</p>
                     <p>DESPOT</p>
                     <lg>
                        <l>N-ai grijă,-n trei cuvinte pe Zay l-am încurcat (în parte, vesel)</l>
                     </lg>
                     <lg>
                        <l>Prin farmecul Carminei, frumosul avocat.</l>
                     </lg>
                     <p rend="justify">(Iese după Laski.)</p>
                  </div>
                  <div type="div4">
                     <head>Scena IV</head>
                     <p rend="justify">CARMINA, ROZEL, SOMMER, ANTON SECUIUL și alți aventurieri</p>
                     <p>(Intră pe ușa din stânga.)</p>
                     <p>ROZEL</p>
                     <p>:*Contesă, Francisc Primul, al Franței galant rege,</p>
                     <p>:*Erou, poet și vesel, iubea mult a culege</p>
                     <p>:*Pe câmpi de sânge lauri, în lume desfatări</p>
                     <p>:*Și pe frumoase buze fierbinte sărutări.</p>
                     <p>:*Eu am, francez ca dânsul, aceeași aplecare</p>
                     <p>:*Și pentru vitejie și pentru sărutare.</p>
                     <p>CARMINA</p>
                     <p rend="italic">(râzând)</p>
                     <p>:*Te cred, însă un rege cu titlul de galant,</p>
                     <p>:*Când n-ar purta coroană, cum s-ar numi?</p>
                     <p>ANTON</p>
                     <p rend="italic">(posomorât)</p>
                     <p>:*Berbant.</p>
                     <p>ROZEL</p>
                     <p>:*A fi berbant e probă de-o inimă-arzătoare</p>
                     <p>:*Și de-o natură vie, artistă, simțitoare,</p>
                     <p>:*Ce lesne se înalță spre tot ce-i luminos,</p>
                     <p rend="italic">(râzând) Lăsând pe-Anton Secuiul să mormăie pe jos.</p>
                     <p>ANTON</p>
                     <p rend="italic">(în parte)</p>
                     <p>:*Frând tueș!</p>
                     <p>SOMMER</p>
                     <p>:*Francisc Primul, rege-n galanterie,</p>
                     <p>:*A și compus, îmi pare, o mică poezie,</p>
                     <p>:*Un cântec, o deviză cu vesel înțeles?</p>
                     <p>ROZEL</p>
                     <p>:*Dar, Sommer, aste versuri ce le cânta ades:</p>
                     <p>:*Femeia este schimbătoare,</p>
                     <p>:*Nebun cine se-ncrede-n ea!</p>
                     <p>CARMINA</p>
                     <p>:*A! pentr-un galant rege ideea nu-i galantă.</p>
                     <p>ROZEL</p>
                     <p>:*Eu am mai completat-o prin astă variantă:</p>
                     <p>:*Femeia des e schimbătoare,</p>
                     <p>:*Ferice cui se-ncrede-n ea!</p>
                     <p>:*Ah! deie-mi dulcea sa favoare</p>
                     <p>:*Și schimbe-se-apoi cât a vrea!</p>
                     <p rend="italic">(Toți râd)</p>
                     <p>CARMINA</p>
                     <p>:*Bravo, Rozel!</p>
                     <p>ANTON</p>
                     <p>:*Palavre!... mai bine-n războire</p>
                     <p>:*Aș vrea ca să se schimbe această amorțire</p>
                     <p>:*Ce se numește pace, căci timpul de răgaz</p>
                     <p>:*Preface-n om netrebnic pe omul cel viteaz.</p>
                     <p>CARMINA</p>
                     <p>:*Cum? preferați războiul decât o viață lină?</p>
                     <p>ANTON</p>
                     <p>:*Da! paloșului nostru i-e teamă de rugină.</p>
                     <p>ROZEL</p>
                     <lg>
                        <l>Contesă, – orice ființă se naște pre pământ</l>
                     </lg>
                     <lg>
                        <l>Cu-o tainică menire, c-un dor și c-un avânt,</l>
                     </lg>
                     <lg>
                        <l>Noi să ne batem, floarea să scoată dulci parfume</l>
                     </lg>
                     <lg>
                        <l>Și dumneata, contesă, să fii iubită-n lume.</l>
                     </lg>
                     <p rend="justify">CARMINA</p>
                     <lg>
                        <l>Ei bine, fiți dar veseli; eu cred că nu târziu</l>
                     </lg>
                     <lg>
                        <l>Se va preface-n faptă un dor atât de viu.</l>
                     </lg>
                     <p rend="justify">ROZEL</p>
                     <lg>
                        <l>Ne-nșeli?</l>
                     </lg>
                     <p rend="justify">CARMINA</p>
                     <lg>
                        <l>Nu; am o veste, o veste cum vă place...</l>
                     </lg>
                     <lg>
                        <l>De când a voastră armă dormind în teacă zace</l>
                     </lg>
                     <lg>
                        <l>Urâtul vă mănâncă de vii; sunteți mâhniți,</l>
                     </lg>
                     <lg>
                        <l>Cu ochii stinși, la față galbeni și veșteziți,</l>
                     </lg>
                     <lg>
                        <l>Cât cine-acum vă vede și cine vă cunoaște</l>
                     </lg>
                     <lg>
                        <l>Se-ntreabă cu mirare: Ce sunt? ostași ori moaște?</l>
                     </lg>
                     <p rend="justify">ANTON</p>
                     <lg>
                        <l>Așa-i!... decât urâtul, mai bine ștreangu-n gât...</l>
                     </lg>
                     <p rend="justify">CARMINA</p>
                     <lg>
                        <l>Eu v-am găsit de lucru și leacul de urât.</l>
                     </lg>
                     <lg>
                        <l>Sus paloșul la soare!... sus fruntea!... vântul bate</l>
                     </lg>
                     <lg>
                        <l>Și-ndeamnă a navală în țări învecinate.</l>
                     </lg>
                     <lg>
                        <l>Vroiți voi după dânsul cu toți să vă luați?</l>
                     </lg>
                     <p rend="justify">TOȚI</p>
                     <lg>
                        <l>Vrem!... unde?</l>
                     </lg>
                     <p rend="justify">CARMINA</p>
                     <lg>
                        <l>Nu departe... colea, peste Carpați.</l>
                     </lg>
                     <p rend="justify">ANTON</p>
                     <lg>
                        <l>Cum? la Moldova?... Ellien!</l>
                     </lg>
                     <p rend="justify">CARMINA</p>
                     <lg>
                        <l>Acolo stăpânește</l>
                     </lg>
                     <lg>
                        <l>Un domn pe care țara întreagă îl urăște.</l>
                     </lg>
                     <lg>
                        <l>Cât îți sufla deasupră-i, din tron el va cădea</l>
                     </lg>
                     <lg>
                        <l>Și toată-a lui avere a voastră-a rămânea.</l>
                     </lg>
                     <p rend="justify">ROZEL</p>
                     <lg>
                        <l>Dar tronul său?</l>
                     </lg>
                     <p rend="justify">CARMINA</p>
                     <lg>
                        <l>Acelui cu inima regească</l>
                     </lg>
                     <lg>
                        <l>Ce-a ști cu mâna largă pe toți să răsplătească,</l>
                     </lg>
                     <lg>
                        <l>Lui Despot.</l>
                     </lg>
                     <p rend="justify">TOȚI</p>
                     <lg>
                        <l>Despot?</l>
                     </lg>
                     <p rend="justify">ROZEL</p>
                     <lg>
                        <l>Fie!... de-l vrei, și eu îl vreu.</l>
                     </lg>
                     <p rend="justify">ANTON</p>
                     <lg>
                        <l>Și eu!</l>
                     </lg>
                     <p rend="justify">CEILALȚI</p>
                     <lg>
                        <l>Și eu!</l>
                     </lg>
                     <p rend="justify">CARMINA</p>
                     <p rend="italic">(în parte)</p>
                     <lg>
                        <l>O! Despot, ești domn, iubitul meu!</l>
                     </lg>
                     <lg>
                        <l>Curând dorința noastră va fi realizată!</l>
                     </lg>
                  </div>
                  <div type="div4">
                     <head>Scena V</head>
                     <p rend="justify">Cei dinainte, DESPOT (vine repede din dreapta, tulburat)</p>
                     <p>DESPOT</p>
                     <lg>
                        <l>Amici!... din turn zărit-am o numeroasă ceată</l>
                        <l>Venind despre Moldova cu steag moldovenesc.</l>
                        <l>Ei par că vin aice... E poate-un sol domnesc</l>
                        <l>Trimis de Lăpușneanu în goană după mine.</l>
                     </lg>
                     <p rend="justify">CARMINA</p>
                     <lg>
                        <l>Ce?... în castelul nostru?</l>
                     </lg>
                     <p rend="justify">DESPOT</p>
                     <p rend="italic">(la fereastră)</p>
                     <lg>
                        <l>Priviți! aice vine!</l>
                     </lg>
                     <lg>
                        <l>Dar!... ceata lângă poartă, afară, s-a oprit.</l>
                     </lg>
                     <p rend="justify">ROZEL</p>
                     <lg>
                        <l>De-a fi un sol de pace, să fie bun sosit,</l>
                     </lg>
                     <lg>
                        <l>De nu, amar de dânsul!... cu astă pală vie</l>
                     </lg>
                     <lg>
                        <l>Îi dau pe ceea lume o grabnică solie.</l>
                     </lg>
                     <p rend="justify">CARMINA</p>
                     <lg>
                        <l>Ba nu, Rozel; stai pașnic... De-a fi sol moldovan,</l>
                     </lg>
                     <lg>
                        <l>Ca să scăpăm pe Despot urmează al meu plan...</l>
                     </lg>
                     <p rend="justify">ROZEL</p>
                     <lg>
                        <l>Cum?</l>
                     </lg>
                     <p rend="justify">CARMINA</p>
                     <lg>
                        <l>Mergi de pregătește capela funerară</l>
                     </lg>
                     <lg>
                        <l>Ca pentru-o-nmormântare.</l>
                     </lg>
                  </div>
                  <div type="div4">
                     <head>Scena VI</head>
                     <subtitle>Cei dinainte, LASKI (intră din dreapta), PISOZKI (intră din stânga)</subtitle>
                     <p>LASKI</p>
                     <lg>
                        <l>Ce vuiet e afară?</l>
                     </lg>
                     <lg>
                        <l>Ce oameni sunt la poartă?</l>
                     </lg>
                     <p rend="justify">CARMINA</p>
                     <p rend="italic">(la fereastră)</p>
                     <lg>
                        <l>Pisozki-n foișor</l>
                     </lg>
                     <lg>
                        <l>De sus cu ei grăiește... vom ști curând ce vor.</l>
                     </lg>
                     <lg>
                        <l>Iată-l că vine.</l>
                     </lg>
                     <p rend="justify">PISOZKI</p>
                     <p rend="italic">(intrând)</p>
                     <lg>
                        <l>Pane!... sosit-au cu putere</l>
                     </lg>
                     <lg>
                        <l>Un sol de la Moldova.</l>
                     </lg>
                     <p rend="justify">LASKI</p>
                     <lg>
                        <l>Ce caută? ce cere?</l>
                     </lg>
                     <p rend="justify">PISOZKI</p>
                     <lg>
                        <l>Nu știu, însă de Despot, sosind, a întrebat.</l>
                     </lg>
                     <p rend="justify">DESPOT</p>
                     <lg>
                        <l>De mine?... Lăpușneanu în urme-mi a călcat...</l>
                     </lg>
                     <p rend="justify">LASKI</p>
                     <p rend="italic">(lui Pisozki)</p>
                     <lg>
                        <l>Mergi!... porțile deschide!... ostașii să se-adune</l>
                     </lg>
                     <lg>
                        <l>În șiruri pân’ la scară; fanfarele să sune</l>
                     </lg>
                     <lg>
                        <l>Și steagul să se-nchine deplin desfășurat</l>
                     </lg>
                     <lg>
                        <l>În calea lui, căci solul e ca și-un împărat.</l>
                     </lg>
                     <lg>
                        <l>Mergi.</l>
                     </lg>
                     <p rend="justify">(Pisozki iese.)</p>
                     <p>CARMINA</p>
                     <lg>
                        <l>Laski, astă pompă?...</l>
                     </lg>
                     <p rend="justify">LASKI</p>
                     <lg>
                        <l>E dreaptă; se cuvine.</l>
                     </lg>
                     <p rend="justify">CARMINA</p>
                     <lg>
                        <l>Dar se cuvine, spune, din casă de la tine,</l>
                     </lg>
                     <lg>
                        <l>Răpind pe al tău oaspe un braț îndrăznitor,</l>
                     </lg>
                     <lg>
                        <l>Să lase-o pată neagră pe vechiul tău onor?</l>
                     </lg>
                     <p rend="justify">LASKI</p>
                     <lg>
                        <l>Contesă, te alină. Bătrânul Laski știe</l>
                     </lg>
                     <lg>
                        <l>A-și împăca onorul cu sacra-i datorie.</l>
                     </lg>
                     <lg>
                        <l>Lui Sigismund al nostru credință am jurat.</l>
                     </lg>
                     <lg>
                        <l>Respect pe el în solul trimis de-un aliat.</l>
                     </lg>
                     <p rend="justify">CARMINA</p>
                     <lg>
                        <l>Respectă tu calăul, eu respectez victima.</l>
                     </lg>
                     <lg>
                        <l>Țin oaspele în casă și dau afară crima,</l>
                     </lg>
                     <lg>
                        <l>Căci e o crimă oarbă de-a vinde-oaspele său.</l>
                     </lg>
                     <p rend="justify">DESPOT</p>
                     <lg>
                        <l>Mai bine moarte mie!</l>
                     </lg>
                     <p rend="justify">CARMINA</p>
                     <lg>
                        <l>Tăcere!... te scap eu.</l>
                     </lg>
                     <lg>
                        <l>Cu mine vină-n grabă; prin moarte simulată,</l>
                     </lg>
                     <lg>
                        <l>Să te ferim, amice, de moarte-adevărată.</l>
                     </lg>
                     <p rend="justify">(Iese cu Despot prin dreapta.)</p>
                     <p>LASKI</p>
                     <lg>
                        <l>A! planu-i bun; vă duceți.</l>
                     </lg>
                     <p rend="justify">(Fanfare în curte.)</p>
                  </div>
                  <div type="div4">
                     <head>Scena VII</head>
                     <p rend="justify">LASKI, ANTON SECUIUL, SOMMER și ceilalți oaspeți în dreapta, PISOZKI, TOMA CALABAICANUL, urmat de seimeni, CARMINA PISOZKI</p>
                     <p rend="italic">(intră anunțând)</p>
                     <lg>
                        <l>Solul!</l>
                     </lg>
                     <p rend="justify">LASKI</p>
                     <p rend="italic">(făcând doi pași înaintea solului)</p>
                     <lg>
                        <l>Fii bun venit!</l>
                     </lg>
                     <p rend="justify">TOMA</p>
                     <p rend="italic">(intră prin ușa din stânga, întovărășit de doi căpitani de seimeni)</p>
                     <lg>
                        <l>Eu, Toma, sol de pace, în numele slăvit</l>
                     </lg>
                     <lg>
                        <l>Lui Vodă Lăpușneanu, Domn țării moldovene,</l>
                     </lg>
                     <lg>
                        <l>Și-n numele lui Sigmund, Domn țării ardelene,</l>
                     </lg>
                     <lg>
                        <l>Vin ca să cer pe Despot aici adăpostit.</l>
                     </lg>
                     <lg>
                        <l>Lui Vodă el e dușman viclean și ne-mblânzit;</l>
                     </lg>
                     <lg>
                        <l>Deci viu și-ntreg am ordin să-l iau, să-l duc în țară.</l>
                     </lg>
                     <lg>
                        <l>Am zis.</l>
                     </lg>
                     <p rend="justify">(Carmina reintră și se oprește lângă ușa din stânga.)</p>
                     <p>LASKI</p>
                     <lg>
                        <l>Ești sol de pace?... deci, Toma, îți zic iară</l>
                     </lg>
                     <lg>
                        <l>Bine-ai intrat în casă-mi... și iată-al meu răspuns:</l>
                     </lg>
                     <lg>
                        <l>În zidurile mele oricine a pătruns</l>
                     </lg>
                     <lg>
                        <l>Devine-un oaspe sacru, căci legea ospeției</l>
                     </lg>
                     <lg>
                        <l>Îi pune-un scut puternic sub pavăza frăției.</l>
                     </lg>
                     <lg>
                        <l>Aici eu sunt stăpânul!... Aici stăpân sunt eu</l>
                     </lg>
                     <lg>
                        <l>Mai mult decât un rege stăpân pe tronul său,</l>
                     </lg>
                     <lg>
                        <l>Și nime n-are voie, și nime drept nu are,</l>
                     </lg>
                     <lg>
                        <l>Cerându-mi pe-al meu oaspe, să-mi ceară o trădare!</l>
                     </lg>
                     <lg>
                        <l>Un oaspe face parte din zidul strămoșesc</l>
                     </lg>
                     <lg>
                        <l>Precum onorul sacru din suflet omenesc.</l>
                     </lg>
                     <lg>
                        <l>O piatră scoasă... zidul slăbit se prăbușește.</l>
                     </lg>
                     <lg>
                        <l>O faptă rea... onorul ca frunza veștezește...</l>
                     </lg>
                     <lg>
                        <l>Eu sunt dintr-acei oameni ce viețuiesc și mor</l>
                     </lg>
                     <lg>
                        <l>În casa lor întreagă cu-ntreg onorul lor!</l>
                     </lg>
                     <p rend="justify">CARMINA</p>
                     <p rend="italic">(înaintând)</p>
                     <lg>
                        <l>Bine, Laski.</l>
                     </lg>
                     <p rend="justify">TOMA</p>
                     <lg>
                        <l>Destulă atâta limbuție.</l>
                     </lg>
                     <lg>
                        <l>Nu mă uimești pe mine cu seaca ta mândrie.</l>
                     </lg>
                     <lg>
                        <l>Ți-am spus că vreau pe Despot viu... în zadar pe el</l>
                     </lg>
                     <lg>
                        <l>Tu cerci de a-l ascunde în vechiul tău castel...</l>
                     </lg>
                     <p rend="justify">CARMINA</p>
                     <lg>
                        <l>Castelul n-are teamă de oaspeți a răspunde.</l>
                     </lg>
                     <lg>
                        <l>Pe vii el nu-i tradează, pe morți el nu-i ascunde.</l>
                     </lg>
                     <lg>
                        <l>Despot e mort!</l>
                     </lg>
                     <p rend="justify">TOMA</p>
                     <lg>
                        <l>Mort, Despot?</l>
                     </lg>
                     <p rend="justify">CARMINA</p>
                     <lg>
                        <l>Îl ceri tu în zadar.</l>
                     </lg>
                     <lg>
                        <l>A fost rănit de moarte trecând peste hotar</l>
                     </lg>
                     <lg>
                        <l>Ș-au espirat aice în crâncenă durere.</l>
                     </lg>
                     <p rend="justify">TOMA</p>
                     <lg>
                        <l>Nu cred; e iscodire vicleană de muiere.</l>
                     </lg>
                     <lg>
                        <l>Seimeni! naval cu toții... Castelul cercetați</l>
                     </lg>
                     <lg>
                        <l>În numele lui Sigmund și Lăpușneanu.</l>
                     </lg>
                     <p rend="justify">(Câțiva seimeni intră pe scenă.)</p>
                     <p>CARMINA</p>
                     <p rend="italic">(se repede înaintea ostașilor)</p>
                     <lg>
                        <l>Stați!</l>
                     </lg>
                     <lg>
                        <l>Vroiți pe Despot?... Iată-l!... (Deschide ușile din fund.)</l>
                     </lg>
                     <lg>
                        <l>Notă: Se vede lăuntrul capelei luminată cu policandre. Pe o masă acoperită de catifea neagră stă Despot lungit, palid ca un mort, și cu crucea pe piept. Câțiva călugări îl înconjură purtând torțe aprinse. Rozel, deghizat în capucin, stă în genunchi lângă catafalc. Un cor de glasuri, împreunat de acordurile unui organ, psalmodiază: “Beati qui moriuntur in Domino ”.</l>
                     </lg>
                     <p rend="justify">TOMA</p>
                     <p rend="italic">(oprindu-se lângă ușa capelei)</p>
                     <lg>
                        <l>Mort?</l>
                     </lg>
                     <p rend="justify">CARMINA</p>
                     <lg>
                        <l>Mort!... Te du de spune</l>
                     </lg>
                     <lg>
                        <l>Lui Vodă, a sa frunte cu lauri s-o încunune.</l>
                     </lg>
                     <lg>
                        <l>El a ucis pe Despot!</l>
                     </lg>
                     <p rend="justify">TOMA</p>
                     <lg>
                        <l>E mort!... Chiar mort îl vreu.</l>
                     </lg>
                     <p rend="justify">(Face un pas. Rozel se scoală și se pune în fața lui Toma pe pragul capelei.)</p>
                     <p>ROZEL</p>
                     <lg>
                        <l>În lături toți!... Cadavrul este-a lui Dumnezeu.</l>
                     </lg>
                     <p rend="justify">TOMA</p>
                     <p rend="italic">(amenințător)</p>
                     <lg>
                        <l>În lături tu!...</l>
                     </lg>
                     <p rend="justify">ROZEL</p>
                     <lg>
                        <l>Profane, turbarea-ți e semeață.</l>
                     </lg>
                     <lg>
                        <l>Respectă măcar moartea în omul făr’ de viață.</l>
                     </lg>
                     <p rend="justify">(Laski înaintează maiestos.)</p>
                     <lg>
                        <l>Stai, Toma!... Lăpușneanu a vrut pe Despot viu.</l>
                     </lg>
                     <lg>
                        <l>Solia-ți încetează aproape de sicriu.</l>
                     </lg>
                     <p rend="justify">(Toma stă puțin nedumerit, în vreme ce ușa capelei se închide, după ce mai întâi Rozel și alți ostași deghizați în călugări au ieșit și s-au pus de pază dinaintea capelei.)</p>
                     <p>TOMA</p>
                     <p rend="italic">(către seimeni)</p>
                     <lg>
                        <l>E mort! pentru domnie deci teamă nu mai este.</l>
                     </lg>
                     <lg>
                        <l>Haideți, lui Lăpușneanu să ducem astă veste.</l>
                     </lg>
                     <p rend="justify">(Iese cu seimenii lui.)</p>
                     <p>CARMINA</p>
                     <p rend="italic">(la fereastră)</p>
                     <lg>
                        <l>S-a dus, curtea-i deșartă și poarta s-a închis.</l>
                     </lg>
                     <p rend="justify">(Merge la ușile din fund.)</p>
                     <lg>
                        <l>Despot!</l>
                     </lg>
                     <p rend="justify">(Ușile se redeschid. Despot apare pe prag.)</p>
                  </div>
                  <div type="div4">
                     <head>Scena VIII</head>
                     <p rend="justify">Cei dinainte, DESPOT, ROZEL</p>
                     <p>DESPOT</p>
                     <lg>
                        <l>Iată-mă-s iară mai viu și mai decis!</l>
                     </lg>
                     <p rend="justify">(Înaintează în mijlocul scenei, scoțând spada.)</p>
                     <lg>
                        <l>Din toate-a noastre spade să facem toți o spadă,</l>
                     </lg>
                     <lg>
                        <l>Pe Vodă Lăpușneanu la vulturi să-l dăm pradă.</l>
                     </lg>
                     <p rend="justify">ROZEL</p>
                     <lg>
                        <l>Pas, Despot!... unde-i merge, voioși mergem și noi!</l>
                     </lg>
                     <p rend="justify">DESPOT</p>
                     <lg>
                        <l>Norocul și izbânda cu mine și cu voi!</l>
                     </lg>
                     <lg>
                        <l>Să dăm armelor noastre atingerea frățească.</l>
                     </lg>
                     <p rend="justify">(Toți în fund ating vârfurile spadelor.)</p>
                     <lg>
                        <l>Scânteia-nflăcărării din ele să zbucnească,</l>
                     </lg>
                     <lg>
                        <l>Ș-acea scânteie zboare ca fulger răzbitor</l>
                     </lg>
                     <lg>
                        <l>Lui Lăpușneanu-n frunte să scrie: trădător!</l>
                     </lg>
                     <lg>
                        <l>Acum el mort mă crede?... Eu mort, și el în viață,</l>
                     </lg>
                     <lg>
                        <l>E timp viul cu mortul să se-ntâlnească-n față.</l>
                     </lg>
                     <lg>
                        <l>La arme, frați!</l>
                     </lg>
                     <p rend="justify">TOȚI</p>
                     <lg>
                        <l>La arme!</l>
                     </lg>
                     <p rend="justify">DESPOT</p>
                     <lg>
                        <l>Ca domn sau ca ostaș,</l>
                     </lg>
                     <lg>
                        <l>În luptele de moarte mă jur a fi fruntaș!</l>
                     </lg>
                     <lg>
                        <l>La lupte, frați!</l>
                     </lg>
                     <p rend="justify">TOȚI</p>
                     <lg>
                        <l>La lupte!</l>
                     </lg>
                     <p rend="justify">LASKI</p>
                     <lg>
                        <l>Deci haideți, fiecare</l>
                     </lg>
                     <lg>
                        <l>Să ne-adunăm ostașii în codri, la hotare.</l>
                     </lg>
                     <p rend="justify">TOȚI</p>
                     <lg>
                        <l>Hai!</l>
                     </lg>
                     <p rend="justify">DESPOT</p>
                     <lg>
                        <l>Gloria vă cheamă!... zburați la glasul ei!...</l>
                     </lg>
                     <p rend="justify">LASKI</p>
                     <lg>
                        <l>Ha!... moarte sau izbândă!</l>
                     </lg>
                     <p rend="justify">DESPOT</p>
                     <lg>
                        <l>Izbândă, frații mei!</l>
                     </lg>
                     <p rend="justify">(Toți pleacă prin stânga. Laski se întoarce de la ușă și zice lui Despot:)</p>
                     <p>LASKI</p>
                     <lg>
                        <l>Tu, stai ascuns aice pân’ ce ți-i lua zborul.</l>
                     </lg>
                     <lg>
                        <l>Te las. (Iese.)</l>
                     </lg>
                     <p rend="justify">DESPOT</p>
                     <p rend="italic">(întinzând brațele)</p>
                     <lg>
                        <l>Carmina!...</l>
                     </lg>
                     <p rend="justify">CARMINA</p>
                     <p rend="italic">(aruncându-se în brațele lui Despot)</p>
                     <lg>
                        <l>Despot!</l>
                     </lg>
                     <p rend="justify">DESPOT</p>
                     <lg>
                        <l>Al nostru-i viitorul!...</l>
                     </lg>
                     <p rend="justify">( Cortina cade . )</p>
                  </div>
               </div>
               <div type="div3" rend="P26">
                  <head>Actul IV</head>
                  <lg>
                     <l>Sala tronului în palatul de la Suceava. În dreapta, pe planul I, o fereastră. Pe planul II, tronul cu cortine de catifea stacoșie și cu torsade de aur. În fund, arcade ce se deschid pe o altă sală mare. În stânga, ușa apartamentului domnesc. Pe pilastrele arcadelor, panoplii, dintre care una compusă de armele lui Ștefan cel Mare.</l>
                  </lg>
                  <div type="div4" rend="P27">
                     <head>Scena I</head>
                     <p rend="justify">LIMBĂ-DULCE, JUMĂTATE (în sentinele lângă arcade)</p>
                     <p>LIMBĂ-DULCE</p>
                     <lg>
                        <l>Ai fi crezut, fârtate, acum trei ani ș-o lună,</l>
                     </lg>
                     <lg>
                        <l>Că Despot, ca un fulger plecat dintr-o furtună,</l>
                     </lg>
                     <lg>
                        <l>Pe Lăpușneanu-n frunte de-a dreptul va lovi</l>
                     </lg>
                     <lg>
                        <l>Și oastea lui domnească în clipă-o va strivi?</l>
                     </lg>
                     <p rend="justify">JUMĂTATE</p>
                     <lg>
                        <l>Hei! dacă vânzătorul Moțoc nu-ntorcea cuiul</l>
                     </lg>
                     <lg>
                        <l>În broasca țării, Despot și Zay și-Anton Secuiul</l>
                     </lg>
                     <lg>
                        <l>Nu-ntrau așa de lesne în țară... dar Moțoc...</l>
                     </lg>
                     <lg>
                        <l>Trădarea cică-i fiară cu zece limbi de foc.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Ce vrei?... așa e lumea! și, iată, ca prin vrajă,</l>
                     </lg>
                     <lg>
                        <l>El domn, și noi, plăieșii, la ușa lui de strajă.</l>
                     </lg>
                     <p rend="justify">JUMĂTATE</p>
                     <lg>
                        <l>Hei! bine zicea tata: La noi să nu te miri</l>
                     </lg>
                     <lg>
                        <l>Aici când îi vedea plopii dând flori de trandafiri.</l>
                     </lg>
                     <lg>
                        <l>Câte-am văzut cu ochii de când suntem pe lume!</l>
                     </lg>
                     <lg>
                        <l>Războaie, năvălire, lăcuste, focuri, ciume,</l>
                     </lg>
                     <lg>
                        <l>Și dintre toate răul cel mai îngrozitor —</l>
                     </lg>
                     <lg>
                        <l>Lupta-ntre frați, pieirea sărmanului popor!</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Adânc ți-e rostul!... parcă te-aud citind pe carte.</l>
                     </lg>
                     <lg>
                        <l>Dar Vodă Lăpușneanu știi unde-i?</l>
                     </lg>
                     <p rend="justify">JUMĂTATE</p>
                     <lg>
                        <l>Hăt... departe,</l>
                     </lg>
                     <lg>
                        <l>În Țarigrad, cu Doamna și copilașii săi.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Ce-o fi făcând el oare?</l>
                     </lg>
                     <p rend="justify">JUMĂTATE</p>
                     <lg>
                        <l>El!... paște bobocei.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Ba, mai degrabă-aș crede că Vodă alungatul</l>
                     </lg>
                     <lg>
                        <l>Pe Despot, mări,-l paște întocmai ca păcatul.</l>
                     </lg>
                     <p rend="justify">JUMĂTATE</p>
                     <lg>
                        <l>Se poate, căci în țară, sub domnul ist grecesc</l>
                     </lg>
                     <lg>
                        <l>Străinii calu-și joacă și zilnic se-nmulțesc,</l>
                     </lg>
                     <lg>
                        <l>Încât noi, pământenii, purtându-i în spinare,</l>
                     </lg>
                     <lg>
                        <l>Nu mai avem în țară nici loc de îngropare.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Pământul gras priește spinoaselor urzici.</l>
                     </lg>
                     <lg>
                        <l>Moldova-i năvălită de greci și eretici,</l>
                     </lg>
                     <lg>
                        <l>Și biruri peste biruri, vânaturi pentru masă,</l>
                     </lg>
                     <lg>
                        <l>Ș-un galben pe tot anul de fiecare casă,</l>
                     </lg>
                     <lg>
                        <l>Încât biata sudoare a muncii s-a schimbat</l>
                     </lg>
                     <lg>
                        <l>Într-un pârâu de aur ce curge la palat.</l>
                     </lg>
                     <lg>
                        <l>Pe noi ne duce foamea la margine de groapă</l>
                     </lg>
                     <lg>
                        <l>Și din avutul nostru lăcustele se-ndoapă.</l>
                     </lg>
                     <lg>
                        <l>Rău e când râde culmea de mușuroi, de jos,</l>
                     </lg>
                     <lg>
                        <l>Dar vai de cap când talpa-i mâncată pân’ la os!...</l>
                     </lg>
                     <lg>
                        <l>Aceste gânduri negre în mine turba-mplântă</l>
                     </lg>
                     <lg>
                        <l>Și, zău, simt câteodată că dracul mă descântă,</l>
                     </lg>
                     <lg>
                        <l>Mânia fierbe-n mine și, de n-aș fi plăiaș,</l>
                     </lg>
                     <lg>
                        <l>De n-aș fi român, frate, m-aș face ucigaș!</l>
                     </lg>
                     <p rend="justify">JUMĂTATE</p>
                     <lg>
                        <l>Hei! asta, Limbă-Dulce, n-ar fi încă nimică.</l>
                     </lg>
                     <lg>
                        <l>Românul rabdă multe, căci el e tare-n chică.</l>
                     </lg>
                     <lg>
                        <l>El are mâna largă, deși este sărac,</l>
                     </lg>
                     <lg>
                        <l>Lipsit de lumânare, lipsit și de colac;</l>
                     </lg>
                     <lg>
                        <l>Dar Despot cu păcatul a dat mâna frățească,</l>
                     </lg>
                     <lg>
                        <l>El râde cu păgânii de legea creștinească,</l>
                     </lg>
                     <lg>
                        <l>Icoane și potire el le topește-n bani</l>
                     </lg>
                     <lg>
                        <l>Și vrea pe toți românii să-i facă luterani.</l>
                     </lg>
                     <lg>
                        <l>Crezi tu una ca asta?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>O fi vroind păgânul,</l>
                     </lg>
                     <lg>
                        <l>Îl cred, o fi vroind-o... nu vrea însă românul!</l>
                     </lg>
                     <lg>
                        <l>În lege ca în piele-i născut, el bucuros</l>
                     </lg>
                     <lg>
                        <l>Dă pielea, dar rămâne în lege-i credincios!</l>
                     </lg>
                     <p rend="justify">(Tropote de cai și strigăte de “Ura!” afară.)</p>
                     <p>JUMĂTATE</p>
                     <lg>
                        <l>Dar ce s-aude?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Vine măria-sa călare.</l>
                     </lg>
                     <p rend="justify">JUMĂTATE</p>
                     <lg>
                        <l>De unde oare vine acum?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>De la primblare,</l>
                     </lg>
                     <lg>
                        <l>Ca totdeauna... Iaca, a și sosit... La loc! (Se pun în sentinele în fund.)</l>
                     </lg>
                     <p rend="justify">(Noi strigăte afară: “Ura! să trăiască Vodă!”)</p>
                     <lg>
                        <l>Bețivii strigă “Ura” cu glas din poloboc.</l>
                     </lg>
                     <p rend="justify">(După intrarea lui Despot, ei se retrag dincolo de arcade.)</p>
                  </div>
                  <div type="div4">
                     <head>Scena II</head>
                     <p rend="justify">DESPOT, LASKI, SOMMER</p>
                     <p>DESPOT</p>
                     <lg>
                        <l>A! dulce este viața și bună e puterea</l>
                     </lg>
                     <lg>
                        <l>Când Domnul răspândește în țară mângăierea</l>
                     </lg>
                     <lg>
                        <l>Și mii de mii de glasuri într-un acord frățesc</l>
                     </lg>
                     <lg>
                        <l>Cu-a clopotelor zvonuri în cale-i se unesc!</l>
                     </lg>
                     <p rend="justify">SOMMER</p>
                     <lg>
                        <l>Cât vulturul ești falnic, și cât albina harnic,</l>
                     </lg>
                     <lg>
                        <l>Cât toamna cea mănoasă îmbelșugat și darnic!</l>
                     </lg>
                     <lg>
                        <l>Cum dar să nu te-aclame poporul fericit?</l>
                     </lg>
                     <p rend="justify">DESPOT</p>
                     <lg>
                        <l>Sunt vesel, mă simt mare, puternic și iubit,</l>
                     </lg>
                     <lg>
                        <l>Și de-ntâlnesc mâhnirea, eu râd, iar ea dispare</l>
                     </lg>
                     <lg>
                        <l>Ca negurile dese când soarele răsare.</l>
                     </lg>
                     <lg>
                        <l>Îmi pare, scumpi prieteni, că cerul mai senin</l>
                     </lg>
                     <lg>
                        <l>Creat-a pentru mine cel mai frumos destin</l>
                     </lg>
                     <lg>
                        <l>Și cel mai demn de-un suflet cu-avânt de înălțare:</l>
                     </lg>
                     <lg>
                        <l>Mărirea-ncoronată de-a lumii adorare!</l>
                     </lg>
                     <lg>
                        <l>Căci m-am nălțat prin mine și brațu-mi hotărât,</l>
                     </lg>
                     <lg>
                        <l>Lovind orice obstacol, minuni a săvârșit.</l>
                     </lg>
                     <p rend="justify">SOMMER</p>
                     <lg>
                        <l>Pe-o bună hotărâre când brațul se măsoară,</l>
                     </lg>
                     <lg>
                        <l>El mic, printr-însa crește, și munții mari doboară.</l>
                     </lg>
                     <p rend="justify">LASKI</p>
                     <lg>
                        <l>Așa-i!... pe Lăpușneanu învins, rătăcitor,</l>
                     </lg>
                     <lg>
                        <l>Silitu-l-ai cu spaimă să fugă la Bosfor</l>
                     </lg>
                     <lg>
                        <l>Ș-acolo să tânjească în lâncedă sclavie</l>
                     </lg>
                     <lg>
                        <l>De-a tronului Moldovei duioasă nostalgie.</l>
                     </lg>
                     <p rend="justify">SOMMER</p>
                     <lg>
                        <l>Hmm!... Lăpușneanu însă nu-i om, măria-ta,</l>
                     </lg>
                     <lg>
                        <l>Din moartea-i aparentă a nu se deștepta.</l>
                     </lg>
                     <p rend="justify">DESPOT</p>
                     <lg>
                        <l>O știu; cunosc prea bine a sale intrigi, însă</l>
                     </lg>
                     <lg>
                        <l>Politica turcească în punga mea e strânsă.</l>
                     </lg>
                     <lg>
                        <l>Ea suferă de-o boală... de aur; eu, bun vraci,</l>
                     </lg>
                     <lg>
                        <l>Vro zece mii de galbeni i-am dat peste haraci,</l>
                     </lg>
                     <lg>
                        <l>Ș-așa de bine, Sommer, i-am lecuit durerea,</l>
                     </lg>
                     <lg>
                        <l>Cât Soliman Sultanul mi-a confirmat puterea,</l>
                     </lg>
                     <lg>
                        <l>Lăsând pe Lăpușneanu străin de diadem</l>
                     </lg>
                     <lg>
                        <l>Și mie trimițându-mi o pală ș-un alem.</l>
                     </lg>
                     <lg>
                        <l>Azi trebuie să vie Ahmed Bairactarul</l>
                     </lg>
                     <lg>
                        <l>Cu pompă-orientală ca să-mi aducă darul...</l>
                     </lg>
                     <lg>
                        <l>Boierii însă nu știu de birul ce-am mărit.</l>
                     </lg>
                     <p rend="justify">SOMMER</p>
                     <lg>
                        <l>Oricare act în taină e mult mai nimerit.</l>
                     </lg>
                     <p rend="justify">LASKI</p>
                     <p rend="italic">(râzând)</p>
                     <lg>
                        <l>Dar ce-or zice boierii?... dar ce-a zice poporul?</l>
                     </lg>
                     <p rend="justify">DESPOT</p>
                     <p rend="italic">(supărat)</p>
                     <lg>
                        <l>Boierii toți vor zice cum zice domnitorul.</l>
                     </lg>
                     <lg>
                        <l>Poporul e din fire-i blajân și înțelept.</l>
                     </lg>
                     <lg>
                        <l>El dă tot pentru Vodă când Vodă este drept.</l>
                     </lg>
                     <p rend="justify">LASKI</p>
                     <lg>
                        <l>Și Vodă-i drept!... o știe în lume orișicine...</l>
                     </lg>
                     <p rend="justify">(Apropiindu-se de Despot.)</p>
                     <lg>
                        <l>Ostașii mei cer plata ce lor li se cuvine.</l>
                     </lg>
                     <p rend="justify">DESPOT</p>
                     <lg>
                        <l>Iar plată, iar?</l>
                     </lg>
                     <p rend="justify">LASKI</p>
                     <p rend="italic">(încet și amenințător)</p>
                     <lg>
                        <l>Gândește că ei cu pieptul lor</l>
                     </lg>
                     <lg>
                        <l>Fac zid între Moldova și între domnitor.</l>
                     </lg>
                     <p rend="justify">DESPOT</p>
                     <p rend="italic">(încet lui Sommer)</p>
                     <lg>
                        <l>Când oi scăpa de dânșii?</l>
                     </lg>
                     <p rend="justify">SOMMER</p>
                     <p rend="italic">(încet)</p>
                     <lg>
                        <l>Când s-a îndura cerul.</l>
                     </lg>
                     <p rend="justify">DESPOT</p>
                     <p rend="italic">(lui Laski)</p>
                     <lg>
                        <l>Mergi de te înțelege cu Harnov vistierul.</l>
                     </lg>
                     <p rend="justify">(Laski se închină și iese prin fund în dreapta.)</p>
                  </div>
                  <div type="div4">
                     <head>Scena III</head>
                     <p rend="justify">DESPOT, SOMMER</p>
                     <p>DESPOT</p>
                     <lg>
                        <l>Omidă nesățioasă!... Sommer, l-ai auzit</l>
                     </lg>
                     <lg>
                        <l>Cum căina poporul de dânșii calicit?</l>
                     </lg>
                     <lg>
                        <l>Dar cine poate zice că-i jertfa nepăsării?</l>
                     </lg>
                     <lg>
                        <l>Că nu doresc a-l pune pe calea-naintării,</l>
                     </lg>
                     <lg>
                        <l>Când am fondat cu tine și Peucer Gaspar</l>
                     </lg>
                     <lg>
                        <l>A noastră-Academie din târg de la Cotnar?</l>
                     </lg>
                     <lg>
                        <l>Când eu la despărțenii pun stavili numeroase,</l>
                     </lg>
                     <lg>
                        <l>Când, afirmând a țării vechi datini glorioase,</l>
                     </lg>
                     <lg>
                        <l>Am și bătut monedă cu efigia mea?</l>
                     </lg>
                     <p rend="justify">(Arată o monedă de aur.)</p>
                     <lg>
                        <l>Privește și citește ecserga de pe ea.</l>
                     </lg>
                     <p rend="justify">SOMMER</p>
                     <p rend="italic">(citind)</p>
                     <lg>
                        <l>“Heraclidis. Despote Patris Patrice Vindex et Defensor</l>
                     </lg>
                     <lg>
                        <l>Libertatis Patrice.”</l>
                     </lg>
                     <lg>
                        <l>Ecserga e pompoasă, dar nu este deplină,</l>
                     </lg>
                     <lg>
                        <l>Căci a uitat Ardealul și țara cea vecină,</l>
                     </lg>
                     <lg>
                        <l>Valahia lui Mircea.</l>
                     </lg>
                     <p rend="justify">DESPOT</p>
                     <lg>
                        <l>Dar eu nu le-am uitat!</l>
                     </lg>
                     <lg>
                        <l>Eu vreau cu trei coroane să fiu încoronat,</l>
                     </lg>
                     <lg>
                        <l>Cu-a mea, cu a lui Mircea ș-a lui Sigmund Polonul.</l>
                     </lg>
                     <lg>
                        <l>O! gândul meu în zboru-i străbate orizonul.</l>
                     </lg>
                     <lg>
                        <l>Peste Carpați pe Sigmund îl sap, și în curând</l>
                     </lg>
                     <lg>
                        <l>Moldova cu Ardealul vor fi tot într-un gând.</l>
                     </lg>
                     <lg>
                        <l>Rozel s-a dus din parte-mi în țara bulgărească</l>
                     </lg>
                     <lg>
                        <l>Și-n Grecia, răscoala creștină s-o urzească.</l>
                     </lg>
                     <lg>
                        <l>Ah! Sommer, vreau a pune, trecând peste Balcani,</l>
                     </lg>
                     <lg>
                        <l>Piciorul meu în cuibul cumpliților sultani.</l>
                     </lg>
                     <p rend="justify">SOMMER</p>
                     <lg>
                        <l>Sublim avânt!</l>
                     </lg>
                     <p rend="justify">DESPOT</p>
                     <lg>
                        <l>Norocul îmi va-ntări avântul</l>
                     </lg>
                     <lg>
                        <l>Când spada mea vitează își va rosti cuvântul.</l>
                     </lg>
                     <p rend="justify">SOMMER</p>
                     <lg>
                        <l>Pe-a gloriei nălțime pas, zbori, măria-ta.</l>
                     </lg>
                     <lg>
                        <l>Și eu, poetul Sommer, triumful ți-oi cânta.</l>
                     </lg>
                     <p rend="justify">(Sunete de clopote în oraș. Trece o procesiune sub ferestre.)</p>
                     <lg>
                        <l>Dar clopotele sună... Să fie-o sărbătoare?</l>
                     </lg>
                     <p rend="justify">DESPOT</p>
                     <lg>
                        <l>Ba nu... o simplă rugă de ploaie cerșetoare.</l>
                     </lg>
                     <lg>
                        <l>E secetă în țară și, după-un vechi eres,</l>
                     </lg>
                     <lg>
                        <l>Toți preoții cu prapuri și cu icoane ies</l>
                     </lg>
                     <lg>
                        <l>La câmp ca să înalțe la cer o sfântă rugă,</l>
                     </lg>
                     <p rend="justify">(râzând) Pe când poporul primblă prin sate-o papalugă.</p>
                     <lg>
                        <l>Privește al prostimii cortegi nenumărat,</l>
                     </lg>
                     <lg>
                        <l>Condus de-o psalmodie cu tonul trăgănat,</l>
                     </lg>
                     <lg>
                        <l>Cum merge cu spăsire și cum îngenunchează</l>
                     </lg>
                     <lg>
                        <l>Crezând că mândrul soare se și înnourează...</l>
                     </lg>
                     <lg>
                        <l>Ha, ha, popor nemernic și superstițios!...</l>
                     </lg>
                     <p rend="justify">(Privind cu luare-aminte pe fereastră.)</p>
                     <lg>
                        <l>Dar ce văd?... un călugăr fanatic și bărbos?</l>
                     </lg>
                     <lg>
                        <l>Să juri că-i Ciubăr-Vodă. (Strigă afară:) Părinte, mucenice;</l>
                     </lg>
                     <lg>
                        <l>Ce veste-n ceea lume?... Vin’ de mi-o spune-aice.</l>
                     </lg>
                     <p rend="justify">(Întorcându-se către Sommer.)</p>
                     <lg>
                        <l>A! Sommer, te repede din cale-i să-l oprești</l>
                     </lg>
                     <lg>
                        <l>Și să-l trimiți la mine; apoi să te gătești</l>
                     </lg>
                     <lg>
                        <l>Ca rector a te-ntoarce l-a noastră-Academie</l>
                     </lg>
                     <lg>
                        <l>De la Cotnar, acolo poemul meu vei scrie.</l>
                     </lg>
                     <lg>
                        <l>Cu-a mea prerogativă ce Carol-Quint mi-a dat</l>
                     </lg>
                     <lg>
                        <l>Azi te numesc al Curtei poet laureat.</l>
                     </lg>
                     <p rend="justify">SOMMER</p>
                     <lg>
                        <l>Pentru-a cânta pe Despot ar trebui un Omer.</l>
                     </lg>
                     <p rend="justify">DESPOT</p>
                     <lg>
                        <l>Nu-s încă Agamemnon, mă mulțumesc cu Sommer.</l>
                     </lg>
                     <p rend="justify">(Sommer iese prin fund, în dreapta.)</p>
                     <p>DESPOT</p>
                     <p rend="italic">(singur)</p>
                     <lg>
                        <l>Ciubăr-Vodă călugăr!... Cum? din senin, din vânt,</l>
                     </lg>
                     <lg>
                        <l>Spânzurătoarea face dintr-un nebun un sfânt?...</l>
                     </lg>
                     <lg>
                        <l>Ce-ar râde-acum Carmina, ea care este-n stare</l>
                     </lg>
                     <lg>
                        <l>A-nebuni chiar sfinții cu-o simplă sărutare!</l>
                     </lg>
                     <p rend="justify">(Pe gânduri.)</p>
                     <lg>
                        <l>Carmina!... către dânsa mă simt eu strâns legat.</l>
                     </lg>
                     <lg>
                        <l>Promisu-i-am chiar tronul... iubirea i-am jurat,</l>
                     </lg>
                     <lg>
                        <l>Și ea, în părăsire văzându-se uitată,</l>
                     </lg>
                     <lg>
                        <l>Aice de trei zile sosit-a desperată.</l>
                     </lg>
                     <lg>
                        <l>Ea stă-n palat ascunsă... Ce-o să devin cu ea,</l>
                     </lg>
                     <lg>
                        <l>Căci a se reîntoarce l-al ei castel nu vrea,</l>
                     </lg>
                     <lg>
                        <l>Și Laski-i în Suceava!... pericolul sporește...</l>
                     </lg>
                     <lg>
                        <l>Dar știe de pericol femeia când iubește?</l>
                     </lg>
                     <lg>
                        <l>Amoru-i pune-n suflet puteri dumnezeiești...</l>
                     </lg>
                  </div>
                  <div type="div4">
                     <head>Scena IV</head>
                     <p rend="justify">DESPOT, CIUBĂR-VODĂ (în haine de călugăr, intră prin fund)</p>
                     <p>CIUBĂR</p>
                     <lg>
                        <l>Măria-ta...</l>
                     </lg>
                     <p rend="justify">DESPOT</p>
                     <p rend="italic">(râzând)</p>
                     <lg>
                        <l>Nu-i glumă!... Cum?... tu, Ciubere, ești?</l>
                        <l>Tu, care-odinioară purtai un falnic nume,</l>
                        <l>Azi te revăd călugăr, re-ntors din ceea lume?</l>
                        <l>Prin ce minune stema căzut-a de pe cap</l>
                        <l>Și-n locul ei pe frunte-ți crescut-au un potcap?</l>
                     </lg>
                     <p rend="justify">CIUBĂR</p>
                     <p rend="italic">(grav)</p>
                     <lg>
                        <l>Așa vroit-a cerul!</l>
                     </lg>
                     <p rend="justify">DESPOT</p>
                     <lg>
                        <l>Dar cerului ce-i pasă</l>
                        <l>Să porți pe ai tăi umeri hlamidă sau o rasă?</l>
                     </lg>
                     <p rend="justify">CIUBĂR</p>
                     <lg>
                        <l>Ce vrea cu noi el face!... Tu-n umbră aruncat</l>
                     </lg>
                     <lg>
                        <l>Din ura lăpușneană prin mine ai scăpat.</l>
                     </lg>
                     <lg>
                        <l>Am fost eu dus la moarte în locul tău, și-n urmă</l>
                     </lg>
                     <lg>
                        <l>Trimis din mila Doamnei în creștineasca turmă.</l>
                     </lg>
                     <lg>
                        <l>Acum eu sunt călugăr smerit dar luminat,</l>
                     </lg>
                     <lg>
                        <l>De vechea-mi nebunie prin rugă vindecat.</l>
                     </lg>
                     <p rend="justify">DESPOT</p>
                     <lg>
                        <l>Ce? nu mai visezi tronul?</l>
                     </lg>
                     <p rend="justify">CIUBĂR</p>
                     <lg>
                        <l>Las altor minți ușoare,</l>
                     </lg>
                     <lg>
                        <l>Râvnind deșertăciunea, a rătăci sub soare.</l>
                     </lg>
                     <lg>
                        <l>Eu m-am retras în umbră aproape de mormânt,</l>
                     </lg>
                     <lg>
                        <l>Slăvind în lume numai pe Dumnezeul sfânt,</l>
                     </lg>
                     <p rend="justify">(cu extaz) Lumin-adevărată!</p>
                     <p>DESPOT</p>
                     <lg>
                        <l>Duioasă convertire!</l>
                     </lg>
                     <lg>
                        <l>Deci nu mai ești, Ciubere, al mădrăgunii mire,</l>
                     </lg>
                     <lg>
                        <l>Călare pe un sceptru, frumos ca Machedon,</l>
                     </lg>
                     <lg>
                        <l>Cu tron pe cap?</l>
                     </lg>
                     <p rend="justify">CIUBĂR</p>
                     <lg>
                        <l>Altarul m-a vindecat de tron.</l>
                     </lg>
                     <p rend="justify">DESPOT</p>
                     <lg>
                        <l>Ha, ha! pricep, hlamida ți-a fost haină fatală?</l>
                     </lg>
                     <lg>
                        <l>Tu ai înlocuit-o prin haina monahală</l>
                     </lg>
                     <lg>
                        <l>Ca să înșeli mai lesne poporul credincios.</l>
                     </lg>
                     <p rend="justify">CIUBĂR</p>
                     <p rend="italic">(indignat)</p>
                     <lg>
                        <l>Nu-i înșelat acela ce crede în Hristos!</l>
                     </lg>
                     <p rend="justify">DESPOT</p>
                     <lg>
                        <l>Îți place peste țară să-ntinzi întunecimea</l>
                     </lg>
                     <lg>
                        <l>Și prin eresuri proaste să speculezi mulțimea,</l>
                     </lg>
                     <lg>
                        <l>Făcând-o, când nu plouă, s-alerge câmpii...</l>
                     </lg>
                     <p rend="justify">CIUBĂR</p>
                     <lg>
                        <l>Eu?</l>
                     </lg>
                     <p rend="justify">DESPOT</p>
                     <lg>
                        <l>Tu!... vrei să-nșeli și oameni și chiar pe Dumnezeu! (Râde.)</l>
                     </lg>
                     <p rend="justify">CIUBĂR</p>
                     <lg>
                        <l>Tu râzi de o credință preasfântă și străbună,</l>
                     </lg>
                     <lg>
                        <l>O! Despot, dar ia seama, ia seama la furtună!</l>
                     </lg>
                     <p rend="justify">DESPOT</p>
                     <lg>
                        <l>Furtuna e în tidvă-ți, Ciubere... Drept să spun,</l>
                     </lg>
                     <lg>
                        <l>Erai mult mai cu minte pe când erai nebun.</l>
                     </lg>
                     <lg>
                        <l>Mergi iar la mănăstire să-nchizi a tale zile</l>
                     </lg>
                     <lg>
                        <l>Sub sfintele molitve a Sfântului Vasile.</l>
                     </lg>
                     <p rend="justify">CIUBĂR</p>
                     <lg>
                        <l>Nebuni odinioară am fost, Despot, noi doi,</l>
                     </lg>
                     <lg>
                        <l>Dar tu rămas-ai singur nebun dintre-amândoi,</l>
                     </lg>
                     <lg>
                        <l>Căci fugi de fapta bună, de cer și de crezare</l>
                     </lg>
                     <lg>
                        <l>Ca liliecii nopții ce fug de ziua mare.</l>
                     </lg>
                     <lg>
                        <l>Tu crezi, beat de putere, că Dumnezeu de sus,</l>
                     </lg>
                     <lg>
                        <l>Se-nchină ție, vierme, și e al tău supus...</l>
                     </lg>
                     <lg>
                        <l>Rămâi în întuneric! (Către cer.) O! Doamne, cu-ndurare</l>
                     </lg>
                     <lg>
                        <l>Dă orbilor lumină și răilor iertare! (Iese.)</l>
                     </lg>
                     <p rend="justify">DESPOT</p>
                     <lg>
                        <l>Mergi, sfinte, mergi, preasfinte, de-a dreptul mergi în rai,</l>
                     </lg>
                     <lg>
                        <l>Condus de toți nebunii din lume cu alai! (Râde cu hohot.)</l>
                     </lg>
                  </div>
                  <div type="div4">
                     <head>Scena V</head>
                     <p rend="justify">DESPOT, MOȚOC (intră prin fund din stânga)</p>
                     <p>DESPOT</p>
                     <lg>
                        <l>A! Vornice Moțoace, ce zici de-acest lunatic?</l>
                     </lg>
                     <p rend="justify">MOȚOC</p>
                     <lg>
                        <l>Primejdios e, doamne, căci este-un om fanatic.</l>
                     </lg>
                     <p rend="justify">DESPOT</p>
                     <lg>
                        <l>Ce-mi pasă!... dar răspunde: ne vii cu bune vești?</l>
                     </lg>
                     <p rend="justify">MOȚOC</p>
                     <lg>
                        <l>Prea bune!...-n fericire mulți ani să viețuiești,</l>
                     </lg>
                     <lg>
                        <l>Măria-ta!</l>
                     </lg>
                     <p rend="justify">DESPOT</p>
                     <lg>
                        <l>Ce veste din Țara Muntenească?</l>
                     </lg>
                     <p rend="justify">MOȚOC</p>
                     <lg>
                        <l>Împinși de noi în taină ca să se răzvrătească,</l>
                     </lg>
                     <lg>
                        <l>Boierii sapă tronul lui Mircea, pe cât știu.</l>
                     </lg>
                     <p rend="justify">DESPOT</p>
                     <lg>
                        <l>A! bine... însă Tomșa e mort sau încă viu?</l>
                     </lg>
                     <lg>
                        <l>Ce face? ce urzește vrăjmașul?... în ce parte</l>
                     </lg>
                     <lg>
                        <l>De țară el se află? aproape sau departe?</l>
                     </lg>
                     <lg>
                        <l>Undit-ai cu-a ta minte în cugetu-i ascuns?</l>
                     </lg>
                     <lg>
                        <l>Aflat-ai a lui planuri? pătrunsu-l-ai?</l>
                     </lg>
                     <p rend="justify">MOȚOC</p>
                     <lg>
                        <l>Pătruns!</l>
                     </lg>
                     <lg>
                        <l>Măria-ta să fie în pace, nepăsare.</l>
                     </lg>
                     <lg>
                        <l>Sărmanul Tomșa-i searbăd și suflet nu mai are</l>
                     </lg>
                     <lg>
                        <l>De când ai prins la mână zălog pe fiul lui.</l>
                     </lg>
                     <p rend="justify">DESPOT</p>
                     <lg>
                        <l>O! dar, am pus piciorul pe puiul șarpelui,</l>
                     </lg>
                     <lg>
                        <l>Dar șarpele-i aproape, în umbra mea îl simt,</l>
                     </lg>
                     <lg>
                        <l>Și cercul său de ură se face tot mai strâmt.</l>
                     </lg>
                     <lg>
                        <l>De când sunt în Suceava, de când sunt în domnie,</l>
                     </lg>
                     <lg>
                        <l>El n-a dat ochi cu mine.</l>
                     </lg>
                     <p rend="justify">MOȚOC</p>
                     <p>:*Se teme de urgie...</p>
                     <p>DESPOT</p>
                     <p>:*Se teme?... nu, Moțoace... Desigur a aflat</p>
                     <p>:*Că eu pe toți oștenii români am dezarmat</p>
                     <p>:* — Veniturile țării fiind acum secate —</p>
                     <p>:*Și că pe lângă mine aice, în cetate,</p>
                     <p>:*Nu am decât un număr restrâns de buni plăieși</p>
                     <p>:*Cu ungurii lui Laski, voinici de cei aleși.</p>
                     <p>:*Eu cred c-a lui dârzie devine și mai tare</p>
                     <p>:*Văzând acum scăderea puterii de-apărare.</p>
                     <p>MOȚOC</p>
                     <lg>
                        <l>Ce-ți pasă dacă Tomșa ar fi înverșunat</l>
                     </lg>
                     <lg>
                        <l>Când toți locuitorii, supuși, s-au bucurat</l>
                     </lg>
                     <lg>
                        <l>Văzând pe tronul țării odrasla Eraclidă</l>
                     </lg>
                     <lg>
                        <l>Ce-a scuturat cu mâna-i copacul de omidă</l>
                     </lg>
                     <lg>
                        <l>Ș-a scos din al Moldovei pământ suferitor,</l>
                     </lg>
                     <lg>
                        <l>Pe Zay, Anton Secuiul și toți ostașii lor?</l>
                     </lg>
                     <p rend="justify">DESPOT</p>
                     <lg>
                        <l>Așa-i!... am scos din sânu-i lăcustele străine</l>
                     </lg>
                     <lg>
                        <l>Ce mâncau tot, și-n urmă m-ar fi mâncat pe mine.</l>
                     </lg>
                     <p rend="justify">MOȚOC</p>
                     <lg>
                        <l>O știm, și noi, boierii, plecat îți mulțumim.</l>
                     </lg>
                     <lg>
                        <l>Ne costă mult străinii aduși în țară!... Știm</l>
                     </lg>
                     <lg>
                        <l>Ce darnic a fost Despot plătind a lor simbrie.</l>
                     </lg>
                     <lg>
                        <l>Ei au luat cu dânșii întreaga visterie...</l>
                     </lg>
                     <lg>
                        <l>Dar astfel se cuvine să fie dătător</l>
                     </lg>
                     <lg>
                        <l>Un domn măreț în toate și... recunoscător.</l>
                     </lg>
                     <p rend="justify">DESPOT</p>
                     <lg>
                        <l>Îmi place să am mâna deschisă-mbelșugată</l>
                     </lg>
                     <lg>
                        <l>Ca bunelor servicii să verse bună plată.</l>
                     </lg>
                     <list type="unordered">
                        <item>Pe Zay, Anton Secuiul, Rozel ș-alți capitani</item> 
                        <item>I-am încărcat de daruri, de scule și de bani,</item> 
                        <item>Le-am dat și arme scumpe, și blane de samur,</item> 
                        <item>Și haine-n flori de aur cusute pe-mprejur;</item> 
                        <item>Lui Laski celui lacom, lui Laski palatinul,</item> 
                        <item>Cu zece mii de galbeni i-am dat întreg Hotinul.</item> 
                        <item>Apoi pe toți boierii cu care-am complotat</item> 
                        <item>La ranguri de mărire pe rând i-am ridicat,</item> 
                        <item>Ș-apropiați de mine, sub a coroanei rază,</item> 
                        <item>A lor înaltă frunte acuma scânteiază.</item> 
                        <item>Ei sunt chiar ai mei sfetnici, deși-mprotivitor,</item> 
                        <item>Nu totdeauna pacinic admit părerea lor.</item>
                     </list>
                     <p rend="justify">MOȚOC</p>
                     <lg>
                        <l>Așa-i!... te-ai plătit grabnic de orice datorie,</l>
                     </lg>
                     <lg>
                        <l>Da-ți mai rămâne una de achitat.</l>
                     </lg>
                     <p rend="justify">DESPOT</p>
                     <lg>
                        <l>Cui?</l>
                     </lg>
                     <p rend="justify">MOȚOC</p>
                     <lg>
                        <l>Mie!</l>
                     </lg>
                     <p rend="justify">DESPOT</p>
                     <p rend="italic">(cu mirare)</p>
                     <lg>
                        <l>Nu ești vornic de țară, cum ziceți voi, os sfânt?</l>
                     </lg>
                     <p rend="justify">MOȚOC</p>
                     <lg>
                        <l>Da! însă totodată eu și părinte sânt.</l>
                     </lg>
                     <p rend="justify">DESPOT</p>
                     <lg>
                        <l>Ce vrei să zici, Moțoace?</l>
                     </lg>
                     <p rend="justify">MOȚOC</p>
                     <lg>
                        <l>Cum?... nu mă înțelegi?</l>
                     </lg>
                     <p rend="justify">DESPOT</p>
                     <lg>
                        <l>Nu... ți-e legată limba, fă bine s-o dezlegi.</l>
                     </lg>
                     <p rend="justify">MOȚOC</p>
                     <lg>
                        <l>Nu?... Cât a fost Moldova în luptă mult amară,</l>
                     </lg>
                     <lg>
                        <l>Eu am păstrat tăcere... Acum e pace-n țară</l>
                     </lg>
                     <lg>
                        <l>Și vin, și-ți zic la rându-mi cu glasul de părinte:</l>
                     </lg>
                     <lg>
                        <l>De Ana, de-a mea fiică, îți mai aduci aminte?</l>
                     </lg>
                     <p rend="justify">DESPOT</p>
                     <lg>
                        <l>Ah!... Ana?... Cum?... trăiește?... Cum?... Nu-i adevărat</l>
                     </lg>
                     <lg>
                        <l>Că a murit?</l>
                     </lg>
                     <p rend="justify">MOȚOC</p>
                     <lg>
                        <l>Trăiește cu-amoru-i neuitat.</l>
                     </lg>
                     <lg>
                        <l>Respecți tu jurământul de-a o lua soție?</l>
                     </lg>
                     <p rend="justify">DESPOT</p>
                     <lg>
                        <l>Trăiește încă Ana?</l>
                     </lg>
                     <p rend="justify">MOȚOC</p>
                     <lg>
                        <l>Dar!... la călugărie</l>
                     </lg>
                     <lg>
                        <l>Se hotărâse a merge din ceasul ce-a văzut</l>
                     </lg>
                     <lg>
                        <l>În cursa lăpușneană iubitul ei căzut.</l>
                     </lg>
                     <lg>
                        <l>Dar jertfei sale crude am pus împotrivire.</l>
                     </lg>
                     <lg>
                        <l>Ea-i soră numai... Ana așteaptă pe-al ei mire.</l>
                     </lg>
                     <p rend="justify">DESPOT</p>
                     <lg>
                        <l>Ah! martor îmi e Domnul cât încă o iubesc!</l>
                     </lg>
                     <lg>
                        <l>Ea-i cerul meu... și însă de cer mă despărțesc.</l>
                     </lg>
                     <p rend="justify">MOȚOC</p>
                     <lg>
                        <l>De Ana?... tu?...</l>
                     </lg>
                     <p rend="justify">DESPOT</p>
                     <p rend="italic">(îngăimat)</p>
                     <lg>
                        <l>Pricepe cu agera ta minte.</l>
                     </lg>
                     <lg>
                        <l>Domnia cu amorul nu are legăminte,</l>
                     </lg>
                     <lg>
                        <l>Nu!... fiecare treaptă a-ntinsei omeniri</l>
                     </lg>
                     <lg>
                        <l>Își are-a sale drepturi ș-a sale-ndatoriri.</l>
                     </lg>
                     <lg>
                        <l>Ce vrea ca om, vai! Domnul nu poate să-mplinească,</l>
                     </lg>
                     <lg>
                        <l>Silit fiind adese natura să jertfească,</l>
                     </lg>
                     <lg>
                        <l>Pe inimă-i să calce, ș-oricât de desperat,</l>
                     </lg>
                     <lg>
                        <l>Supus să se închine rațiunilor de stat.</l>
                     </lg>
                     <lg>
                        <l>Aceste adevăruri... te vor convinge ele,</l>
                     </lg>
                     <lg>
                        <l>În interesul țării ș-a dinastiei mele</l>
                     </lg>
                     <lg>
                        <l>M-obligă... cât de mare ar fi durerea mea...</l>
                     </lg>
                     <lg>
                        <l>Deși iubesc pe Ana... ca să renunț la ea...</l>
                     </lg>
                     <lg>
                        <l>Și chiar o alianță să cat ele m-obligă,</l>
                     </lg>
                     <lg>
                        <l>Pentru-ale mele planuri... cu spița unui rigă...</l>
                     </lg>
                     <lg>
                        <l>Această declarare voi face azi la sfat...</l>
                     </lg>
                     <lg>
                        <l>Nu te mâhni, Moțoace... ce vrei?... sunt obligat...</l>
                     </lg>
                     <p rend="justify">(Se îndreaptă spre apartamentul său.)</p>
                     <lg>
                        <l>Azi ușile-s deschise... țin curte de dreptate...</l>
                     </lg>
                     <lg>
                        <l>Moțoace... te-am vrut socru?... te vreau și mai mult... frate!</l>
                     </lg>
                     <p rend="justify">(Iese prin stânga.)</p>
                  </div>
                  <div type="div4">
                     <head>Scena VI</head>
                     <p rend="justify">MOȚOC</p>
                     <p rend="italic">(posomorât, privește cu ură după Despot)</p>
                     <lg>
                        <l>Da!... frate precum Abel și Cain!... A! tu crezi</l>
                        <l>Că mi-i fugi din mână ca apa?... și nu vezi</l>
                        <l>Că palidă-mi e fruntea și scurtă răsuflarea</l>
                        <l>Sub viforul ce naște în mine răzbunarea?</l>
                        <l>A lui Moțoc copilă nu-i demnă... tu mi-ai spus,</l>
                        <l>Alăture cu tine să steie pe tron, sus?</l>
                        <l>Îți trebuie-alianță de rigi... mi-ai spus tu mie,</l>
                        <l>Tu ce-ai avut drept sceptru un băț de calicie?</l>
                        <l>Aș râde dacă râsul ar mai găsi vrun loc</l>
                        <l>Pe lângă-a lui mânie în pieptul lui Moțoc...</l>
                        <l>O! grec, atât de mare-i a lui deșertăciune</l>
                        <l>Cât își admiră umbra când soarele apune</l>
                        <l>Și crede, când o vede lungită pe pământ,</l>
                        <l>Că umbra cu statura-i deopotrivă sânt...</l>
                        <l>Dar ți-oi scurta eu, Despot, și umbra și lumina</l>
                        <l>Și-n loc de-a ta mândrie ți-i măsura tu vina,</l>
                        <l>Ș-atunce vei pricepe cât ești tu de pitic.</l>
                        <l>Nimic ai fost!... și iarăși prin mine-i fi nimic!</l>
                     </lg>
                  </div>
                  <div type="div4">
                     <head>Scena VII</head>
                     <p rend="justify">MOȚOC, SPANCIOC, STROICI (se arată în fund)</p>
                     <p>SPANCIOC</p>
                     <lg>
                        <l>Moțoc șade pe gânduri cu fața nourată?</l>
                        <l>Semn rău!... Semn de furtună în zare adunată.</l>
                     </lg>
                     <p rend="justify">(Se apropie de Moțoc.)</p>
                     <lg>
                        <l>Hmm!... Vornice Moțoace, ești trist, posomorât.</l>
                        <l>De viață, de putere, de lume ți-ai urât?</l>
                        <l>Viața trece, puterea trece, și lumea trece;</l>
                        <l>Zi dar mâhnirii tale ca dânsele să plece.</l>
                        <l>Mâhnirea-i oaspe dușman ce trebuie-alungat.</l>
                        <l>Ea-i parte femeiască, tu ești încă bărbat.</l>
                     </lg>
                     <p rend="justify">MOȚOC</p>
                     <p rend="italic">(repede)</p>
                     <lg>
                        <l>Spancioc, unde mi-e Tomșa?</l>
                     </lg>
                     <p rend="justify">SPANCIOC</p>
                     <p rend="italic">(zâmbind)</p>
                     <lg>
                        <l>Nu știu.</l>
                     </lg>
                     <p rend="justify">MOȚOC</p>
                     <lg>
                        <l>Tu, Stroici, răspunde,</l>
                        <l>Unde-i Tomșa?</l>
                     </lg>
                     <p rend="justify">STROICI</p>
                     <lg>
                        <l>N-am știre.</l>
                     </lg>
                     <p rend="justify">MOȚOC</p>
                     <lg>
                        <l>Ba știți!... El este unde</l>
                        <l>Ar trebui cu toții să fim, de mai avem</l>
                        <l>În vine-un dram de sânge curat de-orice blestem.</l>
                        <l>Nu știți unde e Tomșa? Nu? dar cine vă crede?</l>
                        <l>Voi știți, o știți ca mine, că Tomșa se repede</l>
                        <l>Acuma spre Suceava cu partizanii săi</l>
                        <l>Și cu-a lui oaste mică, dar oaste tot de zmei.</l>
                        <l>Știți că viteazul Tomșa, român cu preștiință,</l>
                        <l>A spus de mult că Despot nu-i țării de priință</l>
                        <l>Și vine să-l răstoarne!... sunteți chiar pregătiți,</l>
                        <l>Și însă voi, ca mine, vă faceți că nu știți!</l>
                     </lg>
                     <p rend="justify">SPANCIOC</p>
                     <lg>
                        <l>Moțoace, cunoști multe!... iar dacă Tomșa vine,</l>
                        <l>Gândești că bine face?</l>
                     </lg>
                     <p rend="justify">MOȚOC</p>
                     <lg>
                        <l>Da, da! el face bine</l>
                        <l>Căci Despot pe toți răii din culme-a întrecut!</l>
                        <l>Chiar cerul, ca pământul, răbdarea și-a pierdut.</l>
                     </lg>
                     <p rend="justify">SPANCIOC</p>
                     <lg>
                        <l>Cum?... tu ne grăiești astfel?... tu, care-odinioară</l>
                        <l>Vroiai să legi de Despot pe dulcea ta fecioară,</l>
                        <l>Pe Ana, și-mpreună să-i urci pe tron?</l>
                     </lg>
                     <p rend="justify">MOȚOC</p>
                     <lg>
                        <l>Spancioc,</l>
                        <l>În rana ce mă arde, ah! nu arunca foc.</l>
                        <l>Am fost orbit de ură în contra tiraniei</l>
                        <l>Ș-aprins ca totdeauna de dragostea moșiei...</l>
                        <l>Acest fățarnic, Despot, amar ne-a înșelat</l>
                        <l>Și-n inimile noastre dibaci s-a încuibat,</l>
                        <l>Că-i om cu două fețe: în suflet poartă ură</l>
                        <l>Și dulcea dezmierdare în ochi-i și pe gură.</l>
                     </lg>
                     <p rend="justify">SPANCIOC</p>
                     <lg>
                        <l>Așa-i!... el avea miere pe buza lui, și noi</l>
                        <l>Ne-am adunat în juru-i ca muștele de roi.</l>
                        <l>Proști!... am crezut că-i matcă de stup, și deodată</l>
                        <l>Trezitu-ne-am c-un trântor și cu mierea mâncată.</l>
                     </lg>
                     <p rend="justify">STROICI</p>
                     <lg>
                        <l>E trântorul în faguri?... afară el din stup!</l>
                     </lg>
                     <lg>
                        <l>E lupu-n stâna țării?... pe lup, zavozi, pe lup!</l>
                     </lg>
                     <p rend="justify">MOȚOC</p>
                     <lg>
                        <l>Dămol, Stroici!... să fim gata, când lupul se arată,</l>
                        <l>Să-mpingem spre capcană jigania turbată,</l>
                        <l>Și Despot de la sine în ea va fi condus.</l>
                        <l>Așa e scris acelui ce cată tot pe sus.</l>
                        <l>Netotul!... în mărire se-ndeasă făr’ de cale?</l>
                        <l>Mărirea să-l înece în valurile sale!</l>
                     </lg>
                     <p rend="justify">STROICI</p>
                     <lg>
                        <l>A! bine zicea Tomșa, dar nu l-am ascultat.</l>
                     </lg>
                     <p rend="justify">MOȚOC</p>
                     <lg>
                        <l>Dar!... Despot e urgia cumplitului păcat!</l>
                        <l>El vrea ca să supuie, lipsit de-orice căință,</l>
                        <l>Vroința omenirii la simpla lui vroință.</l>
                        <l>Și-i mândru cu boierii! și, vai, nepăsător</l>
                        <l>De țară, de oștime, de lege, de popor!</l>
                        <l>Căci a umplut moșia de lifte blestemate</l>
                        <l>Și de năravuri rele, hidoase, desfrânate.</l>
                        <l>El, lacom, seacă țara!... el, grec nerușinat,</l>
                        <l>Petrece cu-o spaniolă ascunsă în palat,</l>
                        <l>Și în disprețul legii, credința lui profană</l>
                        <l>Din paraclis făcut-a capelă luterană.</l>
                        <l>Semeață fărdelege!... O! cum nu vă treziți,</l>
                        <l>Răzbunătoare umbre a domnilor măriți,</l>
                        <l>Ca sub privirea voastră, sub fulgerul privirii,</l>
                        <l>Tiranul să dispară în hăul nimicirii!</l>
                     </lg>
                     <p rend="justify">SPANCIOC</p>
                     <lg>
                        <l>Moțoace! lasă morții și cheamă pe cei vii.</l>
                        <l>Cine-i strechiatul Despot, îl știm precum îl știi;</l>
                        <l>Un grec trecând prin ițe ca sprintena suveică,</l>
                        <l>Un cuget ce răsună de glas de cucuveică.</l>
                        <l>Dar ce facem cu dânsul?</l>
                     </lg>
                     <p rend="justify">MOȚOC</p>
                     <lg>
                        <l>Ce facem?</l>
                     </lg>
                     <p rend="justify">SPANCIOC</p>
                     <lg>
                        <l>Dar.</l>
                     </lg>
                     <p rend="justify">MOȚOC</p>
                     <p rend="italic">(în taină)</p>
                     <lg>
                        <l>Ce faci</l>
                        <l>Când cântă cucuveuca pe casă?</l>
                     </lg>
                     <p rend="justify">SPANCIOC</p>
                     <lg>
                        <l>O alung.</l>
                     </lg>
                     <p rend="justify">MOȚOC</p>
                     <lg>
                        <l>Taci!</l>
                        <l>Boierii și breslașii la Curte se adună...</l>
                     </lg>
                     <p rend="justify">(Boieri, breslași și țărani intră și formează grupuri în fund.</p>
                     <lg>
                        <l>Ostași români și străini se așează în rânduri dincolo de arcade.)</l>
                     </lg>
                  </div>
                  <div type="div4">
                     <head>Scena VIII</head>
                     <p rend="justify">MOȚOC, SPANCIOC, STROICI, TOROIPAN, HARNOV,BRESLAȘI, ȚĂRANI, OȘTENI, CIUBĂR -VODĂ</p>
                     <p rend="italic">(ascuns între popor)</p>
                     <p>SPANCIOC</p>
                     <lg>
                        <l>Și chiar prostimea vine cu dânșii împreună</l>
                        <l>Ca să privească fala deșertului pe tron.</l>
                        <l>Azi Despot vrea să-ntreacă pe însuși Solomon.</l>
                     </lg>
                     <p rend="justify">HARNOV</p>
                     <p rend="italic">(apropiindu-se)</p>
                     <lg>
                        <l>Ei! vornice Moțoace, ai vreo supărare?</l>
                        <l>Ești trist!</l>
                     </lg>
                     <p rend="justify">MOȚOC</p>
                     <p rend="italic">(întorcând spatele)</p>
                     <lg>
                        <l>Îți pare.</l>
                     </lg>
                     <p rend="justify">SPANCIOC</p>
                     <p rend="italic">(lui Harnov)</p>
                     <lg>
                        <l>Spune-mi: tot suferi de mustrare?</l>
                     </lg>
                     <p rend="justify">HARNOV</p>
                     <p rend="italic">(oftând)</p>
                     <lg>
                        <l>Tot!... ah! eu n-am odihnă și-n veci sunt tulburat</l>
                     </lg>
                     <lg>
                        <l>De când pe Lăpușneanu din tron l-am răsturnat.</l>
                     </lg>
                     <p rend="justify">SPANCIOC</p>
                     <lg>
                        <l>Și încă-acea mustrare ți-aduce mari foloase.</l>
                     </lg>
                     <lg>
                        <l>Jălești pe Lăpușneanu, dar rozi mereu la oase</l>
                     </lg>
                     <lg>
                        <l>Scăpate pentru tine din mâna lui Despot.</l>
                     </lg>
                     <p rend="justify">HARNOV</p>
                     <lg>
                        <l>Mustrarea nu m-oprește de a trăi cum pot.</l>
                     </lg>
                     <p rend="justify">SPANCIOC</p>
                     <lg>
                        <l>Știu; ți-ai făcut dintr-însa o bună moșioară</l>
                     </lg>
                     <lg>
                        <l>Și ții prea bună casă cu conștiința chioară.</l>
                     </lg>
                     <p rend="justify">HARNOV</p>
                     <lg>
                        <l>Nu te pricep.(Se îndreaptă spre ușa din stânga.)</l>
                     </lg>
                     <p rend="justify">SPANCIOC</p>
                     <lg>
                        <l>Cu-atâta mai bine... Acum mergi</l>
                     </lg>
                     <lg>
                        <l>Domneasca urmă, câine, cu limba să o ștergi.</l>
                     </lg>
                     <p rend="justify">(Harnov iese.)</p>
                     <lg>
                        <l>Ciocoi cu falca largă, cu ceafa-n veci plecată!</l>
                     </lg>
                     <lg>
                        <l>El s-a făcut lui Despot unealtă blestemată.</l>
                     </lg>
                  </div>
                  <div type="div4">
                     <head>Scena IX</head>
                     <p rend="justify">Cei dinainte, DESPOT, HARNOV</p>
                     <lg>
                        <l>Ușile din stânga se deschid. Doi copii din casă intră purtând pe perne de catifea, unul arcul și celălalt topuzul domnesc; ei merg de iau loc lângă tron. După dânșii, patru căpitani unguri și leși în uniforme bogate. Pe urmă, Harnov și, în fine, Despot, purtând coroană și hlamidă.</l>
                     </lg>
                     <p rend="justify">HARNOV</p>
                     <p rend="italic">(anunțând)</p>
                     <lg>
                        <l>Măria-sa slăvită! Capetele plecați!</l>
                     </lg>
                     <p rend="justify">POPORUL</p>
                     <lg>
                        <l>Ura!</l>
                     </lg>
                     <p rend="justify">(În sunetul muzicii care executează un marș triumfal, Despot intră maiestos, se închină ușor la boieri și la popor și merge de se suie pe tron).</p>
                     <p>DESPOT</p>
                     <lg>
                        <l>Azi împrejuru-mi văzându-vă-adunați,</l>
                     </lg>
                     <lg>
                        <l>Boieri, și tu, prostime, simt mulțumire mare.</l>
                     </lg>
                     <lg>
                        <l>Azi e ziua dreptății, și Domnul cu răbdare</l>
                     </lg>
                     <lg>
                        <l>Dator e să asculte pe-orice jeluitor,</l>
                     </lg>
                     <lg>
                        <l>De neam mărit el fie, sau fie din popor,</l>
                     </lg>
                     <lg>
                        <l>Chiar dacă-n contra noastră ar fi vreo tânguire.</l>
                     </lg>
                     <lg>
                        <l>Cine-are a se plânge?</l>
                     </lg>
                     <p rend="justify">(Tăcere.)</p>
                     <lg>
                        <l>Nime?... Deci fac de știre</l>
                     </lg>
                     <lg>
                        <l>Că vreau prin cununie să leg al meu destin</l>
                     </lg>
                     <lg>
                        <l>Cu fiica lui Sborovski, regescul palatin.</l>
                     </lg>
                     <lg>
                        <l>Așa cere-nteresul politic, așa cere</l>
                     </lg>
                     <lg>
                        <l>Chiar viitorul țării... și buna mea plăcere!...</l>
                     </lg>
                     <lg>
                        <l>Cu pompă maiestoasă curând voi celebra</l>
                     </lg>
                     <lg>
                        <l>Această nuntă care pe toți va bucura.</l>
                     </lg>
                     <lg>
                        <l>E dar cu drept ca țara l-a tronului serbare</l>
                     </lg>
                     <lg>
                        <l>Voioasă bani să deie și orice bunuri are.</l>
                     </lg>
                     <lg>
                        <l>Tu, Harnov, cu asprime de grijă vei purta</l>
                     </lg>
                     <lg>
                        <l>La sporul visteriei.</l>
                     </lg>
                     <p rend="justify">HARNOV</p>
                     <p rend="italic">(închinându-se)</p>
                     <lg>
                        <l>Ascult, măria-ta.</l>
                     </lg>
                     <p rend="justify">UN ȚĂRAN</p>
                     <lg>
                        <l>N-avem de unde... milă!... nu mai avem nimică...</l>
                     </lg>
                     <lg>
                        <l>Suntem lipsiți de țărnă și lumea e calică.</l>
                     </lg>
                     <lg>
                        <l>Străinii fără cuget și multele nevoi</l>
                     </lg>
                     <lg>
                        <l>Au stors, mărite doamne, și măduva din noi!</l>
                     </lg>
                     <lg>
                        <l>O ȚĂRANCĂ</l>
                     </lg>
                     <lg>
                        <l>Nu-ngreuia, stăpâne, a țării grea povară.</l>
                     </lg>
                     <lg>
                        <l>Ne plâng bieți copilașii de foame.</l>
                     </lg>
                     <p rend="justify">HARNOV</p>
                     <lg>
                        <l>Ce?... afară,</l>
                     </lg>
                     <lg>
                        <l>Afară, mojici! (Alungă țăranii și iese cu dânșii.)</l>
                     </lg>
                     <p rend="justify">DESPOT</p>
                     <lg>
                        <l>Harnov, să stai pe capul lor.</l>
                     </lg>
                     <p rend="justify">MOȚOC</p>
                     <p rend="italic">(lui Spancioc)</p>
                     <lg>
                        <l>Prea bine!... Despot însuși cu foc zvârle-n popor.</l>
                     </lg>
                     <p rend="justify">HARNOV</p>
                     <p rend="italic">(întorcându-se)</p>
                     <lg>
                        <l>Măria-ta!... trimisul lui Soliman Sultanul</l>
                     </lg>
                     <lg>
                        <l>La ușa ta domnească așteaptă cu firmanul.</l>
                     </lg>
                     <p rend="justify">DESPOT</p>
                     <lg>
                        <l>Să intre.</l>
                     </lg>
                     <p rend="justify">(Fanfare în curte. Intră prin fund, din dreapta, Ahmed Bairactarul, urmat de mai mulți pași, dintre care doi poartă un steag verde și o sabie bogată.)</p>
                  </div>
                  <div type="div4">
                     <head>Scena X</head>
                     <p rend="justify">Cei dinainte, AHMED BAIRACTARUL, HARNOV</p>
                     <p>BAIRACTARUL</p>
                     <p rend="italic">(după o temenea)</p>
                     <lg>
                        <l>Allah ție, mărite beilerbei,</l>
                        <l>Să verse-a sale daruri din cer, precum le vrei,</l>
                        <l>Și fie-ți calea plină de flori de iasomie!...</l>
                        <l>Sultanul ce întinde a sa împarație</l>
                        <l>În patru părți a lumii, cât ochiul ostenit</l>
                        <l>Nu-i vede începutul și fundul nesfârșit,</l>
                        <l>Vărsând azi peste tine lumina-i suverană,</l>
                        <l>Confirmă-a ta domnie pe țara moldovană,</l>
                        <l>Și-n semn de mulțumire că însuși ai crescut</l>
                        <l>Cu zece mii de galbeni haraciul din trecut,</l>
                        <l>Prin mine îți trimite o pală-mpărătească</l>
                        <l>Ș-un steag cu semiluna lui Mohamed!</l>
                     </lg>
                     <p rend="justify">DESPOT</p>
                     <p rend="italic">(sculându-se)</p>
                     <lg>
                        <l>Trăiască</l>
                     </lg>
                     <lg>
                        <l>Sultanul preaputernic!</l>
                     </lg>
                     <p rend="justify">BAIRACTARUL</p>
                     <lg>
                        <l>Și Despot, robul său!</l>
                     </lg>
                     <p rend="justify">(La cuvântul de rob, boierii sunt cuprinși de indignare.)</p>
                     <p>MOȚOC</p>
                     <p rend="italic">(înaintând)</p>
                     <lg>
                        <l>Rob!... Domnul țării noastre?... Pre sfântul Dumnezeu</l>
                     </lg>
                     <lg>
                        <l>Ce-aud?... în aste ziduri de capiște străbună</l>
                     </lg>
                     <lg>
                        <l>Cuvântul de robie cu fală azi răsună!</l>
                     </lg>
                     <lg>
                        <l>Și boltele-nvechite nu cad, sub piatra lor</l>
                     </lg>
                     <lg>
                        <l>Să-ngroape-aici cuvântul de rob, umilitor!...</l>
                     </lg>
                     <lg>
                        <l>Ce-aud?... Tu însuți, Despot, din buna ta vroință</l>
                     </lg>
                     <lg>
                        <l>Ai mai crescut haraciul cu-a țării umilință,</l>
                     </lg>
                     <lg>
                        <l>Făr-a-ntreba de mine, de bresle, de boieri?</l>
                     </lg>
                     <lg>
                        <l>Și de popor ce zace în lipsuri și dureri?</l>
                     </lg>
                     <lg>
                        <l>Ai mai crescut haraciul cu-o mână de risipă</l>
                     </lg>
                     <lg>
                        <l>Făr-a vedea că țara sărmană-o dai de râpă?</l>
                     </lg>
                     <lg>
                        <l>Ce lege-ți învoiește ca să dispui de ea?</l>
                     </lg>
                     <lg>
                        <l>Ce sfetnic îndrăznit-a?...</l>
                     </lg>
                     <p rend="justify">DESPOT</p>
                     <lg>
                        <l>Ce lege? Vrerea mea!</l>
                     </lg>
                     <lg>
                        <l>Ce sfetnic?... astă spadă, simbol al demnității,</l>
                     </lg>
                     <lg>
                        <l>Unealtă-a vitejiei, și cumpăna dreptății!</l>
                     </lg>
                     <lg>
                        <l>Eu port toată puterea, pe cap, pe braț, pe piept.</l>
                     </lg>
                     <lg>
                        <l>Puterea covârșește universalul drept!</l>
                     </lg>
                     <p rend="justify">SPANCIOC</p>
                     <p rend="italic">(înaintând)</p>
                     <lg>
                        <l>Vorbești de a ta spadă tu, Despot?... unde?... -n față</l>
                     </lg>
                     <lg>
                        <l>Cu armele lui Ștefan?... Privește-le și-ngheață!</l>
                     </lg>
                     <p rend="justify">(Adresându-se către armele lui Ștefan cel Mare.)</p>
                     <lg>
                        <l>Odoare ciocârtite sub mii de lovituri!</l>
                     </lg>
                     <lg>
                        <l>Care-ați taiat aripa vrăjmașilor vultúri,</l>
                     </lg>
                     <lg>
                        <l>Săriți din zid și spuneți lui Despot rătăcitul,</l>
                     </lg>
                     <lg>
                        <l>Cu-a voastră zângănire ce-o știe Răsăritul,</l>
                     </lg>
                     <lg>
                        <l>Că cine-și cată reazem afară din popor</l>
                     </lg>
                     <lg>
                        <l>Se reazemă pe-o umbră de nour trecător...</l>
                     </lg>
                     <lg>
                        <l>Ne-ai zis odinioară tu, Despot, cu glas tare:</l>
                     </lg>
                     <lg>
                        <l>Vreau gloria Moldovei ș-a ei neatârnare.</l>
                     </lg>
                     <lg>
                        <l>Ea-i zidul ce oprește potopul fanatic;</l>
                     </lg>
                     <lg>
                        <l>Căzut acum e zidul, eu vreau ca să-l ridic!...</l>
                     </lg>
                     <lg>
                        <l>Așa vorbeai atunce, ș-acum?</l>
                     </lg>
                     <p rend="justify">DESPOT</p>
                     <lg>
                        <l>Îți îngrădește</l>
                     </lg>
                     <lg>
                        <l>Gura, Spancioc.</l>
                     </lg>
                     <p rend="justify">SPANCIOC</p>
                     <lg>
                        <l>Nu, Despot!... Acel care-ți grăiește</l>
                     </lg>
                     <lg>
                        <l>Boier e, stâlp de-al țării, cu drept moștenitor</l>
                     </lg>
                     <lg>
                        <l>De a vorbi cu domnii fățiș îndrăznitor,</l>
                     </lg>
                     <lg>
                        <l>Cu capul sus, cu glasul tare!</l>
                     </lg>
                     <p rend="justify">DESPOT</p>
                     <lg>
                        <l>Gura-ți închide,</l>
                     </lg>
                     <lg>
                        <l>Spancioc!... Moartea te paște!</l>
                     </lg>
                     <p rend="justify">SPANCIOC</p>
                     <lg>
                        <l>Ș-apoi de m-ai ucide?</l>
                     </lg>
                     <lg>
                        <l>Ucisul care moare zâmbind, disprețetor,</l>
                     </lg>
                     <lg>
                        <l>Ucide mult mai crâncen pe-al său ucigător...</l>
                     </lg>
                     <lg>
                        <l>Despot! am fost cu tine cât ai fost om al țării.</l>
                     </lg>
                     <lg>
                        <l>Te-ai lepădat de țară?... de-acum te las perzării.</l>
                     </lg>
                     <p rend="justify">(Iese prin fund.)</p>
                     <p>MOȚOC</p>
                     <lg>
                        <l>Rămâi în părăsire, Despot, cu-ai tăi străini...</l>
                     </lg>
                     <lg>
                        <l>Tu porți pe sub coroană cununa cea de spini!</l>
                     </lg>
                     <p rend="justify">(Iese prin fund împreună cu alți boieri.)</p>
                  </div>
                  <div type="div4">
                     <head>Scena XI</head>
                     <p rend="justify">TOȚI, afară de MOȚOC și de SPANCIOC</p>
                     <p>DESPOT</p>
                     <p rend="italic">(furios)</p>
                     <lg>
                        <l>Pieriți, pieriți din ochii-mi, ființi cutezătoare,</l>
                        <l>Cu limbă îndrăzneață sub buze cobitoare!</l>
                        <l>Vârtelniți cârmuite de al trădării vânt!</l>
                        <l>Ca să-mi grăiți voi astfel uitat-ați cine sânt?</l>
                        <l>Înșelători de gloate, umblați cu țara-n gură,</l>
                        <l>Cercând a mă atinge cu-a voastră mușcătură.</l>
                        <l>Ha, ha! v-a lovit mila de țară când am vrut</l>
                        <l>Dintr-un haraci mai mare să-i fac un mare scut?</l>
                        <l>Ei bine, și poporul și voi cu-averea voastră</l>
                        <l>Plăti-veți și haraciul și cununia noastră.</l>
                        <l>V-oi scoate eu din gură toți dinții cei de lup;</l>
                        <l>V-oi vinde și cenușa și pielea de pe trup.</l>
                     </lg>
                     <p rend="justify">(Ceilalți boieri părăsesc sala.)</p>
                     <lg>
                        <l>Și dacă n-a ajunge, voi pune la topire</l>
                     </lg>
                     <lg>
                        <l>Icoane, policandre, cruci, tot!...</l>
                     </lg>
                     <p rend="justify">(Deodată Ciubăr-Vodă iese dintre popor aprins, indignat, fanatic.)</p>
                     <p>CIUBĂR-VODĂ</p>
                     <lg>
                        <l>Nelegiuire!</l>
                     </lg>
                     <lg>
                        <l>Blestem!... apostasie!</l>
                     </lg>
                     <p rend="justify">DESPOT</p>
                     <lg>
                        <l>Ce văd? iar un smintit?</l>
                     </lg>
                     <lg>
                        <l>Ciubăr-Vodă?</l>
                     </lg>
                     <p rend="justify">CIUBĂR</p>
                     <lg>
                        <l>Eu însumi! și-ți spun cu glas uimit</l>
                     </lg>
                     <lg>
                        <l>Că inima-ți șerpoaică, de milă fiind stoarsă,</l>
                     </lg>
                     <lg>
                        <l>Apuci pe calea morții ce nu-are cale-ntoarsă.</l>
                     </lg>
                     <lg>
                        <l>Tu vrei să-ntinzi pe scule o mână de tâlhar,</l>
                     </lg>
                     <lg>
                        <l>Dar trăsnetul, ia seama, te-așteaptă pe altar!</l>
                     </lg>
                     <p rend="justify">DESPOT</p>
                     <lg>
                        <l>Ai zis? (În parte.) Răbdare, Despot. (Tare.) Zi tot ce ai a-mi spune,</l>
                     </lg>
                     <lg>
                        <l>Dar cumpănește-ți bine cuvintele, nebune.</l>
                     </lg>
                     <p rend="justify">CIUBĂR</p>
                     <lg>
                        <l>Păgâne! râzi de lege c-un râs neomenos?</l>
                     </lg>
                     <lg>
                        <l>Prefacă-ți-se râsul în bocet dureros,</l>
                     </lg>
                     <lg>
                        <l>Și toată veselia din sânul tău să piară!</l>
                     </lg>
                     <lg>
                        <l>Străin s-ajungi de lege, străin s-ajungi de țară,</l>
                     </lg>
                     <lg>
                        <l>Să fugă toți de tine, toți, chiar ș-ai tăi copii,</l>
                     </lg>
                     <lg>
                        <l>Și alungat pe lume de spectrul tău să fii.</l>
                     </lg>
                     <p rend="justify">DESPOT</p>
                     <lg>
                        <l>Ciubere! meriți moarte!... dârzia ta e mare,</l>
                     </lg>
                     <lg>
                        <l>Dar mi-ai scăpat tu viața... Eu ție-ți dau iertare.</l>
                     </lg>
                  </div>
                  <div type="div4">
                     <head>Scena XII</head>
                     <p rend="justify">Cei dinainte, HARNOV (vine speriat din fund)</p>
                     <p>HARNOV</p>
                     <lg>
                        <l>Măria-ta, boierii orașu-au părăsit,</l>
                        <l>Și larma se întinde că Tomșa a sosit.</l>
                     </lg>
                     <p rend="justify">DESPOT</p>
                     <lg>
                        <l>Cum?... Tomșa?</l>
                     </lg>
                  </div>
                  <div type="div4">
                     <head>Scena XIII</head>
                     <p rend="justify">Cei dinainte, LASKI (vine din fund, alergând)</p>
                     <p>LASKI</p>
                     <lg>
                        <l>Despot! Despot!... în zarea depărtată</l>
                        <l>S-aude-un zgomot mare ș-o oaste se arată.</l>
                        <l>E Tomșa!</l>
                     </lg>
                     <p rend="justify">DESPOT</p>
                     <p rend="italic">(în picioare)</p>
                     <lg>
                        <l>Tomșa, Tomșa? (Către ostași.) La ziduri, bravi ostași!</l>
                        <l>Să nu rămâie-n țară nici urmă de vrăjmași!...</l>
                     </lg>
                     <p rend="justify">(Face un gest poruncitor. Ostașii ies în grabă după Laski.)</p>
                     <p rend="italic">( Cortina cade . )</p>
                  </div>
               </div>
               <div type="div3" rend="P26">
                  <head>Actul V</head>
                  <lg>
                     <l>Același decor ca la actul precedent. La ridicarea cortinei se aud tunuri în depărtare.</l>
                  </lg>
                  <div type="div4" rend="P27">
                     <head>Scena I</head>
                     <p rend="justify">CARMINA, ILIAȘ</p>
                     <p rend="italic">(Carmina, în mijlocul scenei, stă, ascultând cu spaimă. Iliaș, suit pe un scaun lângă fereastră, cată afară.)</p>
                     <p>ILIAȘ</p>
                     <lg>
                        <l>Auzi cum bate tunul?</l>
                     </lg>
                     <p rend="justify">CARMINA</p>
                     <p rend="italic">(în parte)</p>
                     <lg>
                        <l>Dar; azi e luptă cruntă!</l>
                     </lg>
                     <lg>
                        <l>Chiar Despot la bătaie s-a dus și moartea-nfruntă.</l>
                     </lg>
                     <lg>
                        <l>Toți l-au urmat... palatul acum e părăsit.</l>
                     </lg>
                     <lg>
                        <l>Eu singură rămas-am cu-acest copil robit,</l>
                     </lg>
                     <lg>
                        <l>Cu Iliaș... O! Doamne, cât tremur de uimire!</l>
                     </lg>
                     <lg>
                        <l>Mă simt amenințată de o nenorocire...</l>
                     </lg>
                     <lg>
                        <l>De-ar ști soțul meu Laski!... de-ar ști că-aici eu sânt!...</l>
                     </lg>
                     <p rend="justify">ILIAȘ</p>
                     <lg>
                        <l>A! cum aleargă caii cu nările în vânt!</l>
                     </lg>
                     <lg>
                        <l>Iată-i s-ajung!... bataia pe câmp e încleștată...</l>
                     </lg>
                     <p rend="justify">CARMINA</p>
                     <p rend="italic">(în parte)</p>
                     <lg>
                        <l>Și poate chiar acuma în lupta desperată</l>
                     </lg>
                     <lg>
                        <l>Rănit de moarte, Despot... O! nu, el este-al meu.</l>
                     </lg>
                     <lg>
                        <l>Îl apără și gândul și-ntreg amorul său.</l>
                     </lg>
                     <lg>
                        <l>Nu cade-n fața morții acel ce prin iubire</l>
                     </lg>
                     <lg>
                        <l>Își face rai în viață și scut de nemurire.</l>
                     </lg>
                     <p rend="justify">ILIAȘ</p>
                     <lg>
                        <l>Privește-i!... cum se bate ostaș lângă ostaș!</l>
                     </lg>
                     <lg>
                        <l>Mă duc și eu la luptă. (Se coboară de pe scaun.)</l>
                     </lg>
                     <p rend="justify">CARMINA</p>
                     <p rend="italic">(oprindu-l)</p>
                     <lg>
                        <l>Stai, dragă Iliaș.</l>
                     </lg>
                     <lg>
                        <l>Când a plecat azi Vodă, te-a confiat el mie</l>
                     </lg>
                     <lg>
                        <l>Să te păzesc, copile, de crunta vijelie.</l>
                     </lg>
                     <lg>
                        <l>Stai lângă mine-aice. (În parte.) Vai! pot eu prevedea</l>
                     </lg>
                     <lg>
                        <l>Ce soartă mult cumplită pe noi azi va cădea?</l>
                     </lg>
                     <p rend="justify">(Strânge pe copil la sân și îl sărută.)</p>
                     <p>ILIAȘ</p>
                     <lg>
                        <l>Adevărat să fie aceea ce se spune</l>
                     </lg>
                     <lg>
                        <l>De-o sfântă apărută la noi ca o minune?</l>
                     </lg>
                     <lg>
                        <l>Se zice...</l>
                     </lg>
                     <p rend="justify">CARMINA</p>
                     <lg>
                        <l>Ce se zice?</l>
                     </lg>
                     <p rend="justify">ILIAȘ</p>
                     <lg>
                        <l>Că-i fiica lui Moțoc,</l>
                     </lg>
                     <lg>
                        <l>Că-i însăși Ana.</l>
                     </lg>
                     <p rend="justify">CARMINA</p>
                     <lg>
                        <l>Ana?</l>
                     </lg>
                     <p rend="justify">ILIAȘ</p>
                     <lg>
                        <l>Dar!... cică-n acest loc,</l>
                     </lg>
                     <lg>
                        <l>Pe uliți unde zace grămadă-n putrezime</l>
                     </lg>
                     <lg>
                        <l>De trupuri ne-ngropate și de răniți mulțime,</l>
                     </lg>
                     <lg>
                        <l>O gingașă copilă cu chipul îngeresc</l>
                     </lg>
                     <lg>
                        <l>Revarsă mângâiere la cei ce pătimesc.</l>
                     </lg>
                     <lg>
                        <l>Poporu-i zice sfântă și urmele-i sărută...</l>
                     </lg>
                     <lg>
                        <l>Așa numeau creștinii pe biata mama!... Hai,</l>
                     </lg>
                     <lg>
                        <l>Hai să videm pe Ana.</l>
                     </lg>
                     <p rend="justify">(Carmina îl oprește.)</p>
                  </div>
                  <div type="div4">
                     <head>Scena II</head>
                     <p rend="justify">CARMINA, ILIAȘ, HARNOV (vine alergând din fund)</p>
                     <p>HARNOV</p>
                     <lg>
                        <l>Amar de noi și vai!</l>
                     </lg>
                     <lg>
                        <l>Ne-a învins Tomșa!</l>
                     </lg>
                     <p rend="justify">ILIAȘ</p>
                     <lg>
                        <l>Tata?</l>
                     </lg>
                     <p rend="justify">CARMINA</p>
                     <p rend="italic">(încremenită)</p>
                     <lg>
                        <l>Învins?</l>
                     </lg>
                     <p rend="justify">ILIAȘ</p>
                     <lg>
                        <l>Ce bucurie!</l>
                     </lg>
                     <lg>
                        <l>El e învingătorul!... el trebuia să fie! (Aleargă iar la fereastră.)</l>
                     </lg>
                     <p rend="justify">HARNOV</p>
                     <lg>
                        <l>Taci, taci, nenorocite!... Fugi, pieri, te fă ascuns;</l>
                     </lg>
                     <lg>
                        <l>Să nu te vadă Despot de furie pătruns.</l>
                     </lg>
                     <lg>
                        <l>Ah! Ah! s-au sfârșit toate!... Domnia-i la pierzare!</l>
                     </lg>
                     <p rend="justify">(În parte.)</p>
                     <lg>
                        <l>Revino, Lăpușnene, să stingi a mea mustrare.</l>
                     </lg>
                     <p rend="justify">CARMINA</p>
                     <lg>
                        <l>Învinși!... dar spune Harnov, cum Tomșa ne-a învins?</l>
                     </lg>
                     <p rend="justify">HARNOV</p>
                     <lg>
                        <l>Ah! Ah! Zadarnic Despot, cu paloșul încins,</l>
                     </lg>
                     <lg>
                        <l>Ieșit-a din cetate ș-a dat pe loc navală</l>
                     </lg>
                     <lg>
                        <l>În oamenii lui Tomșa, toți oameni buni de pală.</l>
                     </lg>
                     <lg>
                        <l>Eroica-i cercare deodată s-a lovit</l>
                     </lg>
                     <lg>
                        <l>Și frânt, ca de o stâncă, de pieptul oțelit</l>
                     </lg>
                     <lg>
                        <l>Al dușmanului Tomșa!... Mulți au pierit în luptă!</l>
                     </lg>
                     <lg>
                        <l>Și Despot se întoarce din câmp cu arma ruptă.</l>
                     </lg>
                     <p rend="justify">(O bombă lovește în zidurile palatului.)</p>
                     <lg>
                        <l>A! tunurile-acuma chiar în palat lovesc...</l>
                     </lg>
                     <lg>
                        <l>Ai noștri fug!... Tomșanii turbat îi urmăresc.</l>
                     </lg>
                     <p rend="justify">ILIAȘ</p>
                     <lg>
                        <l>Iaca tătuca!... vine! (Deschide fereastra și strigă:) Tătucă!...</l>
                     </lg>
                     <p rend="justify">(Un tun. Fereastra se sparge.)</p>
                     <p>ILIAȘ</p>
                     <p rend="italic">(căzând amețit)</p>
                     <lg>
                        <l>A!</l>
                     </lg>
                     <p rend="justify">CARMINA</p>
                     <p rend="italic">(speriată, aleargă la Iliaș)</p>
                     <lg>
                        <l>Rănit?</l>
                     </lg>
                     <lg>
                        <l>Mort, poate!</l>
                     </lg>
                     <p rend="justify">HARNOV</p>
                     <p rend="italic">(plecându-se pe Iliaș)</p>
                     <lg>
                        <l>Ba nu...</l>
                     </lg>
                     <p rend="justify">CARMINA</p>
                     <p rend="italic">(frângându-și mâinile)</p>
                     <lg>
                        <l>Doamne!</l>
                     </lg>
                     <p rend="justify">HARNOV</p>
                     <lg>
                        <l>E numai amețit.</l>
                     </lg>
                     <lg>
                        <l>S-a speriat copilul. (Îl ridică pe brațe.)</l>
                     </lg>
                     <p rend="justify">CARMINA</p>
                     <lg>
                        <l>E rece ca de gheață...</l>
                     </lg>
                     <lg>
                        <l>Hai să cercăm de-a-l face a reveni la viață.</l>
                     </lg>
                     <p rend="justify">(Iese grabnic în stânga)</p>
                  </div>
                  <div type="div4">
                     <head>Scena III</head>
                     <p rend="justify">DESPOT, LASKI (vin prin fund)</p>
                     <p>DESPOT</p>
                     <lg>
                        <l>Învins!... învins de Tomșa!... o! tristă umilință!</l>
                     </lg>
                     <p rend="justify">LASKI</p>
                     <lg>
                        <l>Despot, curaj...</l>
                     </lg>
                     <p rend="justify">DESPOT</p>
                     <lg>
                        <l>O! Laski, lipsit de biruință,</l>
                     </lg>
                     <lg>
                        <l>Speranța-mi de pe urmă în tine-i.</l>
                     </lg>
                     <p rend="justify">LASKI</p>
                     <lg>
                        <l>Nu te las,</l>
                     </lg>
                     <lg>
                        <l>Dar dintr-ai mei tovarăși puțini au mai rămas!</l>
                     </lg>
                     <p rend="justify">DESPOT</p>
                     <lg>
                        <l>O știu!... și Rozel însuși în țara elinească</l>
                     </lg>
                     <lg>
                        <l>Pierit-a făr-a-ncepe răscoala creștinească!</l>
                     </lg>
                     <lg>
                        <l>Și sfânta cruciadă în care am sperat</l>
                     </lg>
                     <lg>
                        <l>Rămas-a amânată pe-un timp îndelungat!</l>
                     </lg>
                     <p rend="justify">(Se primblă tulburat.)</p>
                     <lg>
                        <l>O! dac-ar fi cu mine Moțoc, Moțoc dușmanul!</l>
                     </lg>
                     <lg>
                        <l>De-ar vinde el pe Tomșa precum pe Lăpușneanu...</l>
                     </lg>
                     <lg>
                        <l>Atunci... dar cum să-nduplec pe crâncenul Moțoc,</l>
                     </lg>
                     <lg>
                        <l>Când am respins pe Ana ș-am stins al ei noroc?</l>
                     </lg>
                     <lg>
                        <l>Atât de mare-i ura ce mi-a jurat el mie</l>
                     </lg>
                     <lg>
                        <l>Că numai dacă Ana ar fi a mea soție,</l>
                     </lg>
                     <lg>
                        <l>S-a stinge acea ură de moarte... însă, vai!</l>
                     </lg>
                     <lg>
                        <l>E prea târziu!</l>
                     </lg>
                     <p rend="justify">LASKI</p>
                     <lg>
                        <l>N-ai grijă, pe mine cât mă ai.</l>
                     </lg>
                     <p rend="justify">DESPOT</p>
                     <lg>
                        <l>N-am grijă, căci ne leagă pe amândoi destinul.</l>
                     </lg>
                     <lg>
                        <l>De-oi pierde eu Suceava, tu, Laski, pierzi Hotinul...</l>
                     </lg>
                     <p rend="justify">LASKI</p>
                     <lg>
                        <l>A! merg să mor sub ziduri sau să înving. (Iese repede.)</l>
                     </lg>
                     <p rend="justify">DESPOT</p>
                     <lg>
                        <l>Mergi, mergi,</l>
                     </lg>
                     <lg>
                        <l>Dar mult mă tem, sărmane, la moarte că alergi!</l>
                     </lg>
                  </div>
                  <div type="div4">
                     <head>Scena IV</head>
                     <p rend="justify">DESPOT</p>
                     <lg>
                        <l>Învins!... de cer și oameni lăsat în părăsire!...</l>
                        <l>Și Lăpușneanu vine asupră-mi cu oștire,</l>
                        <l>Și toți vecinii, Sigmund, Mircea, asupră-mi vin,</l>
                        <l>Și țara-i în răscoală, și-s singur!... Crunt destin!</l>
                        <l>Ce groaznic întuneric urmat-a după soare!</l>
                        <l>Ce vifor aprig după o zi încântătoare!</l>
                        <l>O! deșteptare aspră din cel mai splendid vis!...</l>
                        <l>Când mi-am deschis eu ochii, vai, cerul s-a închis!</l>
                        <l>Ș-acum nu văd în juru-mi decât deșertăciune,</l>
                        <l>Sub mantia regală văd numai goliciune!...</l>
                        <l>Sunt trist ca clătinarea de arbori desfrunziți<lb/>Când suflă vântul iernii pe codrii înnegriți<lb/>Și-mi par că-s o ruină pe care buhna țipă<lb/>Și timpul odihnește bătrâna lui aripă...<lb/>Destin, destin năprasnic, în pumnul tău deschis</l>
                        <l>Mi-ai arătat coroana dincolo de-un abis.</l>
                        <l>Eu orb, dorind lumina, eu mic, râvnind mărimea,</l>
                        <l>Făr-a vedea abisul, văzui numai nălțimea.</l>
                        <l>Ca vulturul vroit-am zenitul să pătrund,</l>
                        <l>Dar m-a atras adâncul ș-acum iată-mă-n fund!...</l>
                     </lg>
                     <p rend="justify">(După o pauză)</p>
                     <p>:*Ce stranie cădere!... și însă lumea vie</p>
                     <p>:*Nicicum nu se urnește din vechea-i temelie.</p>
                     <p>:*Nu!... oarba nepăsare rămâne mută când</p>
                     <p>:*Pe Despot de pe tronu-i îl vede azi căzând...</p>
                     <lg>
                        <l>Dezbracă-te, o! Despot, de pompele lumești,</l>
                     </lg>
                     <lg>
                        <l>Căci cerul ține frâul voinței omenești,</l>
                     </lg>
                     <lg>
                        <l>Și nu-i nimic al nostru decât mormântul rece,</l>
                     </lg>
                     <lg>
                        <l>Și el ca noi devine un putregai ce trece!</l>
                     </lg>
                     <lg>
                        <l>Ce-am fost când dintre oameni, ieșind, am rupt eu rândul?</l>
                     </lg>
                     <lg>
                        <l>Culegător de umbră cu mâna și cu gândul!</l>
                     </lg>
                     <lg>
                        <l>Ce sunt?... o părăsire, un vreasc făr’ de rasad!</l>
                     </lg>
                     <lg>
                        <l>Ce-oi fi?... un pumn de țărnă pe-o scândură de brad!</l>
                     </lg>
                     <lg>
                        <l>Deci pentru ce răbdare când cupa-i deșertată?</l>
                     </lg>
                     <lg>
                        <l>Ce-mi face-un rest de viață când viața-i condamnată?</l>
                     </lg>
                     <lg>
                        <l>Mișelul rabdă... omul viteaz nu-i răbdător.</l>
                     </lg>
                     <lg>
                        <l>Cu brațul lui de sine-și el e liberator.</l>
                     </lg>
                     <p rend="justify">(Privește spada lui cu gând de sinucidere.)</p>
                     <lg>
                        <l>Dar ce zic?... Nalță spada, Despot!... Un om ca tine</l>
                     </lg>
                     <lg>
                        <l>A nu pieri în luptă este-a pieri-n rușine.</l>
                     </lg>
                     <lg>
                        <l>Decât în cartea țării să las o neagră pată</l>
                     </lg>
                     <lg>
                        <l>Mai bine cu-al meu sânge s-o văd azi inundată.</l>
                     </lg>
                     <lg>
                        <l>Despot am fost în culme!... căzut, tot Despot sânt.</l>
                     </lg>
                     <lg>
                        <l>Viteazul nu s-ascunde de moarte în mormânt!...</l>
                     </lg>
                     <p rend="justify">(Stă adâncit pe gânduri.)</p>
                  </div>
                  <div type="div4">
                     <head>Scena V</head>
                     <p rend="justify">DESPOT, ANA (se arată în fund, în negru, și acoperită pe obraz cu un văl)</p>
                     <p>ANA</p>
                     <p rend="italic">(uimită)</p>
                     <lg>
                        <l>Măria-ta!</l>
                     </lg>
                     <p rend="justify">DESPOT</p>
                     <p rend="italic">(tresărind)</p>
                     <lg>
                        <l>Ce este?</l>
                     </lg>
                     <p rend="justify">ANA</p>
                     <lg>
                        <l>Poporu-n agonie,</l>
                     </lg>
                     <lg>
                        <l>Rugându-mă cu lacrimi, mi-a dat trista solie</l>
                     </lg>
                     <lg>
                        <l>Pentru Suceava-n doliu a cere mila ta.</l>
                     </lg>
                     <p rend="justify">DESPOT</p>
                     <p rend="italic">(în parte)</p>
                     <lg>
                        <l>Ce glas aud?</l>
                     </lg>
                     <p rend="justify">ANA</p>
                     <lg>
                        <l>Orașul întreg, măria-ta,</l>
                     </lg>
                     <lg>
                        <l>Expiră în durerea morții... Trei luni de luptă,</l>
                     </lg>
                     <lg>
                        <l>De foamete grozavă, de spaimă nentreruptă</l>
                     </lg>
                     <lg>
                        <l>Adus-au poporimea la ultimul ei ceas;</l>
                     </lg>
                     <lg>
                        <l>Redusă-n jumătate, ea zace fără glas.</l>
                     </lg>
                     <lg>
                        <l>Pe uliți, pe sub ziduri, o palidă grămadă</l>
                     </lg>
                     <lg>
                        <l>Cu țărna sângerată s-a prefăcut plămadă.</l>
                     </lg>
                     <lg>
                        <l>Bisericile-s pline de morți și de copii,</l>
                     </lg>
                     <lg>
                        <l>Femeile-s vădane și casele pustii.</l>
                     </lg>
                     <lg>
                        <l>O! Doamne, fie-ți milă... Suceava în ruină</l>
                     </lg>
                     <lg>
                        <l>Cade-n genunchi, ca mine, se roagă și se-nchină.</l>
                     </lg>
                     <p rend="justify">(Îngenunchează.)</p>
                     <p>DESPOT</p>
                     <p rend="italic">(în parte)</p>
                     <lg>
                        <l>Acest glas mă pătrunde... o! dar... e glasul ei!...</l>
                     </lg>
                     <lg>
                        <l>E Ana.(Ridicându-i vălul.) Tu ești, Ană?... te văd cu ochii mei!</l>
                     </lg>
                     <p rend="justify">ANA</p>
                     <p rend="italic">(confuză)</p>
                     <lg>
                        <l>Măria-ta...</l>
                     </lg>
                     <p rend="justify">DESPOT</p>
                     <p rend="italic">(în parte, fericit)</p>
                     <lg>
                        <l>Speranța în cale-mi iar răsare! (Anei.)</l>
                     </lg>
                     <lg>
                        <l>Ești tu, copilă scumpă, ființă de-adorare?</l>
                     </lg>
                     <p rend="justify">ANA</p>
                     <p rend="italic">(în parte)</p>
                     <lg>
                        <l>O! Doamne!</l>
                     </lg>
                     <p rend="justify">DESPOT</p>
                     <lg>
                        <l>Tu?... ah! cerul tot e îndurător,</l>
                     </lg>
                     <lg>
                        <l>Căci îmi trimite-un înger iubit și iubitor</l>
                     </lg>
                     <lg>
                        <l>Ca să lumine umbra în care eu dispar</l>
                     </lg>
                     <lg>
                        <l>Când soarta mă azvârle deșertului amar...</l>
                     </lg>
                     <p rend="justify">(Ana se depărtează uimită de Despot.)</p>
                     <lg>
                        <l>O! nu fugi de mine, copilă, dulce Ană!</l>
                     </lg>
                     <lg>
                        <l>Eclipsul se întinde pe fruntea-mi suverană,</l>
                     </lg>
                     <lg>
                        <l>Dar tu-mi rămâi... acuma desfid destinul rău...</l>
                     </lg>
                     <lg>
                        <l>Lovească-mă!... nu-mi pasă, de am sufletul tău!</l>
                     </lg>
                     <p rend="justify">ANA</p>
                     <lg>
                        <l>O! Despot, nu e timpul de zis aste cuvinte.</l>
                     </lg>
                     <lg>
                        <l>Suceava, te gândește, e plină de morminte.</l>
                     </lg>
                     <lg>
                        <l>Solia mea e sacră, și eu acuma sânt</l>
                     </lg>
                     <lg>
                        <l>În astă-oră solemnă străină de pământ.</l>
                     </lg>
                     <p rend="justify">DESPOT</p>
                     <lg>
                        <l>Străină fii de lume, de cer și de lumină,</l>
                     </lg>
                     <lg>
                        <l>Dar tu în veci de mine nu poți a fi străină.</l>
                     </lg>
                     <p rend="justify">(Ana ridică ochii la cer.)</p>
                     <lg>
                        <l>O! nu invoca cerul... Nu, Ană... te iubesc,</l>
                     </lg>
                     <lg>
                        <l>Cum te-a răpit el mie și eu lui te răpesc.</l>
                     </lg>
                     <p rend="justify">(O strânge la piept cu exaltare.)</p>
                     <lg>
                        <l>Ai fost a mea mireasă, vei fi a mea soție...</l>
                     </lg>
                     <p rend="justify">ANA</p>
                     <lg>
                        <l>Ah! te conjur pe lege, pe tot ce-i sacru mie,</l>
                     </lg>
                     <lg>
                        <l>Taci, taci, cerul ne-aude! taci!... simt, la glasul tău,</l>
                     </lg>
                     <lg>
                        <l>Că uit ș-a mea ființă și chiar pe Dumnezeu!</l>
                     </lg>
                     <p rend="justify">DESPOT</p>
                     <lg>
                        <l>Dar!... uită tot pe lume în ora deșteptării;</l>
                     </lg>
                     <lg>
                        <l>Când sunt eu la pieire, fii îngerul salvării.</l>
                     </lg>
                     <lg>
                        <l>Tu, singura speranță a mea pe-acest pământ,</l>
                     </lg>
                     <lg>
                        <l>Tu, raza ce dezmiardă o piatră de mormânt.</l>
                     </lg>
                     <p rend="justify">(Ana se luptă cu simțirile sale.)</p>
                     <p>ANA</p>
                     <lg>
                        <l>O! Despot, sunt răpită de farmecul simțirii...</l>
                     </lg>
                     <lg>
                        <l>Ai milă... nu ne duce în volbura pieirii,</l>
                     </lg>
                     <lg>
                        <l>Căci nu mai văd lumina în cerul meu lucind</l>
                     </lg>
                     <lg>
                        <l>Și mintea mea în umbră se pierde rătăcind...</l>
                     </lg>
                     <lg>
                        <l>În munți, la mănăstire, ascunsă-ntr-o chilie,</l>
                     </lg>
                     <lg>
                        <l>Vroind să scap, sărmană, de-a dorului urgie,</l>
                     </lg>
                     <lg>
                        <l>Mi-am înălțat gândirea la cer, la Dumnezeu...</l>
                     </lg>
                     <lg>
                        <l>Și Dumnezeu și îngeri aveau toți chipul tău!</l>
                     </lg>
                     <p rend="justify">DESPOT</p>
                     <p rend="italic">(dezmierdător)</p>
                     <lg>
                        <l>O! scumpa mea!</l>
                     </lg>
                     <p rend="justify">ANA</p>
                     <lg>
                        <l>Și moartă în floarea tinereții,</l>
                     </lg>
                     <lg>
                        <l>Afară din cuprinsul ș-al inimii ș-al vieții,</l>
                     </lg>
                     <lg>
                        <l>Am vrut să fug de mine, ș-aice am fugit,</l>
                     </lg>
                     <lg>
                        <l>Sperând să aflu moartea acelor ce-au murit,</l>
                     </lg>
                     <lg>
                        <l>Dar n-a vrut cerul aspru îndurător să-mi fie,</l>
                     </lg>
                     <lg>
                        <l>N-a vrut moartea de mine!</l>
                     </lg>
                     <p rend="justify">DESPOT</p>
                     <lg>
                        <l>Nu! te-a lăsat ea mie</l>
                     </lg>
                     <lg>
                        <l>Ca să-mi re-nvii prestigiul cu-al tău ceresc amor,</l>
                     </lg>
                     <lg>
                        <l>Făcând pe-al tău părinte să-mi vie-ntr-ajutor.</l>
                     </lg>
                     <p rend="justify">ANA</p>
                     <lg>
                        <l>El?</l>
                     </lg>
                     <p rend="justify">DESPOT</p>
                     <lg>
                        <l>El! căci ține firul cumplitei mele soarte.</l>
                     </lg>
                     <lg>
                        <l>Tu, fiica lui, poți astăzi a-mi da viață sau moarte!</l>
                     </lg>
                     <p rend="justify">ANA</p>
                     <p rend="italic">(veselă)</p>
                     <lg>
                        <l>Eu?</l>
                     </lg>
                     <p rend="justify">DESPOT</p>
                     <lg>
                        <l>Tu!</l>
                     </lg>
                     <p rend="justify">ANA</p>
                     <lg>
                        <l>Ah! tot voi face cu dor neobosit,</l>
                     </lg>
                     <lg>
                        <l>Chiar de ți-a fi norocul cu viața mea plătit.</l>
                     </lg>
                     <lg>
                        <l>În tabăra lui Tomșa mă duc, alerg îndată,</l>
                     </lg>
                     <lg>
                        <l>Cu lacrimile mele să-ndulplec pe-al meu tată.</l>
                     </lg>
                     <p rend="justify">(Carmina se arată pe pragul ușii din stânga.)</p>
                     <p>DESPOT</p>
                     <p rend="italic">(strângând-o la sân)</p>
                     <lg>
                        <l>O! scumpa mea soție!</l>
                     </lg>
                     <p rend="justify">ANA</p>
                     <p rend="italic">(fericită)</p>
                     <lg>
                        <l>O! Despot, scumpul meu!</l>
                     </lg>
                     <p rend="justify">DESPOT</p>
                     <lg>
                        <l>A! cine de-acum poate să ne despartă?</l>
                     </lg>
                  </div>
                  <div type="div4">
                     <head>Scena VI</head>
                     <p rend="justify">DESPOT, ANA, CARMINA</p>
                     <p>CARMINA</p>
                     <p rend="italic">(înaintând și despărțindu-i)</p>
                     <lg>
                        <l>Eu!</l>
                     </lg>
                     <p rend="justify">DESPOT</p>
                     <lg>
                        <l>Carmina!</l>
                     </lg>
                     <p rend="justify">CARMINA</p>
                     <lg>
                        <l>Eu! Carmina!</l>
                     </lg>
                     <p rend="justify">DESPOT</p>
                     <lg>
                        <l>Tu?</l>
                     </lg>
                     <p rend="justify">CARMINA</p>
                     <lg>
                        <l>Mă cunoști?... privește,</l>
                     </lg>
                     <lg>
                        <l>Eu sunt, și, de ai suflet, privindu-mă, roșește!</l>
                     </lg>
                     <lg>
                        <l>Dar ce zic?... ești în stare tu ca să mai roșești?</l>
                     </lg>
                     <lg>
                        <l>Cinismul și minciuna în tine le-nsoțești.</l>
                     </lg>
                     <p rend="justify">ANA</p>
                     <p rend="italic">(lui Despot)</p>
                     <lg>
                        <l>Astă femeie... Cine-i?</l>
                     </lg>
                     <p rend="justify">CARMINA</p>
                     <lg>
                        <l>Cine-s?... sunt, ca și tine,</l>
                     </lg>
                     <lg>
                        <l>O victimă-nșelată de el făr’ de rușine.</l>
                     </lg>
                     <p rend="justify">ANA</p>
                     <lg>
                        <l>Adevărat e, Despot?... taci?... este-adevărat?</l>
                     </lg>
                     <p rend="justify">CARMINA</p>
                     <lg>
                        <l>Tăcerea lui grăiește.</l>
                     </lg>
                     <p rend="justify">ANA</p>
                     <p rend="italic">(după o mică luptă cu sine)</p>
                     <lg>
                        <l>Rămâi dar neiertat! (Se îndreaptă spre fund.)</l>
                     </lg>
                     <p rend="justify">(Cu durere, în parte.)</p>
                     <lg>
                        <l>Ah!... cum mă pedepsește cerul, nenorocită!</l>
                     </lg>
                     <lg>
                        <l>Ș-am meritat pedeapsa la care-s osândită!</l>
                     </lg>
                     <p rend="justify">DESPOT</p>
                     <lg>
                        <l>Nu... Ană... stai! (Face doi pași spre Ana.)</l>
                     </lg>
                     <p rend="justify">ANA</p>
                     <p rend="italic">(În fund, oprindu-l c-un gest)</p>
                     <lg>
                        <l>Departe!... (Iese.)</l>
                     </lg>
                     <p rend="justify">DESPOT</p>
                     <p rend="italic">(abătut)</p>
                     <lg>
                        <l>Și tu mă părăsești!</l>
                     </lg>
                  </div>
                  <div type="div4">
                     <head>Scena VII</head>
                     <p rend="justify">CARMINA, DESPOT</p>
                     <p>CARMINA</p>
                     <lg>
                        <l>Infame!... tu, infame!... om infernal ce ești!</l>
                     </lg>
                     <lg>
                        <l>Nimic nu-i sacru ție!... A tale jurăminte</l>
                     </lg>
                     <lg>
                        <l>Ascund ipocrizia sub magice cuvinte...</l>
                     </lg>
                     <lg>
                        <l>O! crudă mișelie!... Trei ani eu te aștept</l>
                     </lg>
                     <lg>
                        <l>Cu dorul, cu speranța, cu nerăbdarea-n piept...</l>
                     </lg>
                     <lg>
                        <l>Și însă eu de tine eram dată uitării!...</l>
                     </lg>
                     <lg>
                        <l>Ce-am fost dar pentru tine?... o pradă-a desfrânării?</l>
                     </lg>
                     <p rend="justify">DESPOT</p>
                     <lg>
                        <l>Ascultă-mă, Carmină...</l>
                     </lg>
                     <p rend="justify">CARMINA</p>
                     <lg>
                        <l>O! taci, nu mai cerca</l>
                     </lg>
                     <lg>
                        <l>Prin falsă protestare din nou a te spurca.</l>
                     </lg>
                     <lg>
                        <l>Om făr’ de conștiință, om fără de mustrare,</l>
                     </lg>
                     <lg>
                        <l>În mintea-mi desorbită ai stins orice crezare.</l>
                     </lg>
                     <lg>
                        <l>Tu m-ai trădat pe mine?... pe mine m-ai trădat?...</l>
                     </lg>
                     <lg>
                        <l>O! Dumnezeu, știi bine cât eu l-am adorat,</l>
                     </lg>
                     <lg>
                        <l>Cum sub a lui picioare am pus cu fericire</l>
                     </lg>
                     <lg>
                        <l>Onorul meu ca treaptă la scara-i de mărire.</l>
                     </lg>
                     <lg>
                        <l>Și el!... O! cine-ar crede?... (Plângând.) Cum poate-n lume a fi</l>
                     </lg>
                     <lg>
                        <l>Pedeapsă pentru inimi ce vor a se jertfi!</l>
                     </lg>
                     <p rend="justify">DESPOT</p>
                     <p rend="italic">(luându-i mâna)</p>
                     <lg>
                        <l>Carmina mea...</l>
                     </lg>
                     <p rend="justify">CARMINA</p>
                     <lg>
                        <l>Departe, om fără de simțire!</l>
                     </lg>
                     <lg>
                        <l>Contactul tău insuflă dezgust și oțerire.</l>
                     </lg>
                     <lg>
                        <l>Ești om?... O!... nu, în pieptu-ți nimic nu-i omenesc.</l>
                     </lg>
                     <lg>
                        <l>Ești domn?... Nu, în purtare-ți nimic nu e domnesc.</l>
                     </lg>
                     <lg>
                        <l>Porți streanța infamiei ca purpură regală,</l>
                     </lg>
                     <lg>
                        <l>Servească-ți ea la moarte de fașă mormântală</l>
                     </lg>
                     <lg>
                        <l>Și, de mai este-n ceruri dreptate, Dumnezeu,</l>
                     </lg>
                     <lg>
                        <l>Ajungă-te și ura și tot blestemul meu!</l>
                     </lg>
                  </div>
                  <div type="div4">
                     <head>Scena VIII</head>
                     <p rend="justify">CARMINA, DESPOT, LASKI (venind repede prin fund)</p>
                     <p>LASKI</p>
                     <lg>
                        <l>Despot, întreg poporul vrea porțile să strice,</l>
                     </lg>
                     <lg>
                        <l>Vrea să capituleze... Ce văd?... Carmin-aice?</l>
                     </lg>
                     <p rend="justify">CARMINA</p>
                     <p rend="italic">(decisă)</p>
                     <lg>
                        <l>Aice.</l>
                     </lg>
                     <p rend="justify">LASKI</p>
                     <lg>
                        <l>Cum?... de unde?</l>
                     </lg>
                     <p rend="justify">CARMINA</p>
                     <lg>
                        <l>Castelu-am părăsit</l>
                     </lg>
                     <lg>
                        <l>Și lâng-al meu complice de crime am venit.</l>
                     </lg>
                     <p rend="justify">LASKI</p>
                     <lg>
                        <l>Complice tu de crime?... Ce spui?... Care ți-e vina?</l>
                     </lg>
                     <p rend="justify">CARMINA</p>
                     <lg>
                        <l>Știi tu cine e Despot?... Știi tu cine-i Carmina?</l>
                     </lg>
                     <lg>
                        <l>Doi trădători!</l>
                     </lg>
                     <p rend="justify">DESPOT</p>
                     <lg>
                        <l>Carmina...</l>
                     </lg>
                     <p rend="justify">CARMINA</p>
                     <lg>
                        <l>Acest om l-ai crezut</l>
                     </lg>
                     <lg>
                        <l>Prieten?... pentru dânsul mari jertfe ai făcut.</l>
                     </lg>
                     <lg>
                        <l>I-ai dat și al tău sânge, și bunuri, și domnie?</l>
                     </lg>
                     <lg>
                        <l>El, drept recunoștință, a vrut ș-a ta soție.</l>
                     </lg>
                     <p rend="justify">LASKI</p>
                     <lg>
                        <l>El?... Iadul mă cuprinde!... (Lui Despot.) Tu, tu?</l>
                     </lg>
                     <p rend="justify">CARMINA</p>
                     <lg>
                        <l>Ascultă tot:</l>
                     </lg>
                     <lg>
                        <l>Sunt adulteră, Laski!... victima lui Despot!</l>
                     </lg>
                     <lg>
                        <l>Jertfind onor și lege, în oarba-mi fericire,</l>
                     </lg>
                     <lg>
                        <l>Te-am înfierat pe frunte cu-a mea prostituire.</l>
                     </lg>
                     <p rend="justify">LASKI</p>
                     <lg>
                        <l>O! trădători, vreți moarte?</l>
                     </lg>
                     <p rend="justify">CARMINA</p>
                     <lg>
                        <l>Da!... pentru-acest păcat</l>
                     </lg>
                     <lg>
                        <l>Eu cu al meu complice o moarte-am meritat.</l>
                     </lg>
                     <lg>
                        <l>Ucide-ne-mpreună ca, pentru vecinicie,</l>
                     </lg>
                     <lg>
                        <l>Să fim doi spectri gemeni uniți prin infamie</l>
                     </lg>
                     <lg>
                        <l>Și-n iadul ce ne-așteaptă deschis, să-l însoțesc,</l>
                     </lg>
                     <lg>
                        <l>Căci, cât e de culpabil... ah! tot, tot îl iubesc!...</l>
                     </lg>
                     <p rend="justify">LASKI</p>
                     <p rend="italic">(turbat, scoate hamgerul și amenință pe Carmina, care, înfiorându-se, se apropie de Despot)</p>
                     <lg>
                        <l>A!... mori, infamă!...</l>
                     </lg>
                     <p rend="justify">DESPOT</p>
                     <p rend="italic">(scoțând spada)</p>
                     <lg>
                        <l>Laski!...</l>
                     </lg>
                     <p rend="justify">LASKI</p>
                     <p rend="italic">(înjunghiind pe Carmina)</p>
                     <lg>
                        <l>Cu tine crima-ți piară!</l>
                     </lg>
                     <p rend="justify">CARMINA</p>
                     <p rend="italic">(căzând moartă)</p>
                     <lg>
                        <l>Ah!... Despot!...</l>
                     </lg>
                     <p rend="justify">DESPOT</p>
                     <lg>
                        <l>Om de sânge!... turbată, cruntă fiară!</l>
                     </lg>
                     <lg>
                        <l>A scris a ta osândă pumnarul tău vrăjmaș...</l>
                     </lg>
                     <p rend="justify">(Ridică spada asupra lui Laski.)</p>
                     <p>LASKI</p>
                     <lg>
                        <l>Ucide...</l>
                     </lg>
                     <p rend="justify">DESPOT</p>
                     <p rend="italic">(stăpânindu-se)</p>
                     <lg>
                        <l>Te-aș ucide, de-aș fi un ucigaș</l>
                     </lg>
                     <lg>
                        <l>Ca tine... De-al meu paloș te apără cu spada.</l>
                     </lg>
                     <p rend="justify">LASKI</p>
                     <lg>
                        <l>Eu să combat cu tine? Nu!... te las a fi prada</l>
                     </lg>
                     <lg>
                        <l>Lui Tomșa care vine a fi răzbunător</l>
                     </lg>
                     <lg>
                        <l>Și mie, și Carminei, infame trădător!</l>
                     </lg>
                     <lg>
                        <l>Rămâi cu a ta crimă!... Eu părăsesc cetatea.</l>
                     </lg>
                     <lg>
                        <l>Curând te vor ajunge pacatul și dreptatea! (Iese.)</l>
                     </lg>
                     <p rend="justify">DESPOT</p>
                     <lg>
                        <l>Ucigător sălbatic de gingașe femei,</l>
                     </lg>
                     <lg>
                        <l>În veci să porți stigmatul ce-nfiară pe mișei!</l>
                     </lg>
                  </div>
                  <div type="div4">
                     <head>Scena IX</head>
                     <p rend="justify">DESPOT</p>
                     <p rend="italic">(privind cu durere pe Carmina moartă în mijlocul scenei)</p>
                     <lg>
                        <l>Ea, moartă!... ușa morții eu, Despot, am deschis-o!</l>
                     </lg>
                     <lg>
                        <l>A înjunghiat-o Laski, dar vai! eu am ucis-o!</l>
                     </lg>
                     <lg>
                        <l>Eu!... căci în a mea poftă de zbor ambițios,</l>
                     </lg>
                     <lg>
                        <l>Primind, fără iubire, amoru-i generos,</l>
                     </lg>
                     <lg>
                        <l>Am profanat, o! barbar robit de o idee,</l>
                     </lg>
                     <lg>
                        <l>Altarul cel mai sacru, un suflet de femeie!</l>
                     </lg>
                     <p rend="justify">(Îngenunchează lângă Carmina și-i ridică capul pe genunchiul lui.)</p>
                     <lg>
                        <l>O! nobilă victimă, amorul tău ceresc,</l>
                     </lg>
                     <lg>
                        <l>Acea scânteie vie din ochi dumnezeiesc,</l>
                     </lg>
                     <lg>
                        <l>Râvnit-au pentru mine măriri, pompe deșarte...</l>
                     </lg>
                     <lg>
                        <l>Ei bine, măcar moartă de tron să ai tu parte.</l>
                     </lg>
                     <p rend="justify">(O ia în brațe și o așează pe tron.)</p>
                     <lg>
                        <l>Aici îți era locul!... Pe tron să viețuiești,</l>
                     </lg>
                     <lg>
                        <l>Pe tron să mori!... Carmina!... cât de măreață ești</l>
                     </lg>
                     <lg>
                        <l>Sub palida, duioasa și sacra maiestate</l>
                     </lg>
                     <lg>
                        <l>A morții, pe-acest scaun de naltă vanitate,</l>
                     </lg>
                     <lg>
                        <l>Purtând pe a ta frunte cel mai suprem odor,</l>
                     </lg>
                     <lg>
                        <l>Coroana de martiră a cruntului amor!</l>
                     </lg>
                     <p rend="justify">(Se pune în genunchi la picioarele tronului.)</p>
                     <lg>
                        <l>O! dacă eu în ceruri mai pot găsi iertare,</l>
                     </lg>
                     <lg>
                        <l>Gândește tu la mine de sus cu îndurare</l>
                     </lg>
                     <lg>
                        <l>Și lasă ca să cadă la glasul meu uimit</l>
                     </lg>
                     <lg>
                        <l>O jalnică privire pe-un biet nenorocit!</l>
                     </lg>
                     <p rend="justify">(N.B. Zgomote de popor afară.)</p>
                     <p>DESPOT</p>
                     <lg>
                        <l>Ce larmă se aude?... Poporul strigă-afară...</l>
                     </lg>
                     <p rend="justify">(Merge de ascultă în fund.)</p>
                  </div>
                  <div type="div4">
                     <head>Scena X</head>
                     <p rend="justify">DESPOT, LIMBĂ-DULCE, JUMĂTATE, POPORUL</p>
                     <p rend="italic">(palid, strențeros, desperat)</p>
                     <p>LIMBĂ-DULCE</p>
                     <p rend="italic">(afară)</p>
                     <lg>
                        <l>Hai sus, la Vodă...</l>
                     </lg>
                     <p rend="justify">DESPOT</p>
                     <lg>
                        <l>Gloata se suie acum pe scară...</l>
                     </lg>
                     <lg>
                        <l>Să fie vreo răscoală? (Vine de acoperă pe Carmina cu cortinele tronului.)</l>
                     </lg>
                     <p rend="justify">JUMĂTATE</p>
                     <p rend="italic">(afară)</p>
                     <lg>
                        <l>Hai sus!... ne-am săturat</l>
                     </lg>
                     <lg>
                        <l>De-atâte lupte oarbe, de-atât sânge vărsat.</l>
                     </lg>
                     <p rend="justify">POPORUL</p>
                     <p rend="italic">(năvălind în sală)</p>
                     <lg>
                        <l>Hai, hai!</l>
                     </lg>
                     <p rend="justify">DESPOT</p>
                     <lg>
                        <l>Ce vreți? Ce este?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Măria-ta! poporul</l>
                     </lg>
                     <lg>
                        <l>De nouăzeci de zile îl seceră omorul,</l>
                     </lg>
                     <lg>
                        <l>Încât a noastră grijă nu e cum să trăim,</l>
                     </lg>
                     <lg>
                        <l>Nu, Dumnezeu o știe, dar e cum să murim!</l>
                     </lg>
                     <lg>
                        <l>Răbdăm nenorocirea de nouăzeci de zile,</l>
                     </lg>
                     <lg>
                        <l>Văzând cum pier de foame nevesti, copii, copile,</l>
                     </lg>
                     <lg>
                        <l>Și ne-au ajuns cuțitul!... Nu vrem a mai răbda...</l>
                     </lg>
                     <lg>
                        <l>Poporul vrea lui Tomșa cetatea a preda.</l>
                     </lg>
                     <p rend="justify">DESPOT</p>
                     <lg>
                        <l>Lui Tomșa, al meu dușman, să închinați cetatea?</l>
                     </lg>
                     <lg>
                        <l>Români! unde vă este credința și dreptatea?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Credința, ne-am plătit-o cu trei luni de dureri!</l>
                     </lg>
                     <lg>
                        <l>Dreptatea, noi o cerem!... tu n-ai dreptul s-o ceri</l>
                     </lg>
                     <lg>
                        <l>Când țara-i chiar prin tine adusă la pieire.</l>
                     </lg>
                     <p rend="justify">DESPOT</p>
                     <lg>
                        <l>Sumețe!...</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Sumeția-mi e rod de suferire.</l>
                     </lg>
                     <lg>
                        <l>Destul amar!... destulă batjocură de noi...</l>
                     </lg>
                     <lg>
                        <l>Hai să deschidem poarta, români.</l>
                     </lg>
                     <p rend="justify">POPORUL</p>
                     <lg>
                        <l>Hai!</l>
                     </lg>
                     <p rend="justify">DESPOT</p>
                     <lg>
                        <l>Stați!... O! voi,</l>
                     </lg>
                     <lg>
                        <l>Copii acelor oameni giganți de altădată</l>
                     </lg>
                     <lg>
                        <l>Ce înfruntau sub Ștefan restriștea-nviforată,</l>
                     </lg>
                     <lg>
                        <l>Ei toți în locul vostru sub zid s-ar îngropa</l>
                     </lg>
                     <lg>
                        <l>Și poarta cu-a lor trupuri luptând ar astupa...</l>
                     </lg>
                     <lg>
                        <l>Și voi!... gândiți ce-ar zice eroii din vechime,</l>
                     </lg>
                     <lg>
                        <l>Gâsindu-se azi față cu-a voastră micșorime?...</l>
                     </lg>
                     <lg>
                        <l>Dar ce-mi pierd eu cuvântul?... strămoșii erau zmei,</l>
                     </lg>
                     <lg>
                        <l>Români de viță bună, și voi, niște mișei!...</l>
                     </lg>
                     <lg>
                        <l>Vă plângeți voi de lupte?</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Ba nu!... de sărăcie!</l>
                     </lg>
                     <p rend="justify">DESPOT</p>
                     <p rend="italic">(aruncând o pungă cu galbeni poporului)</p>
                     <lg>
                        <l>Na!... puneți poleială l-a voastră mișelie.</l>
                     </lg>
                     <p rend="justify">LIMBĂ-DULCE</p>
                     <lg>
                        <l>Români!... nu vă atingeți de banii cu păcat</l>
                     </lg>
                     <lg>
                        <l>Ce poartă a lui Despot chip mândru-ncoronat.</l>
                     </lg>
                     <lg>
                        <l>E aur de icoane, e aur de potire</l>
                     </lg>
                     <lg>
                        <l>Topit chiar de Satana cu a lui Despot știre!</l>
                     </lg>
                     <lg>
                        <l>E foc ce arde mâna!... Despot, suntem țărani.</l>
                     </lg>
                     <lg>
                        <l>Nu vindem țara noastră, nici cugetul pe bani.</l>
                     </lg>
                     <lg>
                        <l>Ca să-ți culeagă darul ș-a ta pomană seacă</l>
                     </lg>
                     <lg>
                        <l>Ar fi ca să se plece românul... nu se pleacă!</l>
                     </lg>
                     <p rend="justify">(Respinge punga cu piciorul.)</p>
                     <lg>
                        <l>Opinca îți azvârle pomana înapoi.</l>
                     </lg>
                     <lg>
                        <l>Nici noi suntem de tine, nici tu nu ești de noi!</l>
                     </lg>
                     <p rend="justify">(Către popor.)</p>
                     <lg>
                        <l>Hai!</l>
                     </lg>
                     <p rend="justify">DESPOT</p>
                     <p rend="italic">(amărât, în parte)</p>
                     <lg>
                        <l>Câtă umilire mi-a rezervat azi soarta!</l>
                     </lg>
                     <lg>
                        <l>S-a sfârșit tot!... (Tare.) Vă duceți, sărmani!... deschideți poarta!</l>
                     </lg>
                     <p rend="justify">(Poporul se repede să iasă. Despot rămâne în stânga abătut.)</p>
                  </div>
                  <div type="div4">
                     <head>Scena XI</head>
                     <p rend="justify">Cei dinainte, MOȚOC, SPANCIOC, STROICI, BOIERI și OSTAȘI</p>
                     <p rend="italic">(vin prin fund)</p>
                     <p>MOȚOC</p>
                     <lg>
                        <l>Poarta-i deschisă, Despot!... cetatea s-a predat</l>
                     </lg>
                     <lg>
                        <l>Și Tomșa te ajunge; el intră în palat.</l>
                     </lg>
                     <lg>
                        <l>Cutremură-te!... moartea s-apropie de tine!</l>
                     </lg>
                     <p rend="justify">DESPOT</p>
                     <lg>
                        <l>Nu eu, boieri, dar Tomșa cutremure-se-n sine,</l>
                     </lg>
                     <lg>
                        <l>Căci țin în a mea gheară copilu-i drăgălaș.</l>
                     </lg>
                     <lg>
                        <l>Un pas... și el rămâne lipsit de copilaș!</l>
                     </lg>
                     <p rend="justify">(Iese în stânga, pe când Tomșa intră prin fund.)</p>
                  </div>
                  <div type="div4">
                     <head>Scena XII</head>
                     <p rend="justify">Cei dinainte, TOMȘA, CĂPITANI, SEIMENI, CIUBĂR-VODĂ</p>
                     <p>TOMȘA</p>
                     <p rend="italic">(arătând pe Despot)</p>
                     <lg>
                        <l>Pe dânsul!... înainte!... dușmanu-i la strâmtoare.</l>
                     </lg>
                     <p rend="justify">SPANCIOC</p>
                     <lg>
                        <l>Stai, Tomșa!... un pas numai și copilașu-ți moare!</l>
                     </lg>
                     <p rend="justify">TOMȘA</p>
                     <lg>
                        <l>Copilul meu!</l>
                     </lg>
                     <p rend="justify">SPANCIOC</p>
                     <lg>
                        <l>Dar!... Despot învins, desperător,</l>
                     </lg>
                     <lg>
                        <l>E-n stare să-l ucidă cu braț răzbunător.</l>
                     </lg>
                     <p rend="justify">TOMȘA</p>
                     <p rend="italic">(după o scurtă luptă cu sine)</p>
                     <lg>
                        <l>O! rumpe-mi-se pieptul în spasmele durerii,</l>
                     </lg>
                     <lg>
                        <l>Mai bine rău părinte decât rău fiu al țării!</l>
                     </lg>
                     <p rend="justify">(Către oșteni.)</p>
                     <lg>
                        <l>Nainte!</l>
                     </lg>
                     <p rend="justify">(Ușile din stânga se deschid. Despot apare.)</p>
                  </div>
                  <div type="div4">
                     <head>Scena XIII</head>
                     <p rend="justify">TOȚI, DESPOT (și, mai pe urmă, ANA și ILIAȘ.</p>
                     <p>Despot se arată maiestos, cu hlamida pe umeri și cu coroana pe cap.)</p>
                     <p>CIUBĂR-VODĂ</p>
                     <p rend="italic">(arătând pe Despot)</p>
                     <lg>
                        <l>Iată-l... iată cumplitul fariseu!</l>
                     </lg>
                     <lg>
                        <l>Tu, antihrist! tu, Despot, cuprins de duhul rău,</l>
                     </lg>
                     <lg>
                        <l>În țărna ce te-așteaptă cobori din înălțime!...</l>
                     </lg>
                     <p rend="justify">TOMȘA</p>
                     <lg>
                        <l>Ce mi-ai făcut copilul, calău plin de cruzime?</l>
                     </lg>
                     <p rend="justify">(Despot se întoarce spre ușă și face un semn. Iliaș intră și vrea să alerge la tată-său.)</p>
                     <p>DESPOT</p>
                     <p rend="italic">(apucând pe Iliaș de mână)</p>
                     <lg>
                        <l>Viteze Tomșa, iată copilul tău iubit!</l>
                     </lg>
                     <lg>
                        <l>Am respectat zălogul, odor neprețuit,</l>
                     </lg>
                     <lg>
                        <l>Și l-am păstrat în viață cu dragoste, cu bine,</l>
                     </lg>
                     <lg>
                        <l>Cum merită odrasla unui viteaz ca tine.</l>
                     </lg>
                     <p rend="justify">(Lui Iliaș)</p>
                     <lg>
                        <l>Mergi, Iliaș.</l>
                     </lg>
                     <p rend="justify">ILIAȘ</p>
                     <p rend="italic">(aruncându-se în brațele lui Tomșa)</p>
                     <lg>
                        <l>Tătucă!</l>
                     </lg>
                     <p rend="justify">DESPOT</p>
                     <p rend="italic">(lui Tomșa)</p>
                     <lg>
                        <l>Sărută-l fericit,</l>
                     </lg>
                     <lg>
                        <l>Și fie-ți gândul aspru de dânsul îmblânzit! (Înaintând.)</l>
                     </lg>
                     <lg>
                        <l>Eu, Despot, Domn Moldovii prin însăși voia țării,</l>
                     </lg>
                     <lg>
                        <l>Ș-ajung prin mine însumi la culmile puterii,</l>
                     </lg>
                     <lg>
                        <l>Azi sunt căzut din tronul lui Ștefan celui sfânt</l>
                     </lg>
                     <lg>
                        <l>Și vin, și-n fața lumii declar acum că sânt</l>
                     </lg>
                     <lg>
                        <l>De-a mea fatalitate învins contra dreptății...</l>
                     </lg>
                     <lg>
                        <l>Deci spada mea ciuntită o-nchin fatalității!</l>
                     </lg>
                     <p rend="justify">(Aruncă spada lui jos.)</p>
                     <p>TOMȘA</p>
                     <lg>
                        <l>Despot! pășind spre tronul de tine uzurpat,</l>
                     </lg>
                     <lg>
                        <l>Pe un păcat de moarte picioru-ți a călcat,</l>
                     </lg>
                     <lg>
                        <l>Și purpura domnească picând pe-a ta privire</l>
                     </lg>
                     <lg>
                        <l>I-a fost, nenorocite, o pânză de orbire.</l>
                     </lg>
                     <p rend="justify">CIUBĂR</p>
                     <lg>
                        <l>Blestem!</l>
                     </lg>
                     <p rend="justify">POPORUL</p>
                     <lg>
                        <l>Blestem lui Despot!</l>
                     </lg>
                     <p rend="justify">TOMȘA</p>
                     <lg>
                        <l>Auzi?... om ne-nțelept!</l>
                     </lg>
                     <lg>
                        <l>Această țară bună te-a priimit la piept.</l>
                     </lg>
                     <lg>
                        <l>Tu, Despot, ai vândut-o lui Ferdinand Germanul,</l>
                     </lg>
                     <lg>
                        <l>Lui Sigismund Polonul, lui Soliman Sultanul,</l>
                     </lg>
                     <lg>
                        <l>La toți dușmanii care ți-au fost de ajutor.</l>
                     </lg>
                     <lg>
                        <l>Să te privești în față c-un vis amăgitor.</l>
                     </lg>
                     <p rend="justify">MOȚOC</p>
                     <lg>
                        <l>A râs de toate: țară, oștime!...</l>
                     </lg>
                     <p rend="justify">CIUBĂR</p>
                     <lg>
                        <l>Lege!</l>
                     </lg>
                     <p rend="justify">TOMȘA</p>
                     <lg>
                        <l>Ei bine,</l>
                     </lg>
                     <lg>
                        <l>Fiți voi judecătorii!... Spuneți ce se cuvine</l>
                     </lg>
                     <lg>
                        <l>Lui Despot Ereticul de țară vânzător?</l>
                     </lg>
                     <p rend="justify">MOȚOC</p>
                     <lg>
                        <l>Pedeapsa ce așteaptă pe-oricare trădător,</l>
                     </lg>
                     <lg>
                        <l>Moartea!</l>
                     </lg>
                     <p rend="justify">CIUBĂR</p>
                     <lg>
                        <l>Dar! moartea!</l>
                     </lg>
                     <p rend="justify">POPORUL</p>
                     <lg>
                        <l>Moartea!</l>
                     </lg>
                     <p rend="justify">DESPOT</p>
                     <p rend="italic">(privind în fața tuturor cu mărire)</p>
                     <lg>
                        <l>Boieri și tu, oștime!</l>
                     </lg>
                     <lg>
                        <l>Mormântul ca și tronul e sacră înălțime,</l>
                     </lg>
                     <lg>
                        <l>Și când vorbește omul pe piatră de mormânt,</l>
                     </lg>
                     <lg>
                        <l>E drept să se asculte solemnul său cuvânt...</l>
                     </lg>
                     <lg>
                        <l>Râvnit-am tronul țării, dar râvna mea regală</l>
                     </lg>
                     <lg>
                        <l>A fost însuflețită de-o țintă colosală.</l>
                     </lg>
                     <lg>
                        <l>Visând neatârnarea, vroit-am prin români</l>
                     </lg>
                     <lg>
                        <l>Să dau loviri de moarte osmanilor păgâni.</l>
                     </lg>
                     <lg>
                        <l>Am vrut cu-al nostru paloș, frângând soarta-ncruntată,</l>
                     </lg>
                     <lg>
                        <l>Să scol creștinătatea pe-al ei mormânt culcată...</l>
                     </lg>
                     <lg>
                        <l>De-mi ajuta norocul s-ating visu-mi din zbor,</l>
                     </lg>
                     <lg>
                        <l>Aș fi numit de lume erou, liberator,</l>
                     </lg>
                     <lg>
                        <l>Dar nu m-au dus destinul și timpul la izbândă</l>
                     </lg>
                     <lg>
                        <l>Și iată-mă, eu, Despot, căzut azi la osândă!</l>
                     </lg>
                     <lg>
                        <l>Așa lumea-i deprinsă pe om a-l transporta</l>
                     </lg>
                     <lg>
                        <l>Învingător, pe-Olimp, învins, pe Golgota!...</l>
                     </lg>
                     <p rend="justify">(Mică pauză. Toți îl ascultă cu bunăvoință.)</p>
                     <lg>
                        <l>Vreți moartea mea?... sunt gata!... Ucideți, căci n-am teamă</l>
                     </lg>
                     <lg>
                        <l>De-a mele fapte-n viață să dau în ceruri seamă;</l>
                     </lg>
                     <lg>
                        <l>Dar tronul mai sus este de brațul omenesc,</l>
                     </lg>
                     <lg>
                        <l>Și singurul său jude e judele ceresc!</l>
                     </lg>
                     <lg>
                        <l>Dar mirul e o rouă cerească, sanctitoare,</l>
                     </lg>
                     <lg>
                        <l>Pe fruntea ce-au atins-o în veci nepieritoare!</l>
                     </lg>
                     <lg>
                        <l>Nici soarele nu poate să o prefacă-n nor,</l>
                     </lg>
                     <lg>
                        <l>Nici omul să o șteargă cu brațul muritor!...</l>
                     </lg>
                     <lg>
                        <l>Vreți moartea mea?... Ucideți!... dar eu, tristă victimă,</l>
                     </lg>
                     <lg>
                        <l>Istoria Moldovei vreau s-o scutesc de-o crimă,</l>
                     </lg>
                     <lg>
                        <l>Să nu poarte stigmatul în ziua re-nvierii</l>
                     </lg>
                     <lg>
                        <l>Că a plătit cu moarte pe Despot, Domn al țării!</l>
                     </lg>
                     <p rend="justify">(Scoțându-și coroana de pe cap și aruncând-o.)</p>
                     <lg>
                        <l>Mi-arunc din cap coroana!... din mână sceptru-mi scot...</l>
                     </lg>
                     <lg>
                        <l>Nu mai sunt Domn!... acuma ucideți pe Despot!</l>
                     </lg>
                     <p rend="justify">(Toți rămân încremeniți.)</p>
                     <p>ILIAȘ</p>
                     <p rend="italic">(cu lacrimi)</p>
                     <lg>
                        <l>Iertare, tată!</l>
                     </lg>
                     <p rend="justify">BOIERII</p>
                     <lg>
                        <l>Tomșa, iertare!</l>
                     </lg>
                     <p rend="justify">POPORUL</p>
                     <lg>
                        <l>Îndurare!</l>
                     </lg>
                     <p rend="justify">TOMȘA</p>
                     <lg>
                        <l>O cereți?... fie!... Despot, de moarte ai iertare,</l>
                     </lg>
                     <lg>
                        <l>Dar tu la mănăstire pe viață-i fi închis.</l>
                     </lg>
                     <p rend="justify">CIUBĂR</p>
                     <p rend="italic">(dând semne de o exaltare fanatică, înaintează și strigă:)</p>
                     <lg>
                        <l>Iertare!... cui?... lui Despot?... Iertare?... Cine-a zis?</l>
                     </lg>
                     <lg>
                        <l>În veci nu iartă cerul pe-acel care-l desfide.</l>
                     </lg>
                     <p rend="justify">(Se repede furios și înjunghie pe Despot.)</p>
                     <lg>
                        <l>Ai vrut să ucizi legea?... Mori! legea te ucide!</l>
                     </lg>
                     <p rend="justify">DESPOT</p>
                     <p rend="italic">(căzând)</p>
                     <lg>
                        <l>Ah!... mor!</l>
                     </lg>
                     <p rend="justify">TOȚI</p>
                     <p rend="italic">(cu reprobare)</p>
                     <lg>
                        <l>O!</l>
                     </lg>
                     <p rend="justify">TOMȘA</p>
                     <p rend="italic">(lui Ciubăr)</p>
                     <lg>
                        <l>Crunt fanatic! turbat ucigător!</l>
                     </lg>
                     <lg>
                        <l>Pieri!... Nu e sfânta cruce unealtă de omor.</l>
                     </lg>
                     <p rend="justify">(Ciubăr se retrage aiurit, cu ochii țintiți la trupul lui Despot. Seimenii îl arestează.</p>
                     <lg>
                        <l>În fund răsună deodată un țipăt dureros.)</l>
                     </lg>
                     <p rend="justify">ANA</p>
                     <lg>
                        <l>Despot! (Vine, alergând desperată, și îngenunchează lângă Despot.)</l>
                     </lg>
                     <lg>
                        <l>Mort!... Despot, moartea mă va uni cu tine...</l>
                     </lg>
                     <lg>
                        <l>O! Doamne!... fie-ți milă... de dânsul... și de mine!...</l>
                     </lg>
                     <p rend="justify">(Cade leșinată pe pieptul lui Despot.)</p>
                     <p>MOȚOC</p>
                     <p rend="italic">(uimit)</p>
                     <lg>
                        <l>Copila mea!...</l>
                     </lg>
                     <p rend="justify">TOMȘA</p>
                     <p rend="italic">(oprindu-l)</p>
                     <lg>
                        <l>Moțoace, așa vrea Dumnezeu!</l>
                     </lg>
                     <lg>
                        <l>Acel ce-și vinde țara își pierde neamul său!</l>
                     </lg>
                     <p rend="justify">(Cortina cade . )</p>
                     <p>FINE</p>
                  </div>
               </div>
            </div>
         </div>
      </body>
   </text>
</TEI>
