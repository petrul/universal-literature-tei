<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Mite. Bălăuca</title>
            <author>Lovinescu, Eugen</author>
         </titleStmt>
         <editionStmt>
            <edition>
               <date/>
            </edition>
         </editionStmt>
         <publicationStmt>
            <p rend="color(#000000)">
               <ptr target="https://creativecommons.org/licenses/by-sa/3.0/deed.ro"/>
               <lb/>
            </p>
         </publicationStmt>
         <sourceDesc>
            <p rend="start color(#000000)">
               <ptr target="https://ro.wikisource.org/"/>
            </p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name/>
               <date>2022-12-13T07:23:10.545274251</date>
            </change>
         </listChange>
      </revisionDesc>
   </teiHeader>
   <text>                      
      <body>
         <head>Mite. Bălăuca</head>
         <author>Lovinescu, Eugen</author>
         <p rend="start color(#000000)">
            <ptr target="https://ro.wikisource.org/"/>
         </p>
         <p rend="color(#000000)">
            <ptr target="https://creativecommons.org/licenses/by-sa/3.0/deed.ro"/>
            <lb/>
         </p>
         <p rend="justify">ro</p>
         <div type="div1">
            <head>Mite</head>
            <div type="div2">
               <head>I</head>
               <p rend="justify">De la fereastră ea privea la frunzele castanilor stropite de promoroaca prafului prematur de pe ulița vopsită de ripolinul proaspăt al soarelui de mai. Pe maidanul chel din față, copiii jucau arșice; aruncau osul torturat și-l urmăreau apoi încordați; când cădea, nu se mai vedeau decât douăzeci de spete încovoiate.</p>
               <p rend="justify">— Om bun! strigau unii.</p>
               <p rend="justify">— Om rău! îi înfruntau alții.</p>
               <p rend="justify">Ori:</p>
               <p rend="justify">— Împărat!</p>
               <p rend="justify">— Ba nu, călău!</p>
               <p rend="justify">Se porneau discuții aprige; se schimbau vorbe grele și parabola pumnilor descrisă în văzduh s-ar fi prefăcut în încăierare; dacă, de mai departe, de lângă un copac, nu s-ar fi desprins silueta zveltă a unui copil mai mare care pășea hotărât, destins ca un arc, sporovăind grăbit într-o năvală de vorbe amenințătoare punctate de ghionți arbitrari. Decreta sentențios „om bun” ori „călău” și, după câteva clipe, spatele se descovoiau. Resemnați, ochii copiilor priveau din nou lacomi spre osul aruncat în aerul limpede. Femeia de la fereastra deschisă nu înțelegea aproape nimic din ce țipau copiii, dar priveliștea o interesa; în jocul de pe petecul chel al maidanului ripolinat de soare și prematur prăfuit, ea descifra înseși datele jocului vieții; în copii citea prezența tinerilor energii dovedite prin afirmare de sine și prin ciocniri eliminatorii; pentru dânșii, arșicul căzut reprezenta mărul de aur al destinului, în care se concentrau ca în ghiocul sorții toate valorile omenești.</p>
               <p rend="justify">Femeia constata supremația necontestată a copilului sprijinit de copac: mai înalt decât ceilalți, cu părul creț și vâlvoi, negru-tuciuriu, cu ochii scânteietori, cu buzele groase, cu nasul turtit, cu gura largă și botoasă, luminată de fildeșul unor dinți ascuțiți, rău îmbrăcat, zdrențuit aproape, cu pantaloni largi și mereu ridicați printr-o mișcare reflexă, cu fundul peticit – el îi domina pe toți prin repeziciunea gesturilor, prin glasul răgușit și categoric și prin nu știu ce flacără a ochilor imperioși. Stătea, de obicei, în spatele copiilor proptit de copac, nepăsător cu orice forță conștientă de puterea sa, cu un alai de vasali mai plăpânzi; când se întâmpla însă ca destinul să nu fie primit cu resemnare ci în contestarea obișnuită tuturor lucrurilor omenești, și cearta se întețea, apariția lui era hotărâtoare: cu o palma dată ușor în dreapta, cu un pumn zvârlit discreționar în stânga, cu câteva înjurături, dar, mai ales, cu o simplă încruntare metalică a ochilor – liniștea se restabilea; de mai stăruia vreunul în pretenții, cu o palmă mai grea peste ceafă, urmată de un scâncet de javră lovită, discuția se curma; palma venea însă rar, căci autoritatea lui era recunoscută. În viermăritul copiilor de toate felurile, de cuconași în pantaloni scurți și cu gulere brodate, de infanți spanioli, de haimanale bucureștene, desculți, negri, și nespălați, cu mișcări de pisică ațintită asupra păsării din copac, în această promiscuitate, valorile nu se selecționau după condiție socială ori după inteligență, ci după criteriul forței, al inițiativei, al instinctului de dominație recunoscut, indiscutabil, din atâtea elemente. De pe urma lor, copilul cu fundul peticit al pantalonilor păstorea, fără rival, peste un popor întreg de camarazi, pe care femeia îi urmărea de jumătate de ceas… Crescută la Berlin, adică într-un oraș cu case aliniate, grenadiri pomeranieni încremeniți la inspecția generalului, cu străzi atât de lustruite încât unei cătane din Moldova i se păruseră pavate cu oglinzi, și cu câte o scuipătoare la fiecare colț: „ca să nu spurce ulița rumânul prost, că de nemți, nici vorbă de una ca aiasta” (așa-i povestise nu de mult impresia despre Berlin Ilie Colțun de la Costâna, ordonanța unui colonel în misie în Germania), crescută în ordinea străzii prusace, femeia se adaptase repede priveliștii bucureștene, cu simulacrul de trotuare, cu maidane în fața palatelor, unde copiii ridicau nori de praf și spintecau liniștea după-amiezii cu țipete voioase. Domnul gardist se afla de obicei departe, în popasuri dese pe la cârciuma din colț, cu un vânător deșirat pe firmă; când se întâmpla să vină, îi privea părintește, ca un adevărat tată de șapte copii lăsați și ei acasă, în praful altei ulițe mai dosnice. Era un om scund, rotund, roșcovan și împăciuitor. Scăpată la un moment dat de sub autoritatea „conducătorului” plecat pe alt maidan, lupta începuse să se dezlănțuie acum cocoșește; cu mâinile pe burtă, gardistul o privea mulțumit, ca de obicei, lăsând să-i cadă blajin din gură:</p>
               <p rend="justify">— Nu te da, măi piciule!</p>
               <p rend="justify">Și, în adevăr, piciul pe care-l îndemnase izbuti să se smucească din mâna dușmanului; nepărtinitor, domnul Preda îl îndemna acum pe celalt:</p>
               <p rend="justify">— Ia-te după el, mototolule, că-ți scapă!</p>
               <p rend="justify">Încăierarea se lățise și copiii se rostogoleau în praf, reptilă cenușie cu noduri și încovăeri de spate, ghem de vipere cu trupuri încolăcite. Ghemul se desfăcu însă brusc; un copil o zbughi schelălăind. Speriați de sânge, ceilalți se deteră la o parte; fără emoție, gardistul bătu însă din palme, nemulțumit:</p>
               <p rend="justify">— Ce starăți, măi dracilor!</p>
               <p rend="justify">Femeia de la fereastră îi auzi cuvintele, dar nu le prinse bine înțelesul; se trase înăuntru spre un colț al odăii, unde se afla o măsuță de lemn de trandafir, de culoarea tutunului, cu picioare delicate arcuite ca o coapsă de fată, încrustată cu medalioane de smalț, cu miniaturi; pe marginea măsuței și a picioarelor alerga ușorul tiv al unor frunze de aramă roșcată, încă prea greoi pentru linia zveltă a întregului; mobila venea de la o domniță bătrână, urmașă a unei familii domnitoare, și i-o cumpărase bărbatu-său de ziua ei. Ea basculă puțin oglinda prinsă de tăblia măsuței prin coloane răsucite și se privi o clipă într-însa: părul blond, învâlvorat aruncă paie de aur în tutunul sumbru al lemnului și al aramei. Ca și cum s-ar fi surprins într-o atitudine nepotrivită preocupării momentului, ea basculă din nou oglinda venețiană de-i întoarse apa oblică spre tavan; scoase apoi din săltăraș un carnet cu scoarțe de piele albastră cu închizătoare de aramă prinsă printr-un creion de sidef; îl deschise pentru a însemna cu atenție: „ci starăți”. Se chibzui o clipă: vine, negreșit, își zise în gând, de la verbul „a sta”. Nu-i putea însă găsi nici timpul nici modul… îl va întreba pe dânsul; la gândul acesta, se lumină de o dată ca de o nouă bucurie apropiată. Mai avea de altfel să-l întrebe și alte lucruri notate în carnet… Privi la ceasul de pe masă: cinci; s-ar putea să vină mai devreme: și alaltăieri sosise la cinci jumătate; e drept că plecase apoi mai curând la redacție. Ca și cum și-ar fi adus aminte de ce-i rămăsese de făcut, liniile feței ei fine i se concentrară; trase un scaun și luă de pe măsuță un număr din <hi rend="italic">Convorbiri Literare</hi>; îl deschise la o pagină însemnată cu un fir gros de mătase, unde reciti titlul Dănilă Prepeleac, obiectul lecției de azi. Deschise din nou carnetul cu scoarțe albastre și își recapitulă, subliniind cu creionul, punctele ce urmau să fie discutate; pe fața ei de păpușă i se întipări o atenție voită. Nu mai era visătoarea de la fereastră, ci o școlăriță încordată pe o foaie de hârtie plină de note; era metodică și prin rasă, firește, și prin mediul universitar berlinez, unde își petrecuse copilăria; își mai păstra și acum fișele, pe care tatăl său o deprinsese să-și facă extrasele din cărțile citite. Le uitase de când se măritase și venise într-o țară, unde se vorbește mult și se uită tot atât de repede; renunțase și la ziarul „evenimentelor” fixate în cadrul material al fiecărei zile: cu ora sculării și a culcării, cu variațiile temperaturii și ale presiunii atmosferice. De curând însă și-l reluase; în vederea lecției, își schița apoi de mai înainte programul ei; se simțea cuprinsă de zelul de a ști tot și de a-și mulțumi „profesorul”.</p>
               <p rend="justify">Își cercetă din nou carnetul: nedumerirea asupra naturii eroului poveștii lui Creangă era notată la locul cuvenit. Dănilă e un nătâng „căruia îi mâncau câinii din traistă”. Își duce boii de vânzare la târg, dar pe drum îi schimbă pe un car; carul pe o capră; capra pe o gâscă și găsea pe o pungă – totul, rămășiță, probabil, a unei vechi povestiri milesiene – dar, deodată, după ce ucide din prostie și boii lui frate-său, apare alt Dănilă, care, isteț nevoie mare, răpune pe drac prin deșteptăciunea sa; o fi dracul prost, dar prea e hâtru Dănilă ca să-l admitem. E un punct întunecos și o soluție bruscă în concepția caracterului eroului; chestiunea trebuie lămurită… Revăzu apoi o listă întreagă de cuvinte căutate în dicționar și găsite, cu înțelesul trecut alături; o altă listă cuprindea cuvinte, pe care nu le găsise:</p>
               <p rend="justify">
                  <hi rend="italic">costoroabe</hi> 
                  <hi rend="italic">drughineață</hi> 
                  <hi rend="italic">tumurugi</hi> 
                  <hi rend="italic">treampă</hi> etc.</p>
               <p rend="justify">Le numără; erau vreo douăzeci… Totul se afla acum în ordine; cu satisfacția datoriei împlinite, ea basculă atunci din nou oglinda venețiană, în a cărei apă strânsă de chenarul de lemn de trandafir cu tiv de aramă roșcată, în locul festoanelor severe ale tavanului, apăru silueta mică a unei copile îmbrăcată într-o rochie simplă de crep albastru și alb, din al cărei guler școlăresc de pichet răsări un cap fin cu ochi de cobalt înconjurat de incendiul unui păr auriu. Se regăsi cu mulțumire; privi apoi la ceas: erau tocmai cinci și jumătate și se putea să vină. I-ar fi șezut, de bună seamă, mai bine, să răsfoiască revista, dar nu știu cum se trezi din nou la fereastră, unde o atrăgea, probabil, priveliștea de afară; era poetă, și-i plăcea pitorescul oriental al uliței bucureștene, a „caldarâmului” cu reminiscențe turcești. O pereche de câini amoroși își dovedeau tocmai sentimentele pe maidan. Copiii își părăsiră discuțiile în jurul destinului și, sub conducerea aceluiași „șef” revenit, luându-se după nuntă cu pietre, dispărură în mahalaua vecină. Ulița rămăsese goală; cum pe gardist nunta câinilor nu-l interesa, se abătu din nou pe la cârciuma cu vânătorul deșirat. În schimb, de pe Orzari se desprinse silueta profilată a unui oltean cu cobilița în spate, al cărui țipăt strident spărgea aerul primăverii cu pumnale repezi; în coșuri ducea cele dintâi cireși. Femeia de la fereastră îl urmări ca pe un sol binevenit; deși crescută în Berlinul ei solemn, îi plăcea pitorescul rural, de cămăși albe țărănești, în mijlocul capitalei inegale, și, de când lua lecții de limba română, urmărea și mai atent strigătele vânzătorilor de pe ulițe; începuse chiar să le însemne pe carnetul cu scoarțe albastre; cum nu le dase de rost la multe, avea să-l întrebe pe „dânsul”. Tot ce auzea, la întâmplare, lucruri fără interes înainte, le înregistra acum automat, spunându-și mintal: „asta n-o știu, am să-l întreb” – cu bucuria nemărturisită de a nu ști pentru a-l putea întreba. Nu cunoștea, de altfel, multe vorbe, de care abia acum își da seama, de când i le lămurea el cu nuanțe de înțelesuri. Lua cuvântul ca pe o floare; o desfăcea apoi de toate învelișurile de mătase pentru a-i arăta geneza; din felul cum umbla cu el, cuvântul începea să împrăștie aroma sunetelor, a veacurilor, căci, pornit dintr-un punct îndepărtat al timpului, minuscul, el spărgea epocile, se încărca de sensuri, pentru a se rotunji pe buzele poetului ca un fruct copt și savuros… Femeia continua să privească spre olteanul ce se depărta acum voios, când, dinspre maidan, din dosul unui copac, se desprinse silueta firavă a unui tânăr care se furișa tiptil pe lângă un gard, pentru a cădea apoi în salturi de pisică, în spatele olteanului cu o lovitură de ghioagă trasă în cap. Vărsând sânge pe gură și fără niciun suspin, omul se prăbuși în primăvara coșurilor lui; tânărul îl scotoci repede în chimir, în sân, pretutindeni, și o luă apoi la fugă; deși ulița era pustie, câțiva din pragul caselor zăriseră scena; unii se luară după dânsul, iar alții se strânseră în jurul olteanului. Murise? Trăia încă? Nu se putea ști. Femeia țipase scurt; scăpase carnetul albastru și-și pusese mâna pe inima ce-i zvâcnea. Astfel de întâmplare nu văzuse niciodată la Berlin, pe Kurfürstendam, nici chiar în cartierele îndepărtate ale Charlotenburgului. Nu-i mai trebuia coloare orientală, nu mai vroia pitoresc.</p>
               <p rend="justify">Ce țară, se gândea ea, în care se ucid oamenii pe uliță, ziua! În spaima ei, uitase unde se află, și începuse să strige disperată de la fereastră: Schutzmann! Unde era poliția? unde era gardistul? Unde era domnul Preda? – căci își adusese, deodată, aminte că-l cheamă Preda.</p>
               <p rend="justify">Domnul Preda aflase și el de întâmplare și, ștergându-se cu dosul palmei pe mustățile ude încă, își zorea pasul de la Vânătorul deșirat – „Ce s-a întâmplat?” făcu el rostind, cu blândă autoritate. Nimic decât, poate, moarte de om.</p>
               <p rend="justify">Se strânseră trecătorii în jurul olteanului și-l priveau fără să pună mâna pe dânsul; nici domnul Preda nu crezu de cuviință să se aplece. „Ce pot să-i fac, își spuse el, că doar nu mă pricep! Și apoi omului, cum îi e scris!” Sub cuvântul că vrea să-l vadă mai de aproape, o haimana se aplecă peste oltean, umflă un pumn de cireșe, și, strecurându-le în buzunar, se făcu nevăzut. Ca la un semn, ceilalți își împărțiră între dânșii primăvara din coșuri, fără ca domnul Preda să fi găsit necesar să intervină. „Dacă a murit nu mai are nevoie de cireșe, se gândea el; iar dacă n-a murit, are să fie bucuros că a scăpat numai cu atât.” Doi trecători aduseră, în sfârșit, la fața locului, prins în brațele lor vânjoase, pe tânărul cu ghioaga; dar confruntarea nu mai era cu putință: olteanul tot nu mișca; abia când trecu, din întâmplare, pe acolo o trăsură, îi veni în gând domnului Preda să-l urce într-însa ca să-l ducă la spital – de nu l-a dus mai întâi la secție. Plecă… Mulțimea începu să se împrăștie și ea. Ulița rămase din nou pustie. Femeia de la fereastră era încă sub emoția scenei trăite; uitase de lecție și de așteptare; dar, de cum își reveni puțin, își zise reflex: „am să i-o spun și lui”. Nu mai era vorba de un cuvânt, de o chestie de limbă sau de literatură, ci numai de o întâmplare în nicio legătură cu „lecția” – și, totuși, după spaima firească, întâiul ei gând fusese să i-o povestească și lui! Nu se putea, firește, bucura de o moarte de om – oare murise? Nu leșinase numai? Cum nu le venise în minte să-l ducă mai repede la spital? – dar, nu știu cum, se simți mai însuflețită; emoția îi grăbise circulația, îi îmbujorase fața, o învăluise într-o undă caldă și-i dăduse o febrilitate plăcută. Înaintea ochilor îl văzu intrând, și se văzu și pe dânsa palpitând, povestindu-i în vorbe întretăiate, gâfâite, cum sub ochii ei un om fusese ucis în plină uliță; își căuta cuvintele, vorbea tare și-i expunea evenimentul. Se surprinse gesticulând și se simți, brusc, rușinată; nu înțelese sensul adânc al zbuciumului său, dar o apucă remușcarea că se gândise să prefacă moartea olteanului într-un simplu subiect de conversație. Nu se analiza; nu bănuia, firește, nimic; i se părea, de altfel, normal ca tot ce i se întâmpla peste zi să trezească într-însa dorința de a i-o împărtăși și lui; pentru a-și liniști conștiința își găsise motivarea în nevoia de a găsi subiecte de conversație pentru exercițiul de limbă. Ziarul pornit încă din Germania, și amorțit de mult, se însuflețise și el din nou; într-însul nu se pomenea numai de temperatura și de presiune atmosferică, ci cuprindea și o scrie de notații, de observații; micile întâmplări ale zilei se colorau, se personalizau, se dramatizau: după ce le trăise, luau în minte și apoi pe hârtie o formă dialogată; nu se înșirau în obiectivitatea obișnuită a ziarului, ci se rotunjeau, se literaturizau și căpătau accentul unei realități dinamice; peste scris se apleca un ochi prietenos, atent, așa că, după ce se formulau, i le împărtășea și lui ușor deformate. Era scriitoare și proceda ca toți scriitorii; se amesteca fără voie în tot ce vedea și auzea: se avânta într-o erupție verbală determinată de prezența unui ascultător închipuit. Se gândea uneori și la asta, repede, străfulgerat, dar de cele mai multe ori nu-și dădea seama; trăia în linia apei ce-i lua undița; nimic nu i se părea nou, nici chiar faptul că evenimentele zilei nu prindeau interes și nu se colorau decât prin nevoia de a i le povesti lui; trecerea de la o temperatură la alta se făcuse atât de încet prin creșteri nesimțite în cursul celor șase luni de când lua lecții de limba română, încât îi dădea impresia că nu se schimbase nimic.</p>
               <p rend="justify">Cum tot mai sta în fața ferestrei, atinse cu piciorul carnetul găsit pe covor, care-i aminti iarăși de lecție. Căută la ceas: șase trecute… Nu venise încă.</p>
               <p rend="justify">Se enervă. De ce nu sosea? Alaltăieri venise de la cinci jumătate. Nu ținea seama că fusese numai o întâmplare; i se părea natural ca excepția să devină regulă. Figura de păpușă ireală i se strânse puțin de ciudă, iar vinișoarele albăstrii își însemnară prezența sub pielea diafană… „De ce sunt atât de nerăbdătoare?” își spuse după câteva minute; de multe ori pica pe la șase jumătate sau chiar pe la șapte. Conveni că graba provenea din dorința de a-i povesti, sub puterea emoției, scena cu olteanul; de aici și ușoara febră ce-i umflase vinișoarele tâmplelor… Sentimentul de rușine fu de data aceasta mai puternic ca întâia oară; ajunsese să transforme dramele vieții în exerciții de limbă; perspicacitatea ei psihologică nu se adânci mai departe, ci se opri aci, ca asupra unei necuviințe. Pentru a se pedepsi, se hotărî să nu-i mai povestească întâmplarea, și numai cu prețul acestei tranzacții se simți mai bună, sufletește, și se împăcă cu sine. Se convinsese că nu-l mai aștepta cu înfrigurare pentru a-i povesti și nu mai putea fi deci învinuită de ușurință. Îl aștepta totuși și, când văzu că e șase și un sfert, scutură din umeri, ca de frig – „Ar putea fi mai exact”, își spuse nervos. Nu că era vreo grabă; avea tot timpul până la masă, dar exactitatea i-o trecuse în sânge educația germană; chiar când nu e nevoie, fiecare lucru trebuia făcut, la ceasul și la minutul hotărât de mai înainte. Venise în țara improvizației; totul se poate amâna: „dacă nu e azi, e mâine”; întâlnirile se dau „după amiază” – fără indicație de ceas sau minut, la voia întâmplării, pe măsura eternității, față de care micile despărțiri ale timpului sunt de prisos. Nici chiar el n-o înțelegea și nu-și putuse stăpâni râsul, când aflase că-și însemna în ziarul ei ora sculării și a culcării, temperatura și presiunea atmosferică; nu pricepea că pentru fixarea fizionomiei zilei e necesară determinarea mai întâi a cadrelor ei; evenimentele sufletești țâșnesc și se modelează din condiții materiale… Orient, da, orient; nu era nimic de schimbat într-o țară, unde a amâna un lucru înseamnă a-l rezolva. Considerațiile asupra locului și psihologiei lui nu izbutiseră însă să-i alunge enervarea. Se simți o occidentală, o germană, și voia să i-o arate; se hotărî să nu-l mai aștepte, ei. Să plece. Nu avea însă unde; mai bine să cheme pe Kati și să-i spună că nu mai primește pe nimeni, oricine ar fi. Se sculă de pe scaun ca să sune, când, deodată, din dreapta uliții pustii se ivi o trăsură arhaică; nu putea fi el căci venea totdeauna pe jos. Trăsura se opri totuși în dreptul porții. Inima îi tresări; dacă era el, să-l mai primească oare? Nu era însă; din trăsură se scoborî, sprinten, un prieten al casei, un magistrat, domnul N. Mandrea, a cărui sosire i se păru brusc un dezastru. Odinioară se hotărâse să nu-și mai facă lecția – dar fusese oare cu adevărat hotărâtă? Nu căutase mai mult un răgaz pentru a-și înșela așteptarea și potoli nerăbdarea? Nu se gândea precis la asta, dar își dădu seama că voia să n-o împiedice nimeni de la lecție. Sună repede pe Kati de o trimise să-i spună musafirului că doamna nu era acasă, iar domnul doctor se afla la vizite. Se întoarse apoi la postul ei de observație, după perdeaua pe care, fără să vrea, o mișcase brusc cu mâna; așteptând, vizitatorul se uitase din întâmplare spre fereastră și o văzuse, probabil, mișcându-se; ei nici nu-i păsă, pentru că în același moment zărise tăind maidanul silueta greoaie a unui om mai mult scund, adus din umeri de parcă ar fi purtat o povară, ochii pe jos, la umbra unei pălării vechi, cu margini mari, obosite. Îl recunoscu, și inima îi zvâcni; cei doi aveau să se întâlnească la portiță și Kati nu mai zorea să-i spună musafirului că nu-i acasă, înaintea sosirii celuilalt. Ce era de făcut? Lovi nervos cu tocul pantofului pe floarea covorului, dar lovitura n-o grăbi pe Kati. „Țară orientală”! își zise, dar Kati era germană.</p>
               <p rend="justify">Greoi și liniar, omul străbătuse acum maidanul, trecuse ulița și se apropiase de portița casei; se cunoșteau, și de se vor întâlni, vor sta de vorbă. Se va întâmpla ceea ce nu prevăzuse: Kati le va spune la amândoi că doamna nu-i acasă și ei vor pleca împreună! Nu voia să-și piardă lecția; strânse nervos carnetul cu scoarțe albastre; Kati scoborî leneș scara, ajunse la portiță și îi spuse musafirului că doamna nu era acasă.</p>
               <p rend="justify">Mandrea zâmbi ușor, cătă încă o dată spre fereastră, ca și cum ar fi voit să o mai privească după perdea, se lovi de omul de pe maidan, ajuns și el la portiță; se recunoscură, își strânseră mâna prietenește, se întrebară de sănătate, apoi Mandrea se urcă în trăsură, în timp ce, celălalt, deși auzise și el că „doamna nu e acasă și domnul doctor e la vizite” dădu la o parte portița și urcă apăsat scara casei, ca și cum n-ar fi auzit nimic… Femeia de la fereastră înăbuși un scurt țipet de bucurie: înțelesese, așadar, că pentru dânsul era acasă, și intrase; nu-și va pierde lecția. Dar de lecție îi era ei! O lumină de fulger îi străbătu brusc conștiința și o invadă orbitor; într-o clipă își dădu seama de situația ei sufletească… Interesul pasionat ce-l arătă de câtva timp limbii române și poveștilor lui Creangă, carnetul cu cuvintele scoase, ziarul pe care-l ținea cu atâta voie bună și amănunțime, erau oare adevăratul scop al acestor lecții? În țipetul de bucurie abia înăbușit de adinioară înțelese, în sfârșit, că o atrăgea mai mult omul. Cum nu văzuse ea până acum și se legănase într-o așa înșelare de sine? Își aminti scena cu olteanul, și gândul că i-o va povesti și lui. Nu pricepuse nici atunci că nu era vorba de un subiect de conversație, ci că tot ce i se întâmpla, tot ce vedea și auzea nu căpătau vreo valoare decât dacă îi erau împărtășite și lui.</p>
               <p rend="justify">Cum fusese atât de oarbă să lase lucrurile să meargă până aici și să nu-și dea seama? Îi fu rușine de bucuria ce-o străbătuse în țipetul involuntar, cu care îi întâmpinase venirea; nici nu se mai gândise la ce putea spune Mandrea; se bucura fără niciun calcul. Gândul ascuns în ea atâta timp sub formă larvară, îmbrobodit în fel de fel de aparențe și pretexte, de interese literare și pasiuni lexicale, care o umpluse până acum de o senzație de beatitudine, de îndată ce se preciza sub aspectul lui adevărat, îi deveni intolerabil. Se mințise fără să știe și acum, când înțelesese, îi era rușine, suferea. Nu mai era însă timpul să ia vreo măsură chiar de azi; se lăsă în fotoliu cu capul între mâini, când auzi de la ușă un glas tărăgănat, dulce și leneș, moldovenește:</p>
               <p rend="justify">— Sărut mâna, doamna Mite, căruia abia-i putu răspunde îngăimat:</p>
               <p rend="justify">— Bună ziua, domnule Eminescu.</p>
            </div>
            <div type="div2">
               <head>II</head>
               <p rend="justify">Momentele de tăcere ce urmară i se părură o veșnicie. Avu totuși tăria să-i spună:</p>
               <p rend="justify">— Ia loc; așteaptă să-mi treacă emoția, căci sunt tulburată și am să-ți spun de ce.</p>
               <p rend="justify">El îi sărută mâna, fără grabă și fără insistență, și se așeză în fotoliul obișnuit de lângă măsuța de lemn de trandafir, scoțând din buzunar caietul, în care îi corectase compoziția din urmă „o excursie în parcul de la Măgurele” sub formă de scrisoare către o prietenă de la Berlin. Ea își frecă ușor tâmplele până ce simți sângele urcându-i-se din nou în obraz. Se gândi la scena olteanului, pe care se hotărâse să nu i-o povestească, dar nu se mai putea ține de cuvânt; trebuia să-și explice emoția, și întâmplarea din uliță cădea foarte bine pentru a da o întorsătură naturală unei atitudini, de care, totuși, el nu părea de loc mirat; liniștea lui o enerva și mai mult.</p>
               <p rend="justify">— Să vezi, domnule poet, izbuti ea să lege ceva mai târziu, și nu fără o iritare surdă, câteva minute înainte de venirea dumitale, s-a întâmplat chiar aici în uliță, nu departe de biserică, o crimă, ce m-a zguduit.</p>
               <p rend="justify">Îi povesti scena; dar nu i-o povesti simplu, informativ, ci cu mișcare, cu pasiune și chiar cu indignare că se pot întâmpla astfel de crime în inima Capitalei. Cum începuse a se cunoaște, și devenise bănuitoare cu sine, își dădu repede seama de exagerația tonului; uitase de oltean, și patetismul nu-i venea de la lovitura de ghioagă a trecătorului. I se păru totuși nimerit sa exagereze, pentru că numai astfel se simțea cuprinsă în fața constatării neașteptate. Pe când povestea, își ridică ochii spre dânsul și se întreba mereu ce-și spunea de faptul că pe dânsul îl primise și pe Mandrea nu. El părea liniștit, ca și cum n-ar înțelege nimic din ce se petrece într-însa. Dădu din umeri:</p>
               <p rend="justify">— Ce să-ți spun, <hi rend="italic">gnädige Frau</hi>, de ticăloșia ce ai văzut-o cu ochii? Țară-i asta? Moravuri sunt astea? Când îl invoc pe Vlad Țepeș se spune că exagerez.</p>
               <p rend="justify">Își dădu apoi seama că-și înălțase zadarnic tonul și era gata să izbucnească împotriva vremurilor de azi, ca la ziar, și o întoarse repede spre glumă:</p>
               <p rend="justify">— Noroc că mi-am scris articolul pe azi; altminteri, mai atacam o dată pe roșii, după datina rumânului de a învinovăți guvernul, chiar când nu plouă.</p>
               <p rend="justify">Zâmbi satisfăcut, în timp ce ea căută cu înfrigurare să-i citească în zâmbet, în privirea leneșe, acoperită pe jumătate, ca și cum n-ar voi să vadă o lume ce n-o merita, în glasul lui tărăgănat, dulce baritonat și învăluitor.</p>
               <p rend="justify">Nu citi însă nimic. „Se preface, își zise ea. Nu se poate să nu fi prins situația.” Omul părea totuși departe de orice presupunere. Își aminti atunci de Mandrea și nu se îndoia că o văzuse după perdea; când plecase, o mai căutase o dată din ochi și se uitase și la Eminescu, care intrase fără să țină seamă de ce le spusese Kati; știa, prin urmare, dinainte că pentru dânsul ea e acasă; aveau, de bună scamă, o înțelegere… Cum își va explica-o Mandrea? I se păruse chiar că zâmbise ocrotitor; îl vedea povestind la club întâmplarea. „Ce e cu doamna Kremnitz?”. Făcându-și pâlnie din mână, un prieten îi va spune cine știe ce la ureche și vor râde amândoi pe înfundate ca de lucruri plăcute când se întâmpla altora. Va deveni subiect de conversație: va afla Titu cel dintâi, cum le află toate și le subliniază apăsat, și apoi și doctorul. Iată ce o aștepta! Se uită din nou la omul din față ce părea că nu pricepe nimic; liniștit, el mai revedea o pagină din compoziția asupra excursiei la Măgurele, făcută, de altfel, cu dânsul și cu alți prieteni. O cuprinse atunci un sentiment de indignare; pentru ce intrase, când Kati le spusese la amândoi că nu era acasă?; de ce-și luase drepturi, pe care nu le avea și o expusese astfel comentariilor răutăcioase ale lui Mandrea și ale altora? Nu-și mai amintea, firește, țipetul de bucurie, cu care îl văzuse deschizând portița, și-i făcea acum o vină din ceea ce adinioară îi făcuse un merit; fusese indiscret. Poetul nu părea să-și dea scama că era punctul de plecare al atâtor deosebiri sufletești; închisese caietul, după ce scrisese pe pagina ultimă „ausgezeichnet” și povestea, acum, potolit, cum pe vremea studenției la Viena, într-o noapte, abia scăpase de lațul unei batiste răsucite în jurul gâtului, în colțul unei ulițe întunecoase de lângă Alserstrasse. „Unde mai pui că era și pe degeaba; în buzunar n-aveam nici cei câțiva creițari pentru portar, și de aceea nu mă puteam întoarce acasă. Bietul hoț se păcălise.” Conveni că și în orașele mari se pot întâmpla atacuri în stradă – e drept că nu ziua; cu atât ne întrecea apusul.</p>
               <p rend="justify">Mite îl asculta neatentă; gândul i se concentra tot asupra ei „la urma urmei, își zise într-un târziu, chiar dacă Mandrea a observat totul, nu poate trage vreo concluzie rea; e destul de natural să nu primesc o vizită întâmplătoare, când am ora de lecție. Prietenii știu că Eminescu îmi dă lecții de limba română; venirea lui are deci cu totul alt caracter.”</p>
               <p rend="justify">Reflecția i se păru logică; nimeni nu avea nimic de zis, cu atât mai puțin Mandrea, un prieten. Atunci de ce se speriase?</p>
               <p rend="justify">I se ridică o piatră de pe inimă; se simțea scăpată; nici Mandrea nu putea spune nimic, nici Eminescu nu putea crede nimic. E drept că descoperirea făcută îi produsese în spirit o confuzie, o revoluție chiar, despre a căror importanță nu-și da încă seama, dar aceasta o privea numai pe ea; era secretul ei și omul din față n-avea cum să-l cunoască. Îl putea deci privi cu seninătate; între dânșii nu se afla nicio complicitate. Pentru a se întări în această convingere simți nevoia de a-i explica, așa deodată, fără nicio legătură, pe când el povestea amintiri de la Viena:</p>
               <p rend="justify">— Am spus domnului Mandrea că nu sunt acasă pentru ca să nu ne împiedice lecția; am să te consult asupra mai multor chestii literare și cuvinte pe care nu le înțeleg și nici nu le-am găsit în dicționar.</p>
               <p rend="justify">— Da? făcu el șters…</p>
               <p rend="justify">Se uită la dânsa; o undă purpurie îi fulgerase pe obraz. Se arătă interesat, ca și cum ar fi așteptat cu nerăbdare „chestiile” și moldovenismele lui Creangă; în fundul privirilor lui se stinse însă lumina ce mocnise sub cenușa indiferenței și se prăbușise ceva.</p>
               <p rend="justify">Nu răspunse nimic la reflecția ei, deși o simți adânc, în funduri, ca o împunsătură dureroasă; își trecu mâna mică și plină peste frunte și, cu ochii aproape închiși, în nicio legătură cu momentul, o întrerupse:</p>
               <p rend="justify">— Nu știu de ce mă obsedează de dimineață un vis; nu pot scăpa de el.</p>
               <p rend="justify">— Ce vis? se grăbi ea să-l întrebe dulce, căci îi citise în ochi melancolia și își dăduse scama de deziluzie; instinctiv, venea cu vata vorbei blânde.</p>
               <p rend="justify">— Nimic deosebit, reluă el, ca și cum ar fi fost departe, nimic legat; o simplă viziune minoră și absurdă. M-am visat copil la Ipotești, dar un Ipotești de vis, numai cu puține elemente reale. O grădină mare, prăvălită până departe, spre un pârâu și un heleșteu în fund; o grădină cu pomi mici, cu sute de pomi, tăiată în lățimea ei, ca de două brâie, de două terase largi. Cu o droaie de copii din sat, ne suiserăm în pomii așezați pe marginile unei alei; nu știu ce căutam acolo; pomii n-aveau nici fructe, nici flori; stăteam și noi lipiți ca omizile. Era frumos și liniștit, când se porni deodată un vânt și o zvoană prin toată grădina; noi ne lipirăm și mai mult până ce o pală de furtună se întinse spre noi ca un braț, smulse din pământ un șir de copăcei și îi împinse, pe sus, în rând, spre gardul din dreapta grădinii; noi, ceilalți, din copăceii de pe rândul din față al aleei, cu frica în oase, ne strânseserăm și mai mult. Furtunii nu-i fu milă de noi; celalt braț al ei ne înșfăcă, ne răsuci într-un unghi drept și apoi smulgând copăceii din pământ, ne luă pe sus de ne împinse lin spre fundul depărtat al grădinii, unde ne răzimă de gard, fără să cadă cineva, bineînțeles afară de mine, care mă prăvălii, dar nu te speria, nu mi s-a întâmplat niciun rău, decât doar că m-am trezit.</p>
               <p rend="justify">Mite aștepta continuarea visului; el dădu însă copilărește din umeri:</p>
               <p rend="justify">— Atât și alt nimic. Absurd, nu-i așa?</p>
               <p rend="justify">Ea zâmbi, fără să se mire; îl cunoștea bine; știa cât de lesne se lăsa în voia viselor, a amintirilor, a senzațiilor, în nicio legătură cu momentul, ca un om căzut de aiurea; singur se numea în glumă „omul din lună”; în încăierările cele mai încordate de interese, ca printr-un automatism, îi veneau pe buze reminiscențe, replici, digresiuni neadaptate cu preocupările prezente; lucra în el o forță inconștientă, care-l scotea din logica momentului și-l făcea să se conducă după norme proprii și imprevizibile. Caragiale pretindea că avea într-însul un deșteptător, pus brusc în mișcare printr-un resort nevăzut; în mijlocul discuțiilor generale, se trezea în el deodată un cântec unic. Mite îl cunoștea bine; îl știa acordat pentru o muzică solitară. Se uită atentă la dânsul și în tânărul ușor îmbătrânit, ușor îngrășat și foarte neîngrijit trupește, inegal în atitudini, când absent sau mai ales absent dar și înflăcărat și pasionat uneori, inactual și inofensiv, pentru că nu cerea niciodată nimănui nimic, cu o privire ce plutea peste oameni și viață, ea avea intuiția prezenței unei forțe și supremații sufletești; o intuiție numai, intuiție de femee și de poet, pe care o tulbura însă cu bâzâitul lor adesea asaltul micilor realități jignitoare pentru simțul ei de conveniențe. Nu înțelesese rostul visului și nici nu avea ce înțelege, întrucât prin declanșarea unui resort nevăzut, se pusese în mișcare deșteptătorul, care mergea pentru el singur. Nu se mai gândi deci la sensul lui posibil, ci reveni la firul îngrijorărilor ei de mai înainte. „Dacă lecția de limba română, își zise ea, îmi poate scuza atitudinea față de Mandrea, atunci lecția trebuie să fie lecție.” Voia, cu orice preț, să ridice între dânșii un parapet de preocupări strânse și serioase, voia să-și sporească interesul științific pentru a înlătura orice presupunere. „Să fi bănuit?” își spuse ea mintal. „Cum să bănuiască, dacă nici eu singură n-am știut?” își replică tot ea pentru a se potoli. „Oricum, de azi înainte, va trebui să mă supraveghez; să nu las nimic la întâmplare, pentru ca să nu vadă și alții ce se întâmplă în mine.” Se reculese, deci, înviorată, uită și de scena cu olteanul, și de scena de la poartă, și de ce putea spune Mandrea și de ce putea crede Eminescu, și nu voi să se mai gândească decât la lecție, la cuvintele scoase din bucata pe care o studiase; ea singură o interesa și nu tânărul îmbătrânit din față, cu fire de păr căzute pe gulerul hainei noi, dar cu o frunte atât de luminoasă și cu niște ochi atât de visători și de contemplativi.</p>
               <p rend="justify">— Să trecem la lecție, domnule poet, spuse ea miruindu-l cu privirea, ca și cum l-ar fi stropit cu un buchet plin de rouă.</p>
               <p rend="justify">— Să trecem, <hi rend="italic">gnädige Frau</hi>.</p>
               <p rend="justify">„Domnule poet” și „<hi rend="italic">gnädige Frau</hi>” erau expresiile lor ușor glumețe, ușor ceremonioase, care stabileau între dânșii un amestec de protocol și de intimitate în tot timpul lecțiilor, în cuvinte căutate cu grijă, cu excluderea prezenței altor preocupări momentane, într-o limbă dibuită și ciocănită, de părea că voiește să încerce valoarea sonoră a fiecărei silabe, ea își lămuri nedumerirea în privința lipsei de unitate a caracterului lui Dănilă Prepeleac…</p>
               <p rend="justify">Bombănitor, cu fățișe intenții cordiale, el izbucni:</p>
               <p rend="justify">— Unitate de caracter? Iată o născocire a domnilor franțuzi! Auzi dumneata, unitate de caracter! Raționalism, clasicism, „Descartes”. Raționalism nu înseamnă însă fatal simplism, adică lumea văzută în unități, în corpuri geometrice, în formule, totul liniar, nimic frânt; totul rigid și logic, nimic mobil, neprevăzut, fantezist; gândul scriitorului, concepția lui, nu e numai decât o zeiță în pavăză ci, uite, și iepurele ce-i scapă din mâini și aleargă amețit printre picioarele oamenilor; să-l prindă domnul cititor, să se ostenească și dumnealui, să colaboreze, nu să le aștepte toate de-a gata. Unitate de caracter, adică să-mi pretinzi ca la ora cinci și un sfert să fiu așa cum am fost la cinci, sub pedeapsa destrămării solidarității psihologice? Nu pot să schimb nimic din fatalitatea mea sufletească – nici măcar din plăcerea contradicției!</p>
               <p rend="justify">Și cum o văzu gata să-l întrerupă:</p>
               <p rend="justify">— Am glumit. Nu e vorba de capriciu, prin urmare nu e vorba de un act voluntar, fără însemnătate, ci de unul spontan, inconștient – care e totul. Pe fundalul unei unități larg înțeleasă, trebuie să admitem discontinuitatea ca însuși principiul de existență a sufletului omenesc. Pe un fond moral, de pildă, trebuie să admitem posibilitatea unor variații și deficiențe. Ce înseamnă, de altfel, un om moral? Omul care n-a săvârșit niciun act vinovat. Dar de ce nu l-a săvârșit? Se va răspunde: tocmai pentru că e moral. Vor replica totuși; poate și pentru că n-a fost în situația de a-l săvârși. N-a furat pentru că n-a avut nevoie să fure, ori n-a avut ocazia; să presupunem însă că are o casă de copii muritori de foame și găsește într-un loc dosit o hârtie de o mie, fără să-l vadă cineva, pentru că teama de a fi văzut și, deci, teama de sancțiune e cheia de boltă a moralității. În fiecare din noi sunt posibilități foarte variate; un om rezistă unei ispite, pentru că ispita nu e destul de puternică sau din nu știu ce imponderabil invizibil ochiului din afară; sau poate că nu-i e scris. Căci tot acolo trebuie să revenim: ceasul rău, piaza rea, cum spune poporul, adică imprevizibilul din fiecare din noi, care, dintr-o mână neștiutoare decât de mângâiere, poate face o mână criminală. Domnii scriitori franțuzi – dar de ce spun franțuzi? Căci le fac prea multă cinste sau ocară, că n-au născocit-o ei, ci, mai de mult, întregul clasicism greco-latin – pornesc de la o concepție unitară, imutabilă; sufletul e un cristal primar și ireductibil. Eroii sunt deci sublimi, scelerați, avari, fățarnici, hoți, afemeiați, de la început, cu fiecare față a vieții, fără discontinuitate. Un avar nu e avar în toate actele lui; sunt avari ce se lipsesc de hrană sau umblă rupți, dar cheltuiesc averi pentru vreo manie: colectează, de pildă, tablouri, medalii sau cutii de chibrituri; citesc în ziare chiar acum de moartea unui milionar francez care a dus o viață de cerșetor, dar a strâns o colecție de tablouri, oferite apoi Luvrului. Avariția lui n-a fost o pasiune unică și exclusivă, ci s-a întretăiat cu alte pasiuni contradictorii, de o calitate mai bună; caracterul dominant este, prin urmare, o noțiune relativă ce trebuie mânuită cu îndemânare; viața e mult mai variată și mai complexă decât cum o reprezintă clasicismul. Preferințele mele merg aiurea, spre multilateralitate, spre posibilitatea soluției de continuitate în orice moment, care deviază linia dreaptă, o frânge, sparge oglinda sufletului în cioburi greu de reconstituit; o astfel de literatură polivalentă e mai aproape de realitate decât clasicismul uniform monoton și egalizator, fie el greco-latin, dar mai ales francez, în care raționalismul și spiritul logic merg până la artificiu și absurd…</p>
               <p rend="justify">Poetul continuă apoi volubil, sărind de la una la alta cu o sprinteneală neobișnuită.</p>
               <p rend="justify">Din fire tăcut, rezervat, ponderat, dar mai mult absent, avea uneori și ieșiri pasionale, cu atitudini dure, ireductibile, în chestiuni esențiale, care nu erau însă de ordin literar ca în cazul de față… Deformațiile clasicismului și ale raționalismului francez nu-l pasionau; izbucnirea nu-i venea din adâncul convingerii, ci era o simplă dilatație verbală. Mite îl asculta atentă, bucuroasă că-l vede însuflețit și expansiv, dar și puțin îngrijorată asupra motivului acestei exuberanțe rară la dânsul; privirea căuta să-i scruteze jocul sufletesc; de când se descoperise pe sine, începuse să devină bănuitoare și cu alții; voia lui bună și tendința spre exagerație și glumă nu porneau oare dintr-o euforie sentimentală, din conștiința unei biruinți; nu venea oare din scena de la poartă, când Mandrea se întorsese în trăsură, iar el, sigur de sine, urcase scara casei?</p>
               <p rend="justify">Ea se încruntă puțin la aprecierea făcută mintal, dar, pentru a nu se lăsa prinsă în plasa altor gânduri, interveni cu finul simț al realității.</p>
               <p rend="justify">— Ceea ce spui, domnule poet (și sublinie ca totdeauna cuvintele cu o intonație prietenoasă și glumeață, ca o punte de intimitate aruncată între dânșii) e cu putință să fie exact, ba chiar cred că e așa. Admit că un om poate fi moral la ora cinci și criminal la ora cinci și un sfert; nu poate fi însă prost dimineață „de-i mănâncă din traistă cânii” și deodată, după amiază, deștept nevoie mare, de-l răpune pe Scaraoțchi cu toată drăcimea lui în fel de fel de întreceri istețe, cum e Dănilă Prepeleac.</p>
               <p rend="justify">El o ascultă cu ochii mirați și la urmă aprobativ; volubilitatea lui până acum fusese, în adevăr, de natură verbală; încălecase o idee, dăduse un ocol prin considerații generale și când se-ntorsese la punctul de unde plecase, vedea că era neaplicabilă în cazul de față; greșeala sta chiar în punctul inițial. Conveni cu aerul mulțumit al omului bucuros de a fi fost prins:</p>
               <p rend="justify">— „Aiasta așa-i de aceia.”</p>
               <p rend="justify">Ea îl privi nedumerită de aceste moldovenisme neașteptate.</p>
               <p rend="justify">— Ori m-ai „găbjit” ca pe pupăza din scorbura Humuleștilor… Mă exprim în limba lui Creangă, deși m-a făcut de ocară. De dragul lui am măcelărit și pe franțuzi și clasicismul greco-latin, fără să-l pot scăpa. Ai dreptate, prostul e prost și nu se schimbă niciodată, cum s-ar schimba omul de treabă ori omul ușuratic. A fi prost sau deștept e o stare de fapt neschimbată, e un lucru în sine; pe când a săvârși un furt este o acțiune determinată nu numai de invarianta caracterului ci și de alte variante din afară, de împrejurări… Observația domniei tale, mi se pare, așadar, îndreptățită. Critica subsistă, orice explicare am căuta să-i dăm; să încerc totuși una, admițând amestecul a două basme; prostul de la început descalică dintr-un basm vechi, grecesc, ori și mai departe, arian, iar deșteptul de la urmă, dintr-un basm mai recent, în orice caz de proveniență creștină, poate chiar autoctonă. A făcut și Creangă ce au făcu și strămoșii noștri; căci obiceiul de a face vase noi din cioburi vechi există de mult, de la romani, unde se practica pe o scară întinsă, după o formulă simplă a contopirii a două piese grecești într-o singură piesă romană. Localizarea sinceră a lui Plaut devine astfel „contaminația” lui Terențiu, care, în lipsa imaginației proprii, ține loc de originalitate și șterge pe cât poate urma furtului. Creangă a făcut, poate, și el la fel lipind la un loc pe prost și pe deștept, fără să se gândească la perspicacitatea domniei tale în a distinge lipsa lor de aderență.</p>
               <p rend="justify">— Nu era nici prea greu, mai ales pentru o străină, care, în chip firesc, e mai impresionată de distonanțe.</p>
               <p rend="justify">Trecură apoi la cuvinte. Mite își scoase carnetul cu scoarțe albastre și începu să-l întrebe cu o sârguință școlărească.</p>
               <p rend="justify">— Ce e <hi rend="italic">costoroabă</hi>?</p>
               <p rend="justify">— <hi rend="italic">Costoroabă</hi>? repetă. E o grindă lată, de care se prin căpriorii acoperișului casei.</p>
               <p rend="justify">— Bun, răspunse Mite, însemnându-și înțelesul pe carnetul albastru.</p>
               <p rend="justify">— Dar <hi rend="italic">drughineață</hi>?</p>
               <p rend="justify">— <hi rend="italic">Drughineață</hi>? La mine în sat drughineață e o creangă groasă.</p>
               <p rend="justify">Ea însemna din nou. Punându-și apoi creionul de sidef la gură:</p>
               <p rend="justify">— Nu ți se pare că nu e necesar, ca scriitorul să caute cu lumânarea, în fundul satelor, tot felul de cuvinte necunoscute, de caracter mai mult local, cu care să-și împestrițeze opera, ca să ne dea nouă de lucru?</p>
               <p rend="justify">— Chestia e dacă aceste cuvinte împestrițează ori sunt originale. La Creangă limba e organică și armonică.</p>
               <p rend="justify">— Da? făcu Mite. Spune-mi atunci ce înseamnă <hi rend="italic">zăgneață</hi>?</p>
               <p rend="justify">— <hi rend="italic">Zăgneață</hi>? se întrebă el îndoielnic. Se gândi, se suci și conveni:</p>
               <p rend="justify">— Nu știu.</p>
               <p rend="justify">— Apoi dacă nu știi dumneata, cum o să știu eu! replică ea biruitoare.</p>
               <p rend="justify">— Nici nu e nevoie; să-l învățăm amândoi.</p>
               <p rend="justify">— De unde? Pentru că nici dicționarul nu-l cunoaște. Și pe urmă nici nu e frumos.</p>
               <p rend="justify">— Ce înseamnă la domnia ta frumos?</p>
               <p rend="justify">— Frumosul reclamă o anumită armonie, o anumită dulceață.</p>
               <p rend="justify">— De pildă?</p>
               <p rend="justify">— De pildă! Știu eu? Să iau la întâmplare…</p>
               <p rend="justify">Se gândi puțin, dar nu-i veni nimic la îndemână; găsi pe măsuță un număr mai vechi din <hi rend="italic">Convorbiri</hi>, pe care-l răsfoi; se opri la Cezara și îi căzură ochii pe aceste rânduri:</p>
               <p rend="justify">„Desmierd un chip de copilă în felul meu, adică umplu un album cu diferite expresii ale unui singur cap.”</p>
               <p rend="justify">— Mă opresc la întâiul cuvânt.</p>
               <p rend="justify">— Care?</p>
               <p rend="justify">— Desmierd are în el o dulceață, o legănare, un alint. Simt în el colaborația unui popor întreg pentru a înmlădia și muia sunetele; simt însăși gingășia gestului în sonoritatea lui descrescândă.</p>
               <p rend="justify">— Da? rosti el evaziv, dar nu se putu opri pe o formulă de îndoială ceremonioasă, ci izbucni în râs.</p>
               <p rend="justify">Mite îl privi mirată, puțin contrariată.</p>
               <p rend="justify">— De ce râzi?</p>
               <p rend="justify">— Numai atât simți? reluă el, din nou, cu același ton glumeț.</p>
               <p rend="justify">— Ce să mai simt?</p>
               <p rend="justify">— Numai dulceața, legănarea, alintul: dezmerdare… des-mer-da-re?</p>
               <p rend="justify">— Ce alt ceva?</p>
               <p rend="justify">— Atunci nu simți totul, răspunse el plimbându-și reflex mâna la nas.</p>
               <p rend="justify">— Nu înțeleg…</p>
               <p rend="justify">— Stimată doamnă, <hi rend="italic">gnädige Frau</hi>, nu știu cum să vă spun mai dulce, mai legănat, mai alintat ca să vă îndurați să luați povara aceasta de pe umerii smeritului domniei tale dascăl de limba română.</p>
               <p rend="justify">Ea îl privi tot mai mirată.</p>
               <p rend="justify">— E vreun cuvânt de ocară?</p>
               <p rend="justify">— Nu. E un cuvânt de dragoste și foarte armonios, dar dacă te duci la origina lui, nu mai e dulce – aș putea spune: dimpotrivă.</p>
               <p rend="justify">— De ce?</p>
               <p rend="justify">Se gândi o clipă, căutându-și cuvintele și apoi experimental ca pentru o demonstrație științifică:</p>
               <p rend="justify">— La rădăcina lui, ca sa spunem așa, e latinescul merda, al cărui sens nu mai e nevoie de amintit. A dezmerda vine de la deexmerdare, în franțuzește désemerder.</p>
               <p rend="justify">— A! făcu Mite, ca în fața unei minuni.</p>
               <p rend="justify">— Și totuși, reluă el ușor doctoral, evoluția semantică a cuvântului e foarte simplă: Deexmerdare exprimă gestul mamei, care își curăță copilașul de murdăria lui; gestul în originea lui e igienic, dar e și o mângâiere; printr-un proces de spiritualizare evoluția lui a mers de la igienă la mângâiere; sensul propriu i s-a evaporat, așa că azi nu înseamnă decât un gest de dragoste – sau, cum spuneai domnia ta, de legănare, de alintare. Cuvântul e frumos și sonor, dar originile lui materiale îmi trezesc asociații neplăcute. Frumusețea este o noțiune relativă, determinată adesea și de motivări individuale.</p>
               <p rend="justify">Mite nu mai stărui; îl privi doar scrutător și-i observă fluiditatea verbală, melifluă, plăcerea de a vorbi pentru a vorbi, de a o necăji dulce.</p>
               <p rend="justify">— „E allegro” își spuse ea. Îl cunoștea mai mult „andante” cum obișnuia ca să-l transpună în notație muzicală. Azi era „allegro”, voios, nu-și afla locul, pornit parcă și spre o ușoară glumă, ce ar fi lunecat bucuros spre scherzo. Când recunoscuse contradicția din caracterul lui Dănilă Prepeleac, adăugase:</p>
               <p rend="justify">— „Aiasta așa-i de aceia” cum zice Creangă în limba lui, căci eu aș fi spus altfel în limba pe care a trebuit să o uit printre măririle între care trăiesc.</p>
               <p rend="justify">— Cum ai fi zis dumneata? făcuse ea.</p>
               <p rend="justify">— Apoi ce să o mai știi și domnia ta, că e vorbă proastă.</p>
               <p rend="justify">— Să fie chiar așa de proastă?</p>
               <p rend="justify">— Așa de proastă, nu. Pe vremea mea, când nu mă simțeam încă atât de departe de satul meu, și nu mă înstrăinasem printre boieri, mi-aș fi trimit de pământ căciula de blană de miel și aș fi strigat: neamul nevoiei!</p>
               <p rend="justify">— Cum, cum? ciripise ea.</p>
               <p rend="justify">— Simplu: neamul nevoiei.</p>
               <p rend="justify">— Și ce înseamnă vorba asta a dumitale, că eu nu-i dau de rost?</p>
               <p rend="justify">— O vorbă pe care am învățat-o în satul meu, dar care nu e bună de nimic, aici între boieri.</p>
               <p rend="justify">— Are vreun înțeles?</p>
               <p rend="justify">— Niciunul decât pentru mine și chiar de ar avea, nu trebuie să știi totul; pentru prestigiul lui mai lasă și ceva dascălului domniei tale, încheie el cu un gest de menuet.</p>
               <p rend="justify">Mite nu mai stăruise și după plecarea lui își însemnă totuși expresia în carnet. Bănuia un sens mai liber și simțea în această libertate nevoia afirmării intimității; nu-i ajungeau înțelesurile, ci căuta și subînțelesurile. Ca să abată vorba, ea reluă:</p>
               <p rend="justify">— E destul de grea limba română, și convin să mă lupt cu gramatica lui Manliu; convin să mă lupt cu Creangă, care își aduce vatra casei lui din Humulești pe Calea Victoriei; dar mai am de luptat și cu domnul Ghiță Preda, gardistul din colț. Adinioară, pe când copiii se băteau pe maidan, privind cu mâna petrecută între burtă și centiron, la un moment el le-a strigat: – „Ci starăți, măi!” Am înțeles, negreșit, că le spunea să nu se mai bată, dar nu cunosc forma gramaticală „starăți”.</p>
               <p rend="justify">— Mă tem, replică poetul cu un ton de falsă ceremonie, că n-ai înțeles nici sensul intervenției domnului Preda. Mai întâi, pentru că datoria unui gardist bucureștean, în genere, și a domnului Ghiță Preda, produs oborean, în specie, nu e să oprească bătaia, ci să o întețească; nu-mi închipui, în al doilea rând, că parazitarul ră să-și fi împins necuviința până a se cocoța și la imperativ – întrucât cunoștințele mele de argou bucureștean nu i-au înregistrat și această biruință; mai fac apoi toate rezervele asupra conjucției adversative ci, care în sensul acesta și la începutul unei propoziții este, de bună seamă, o invenție cărturărească luată din cronici și din cărți religioase, nescoborâtă încă în mahalaua bucureșteană. Într-un cuvânt, nu cred ca domnul Ghiță Preda să fi spus „ci starăți, măi! În sensul de „opriți-vă, măi” ci „ce starăți, măi?” în sensul de „de ce v-ați oprit?” Iată, stimată doamnă, cum, după simple indicațiuni psihologice și filologice, îmi permit să vă rectific urechea și să interpretez altfel atitudinea domnului Ghiță Preda față de copiii de pe maidan.</p>
               <p rend="justify">Ea conveni.</p>
               <p rend="justify">— Se poate să fie așa cum spui; nu sunt totuși lămurită în privința formei „starăți”? În gramatica mea n-o găsesc…</p>
               <p rend="justify">— N-o găsești pentru că n-a ajuns încă s-o consacre gramatica lui Manliu, dar va veni și vremea aceia. Căci, starăți este sau mai degrabă cred că trebuie să fie în loc de stați crescut cu ră.</p>
               <p rend="justify">— De unde s-a introdus acest ră?</p>
               <p rend="justify">— Ră? stimată doamnă, exclamă el voios, sculându-se demonstrativ în picioare, și apoi aplecându-se cu o temenea turcească, ră? nu cunoașteți pe ră? Să ne închinăm până la pământ (și mai făcu o temenea) în fața celui mai autentic și mai veritabil produs al geniului bucureștean, la care au colaborat și Oborul și Tunarii și Popa Nan, și Dealul Spirei și gropile lui Ouatu și tot ce e nobil și veritabil autocton din Bucureștiul domnului Ghiță Preda; nicio intenție regională nu se poate compara cu această creațiune locală, care în curând va da un aspect țigănesc limbii române. Dorești poate să afli în două cuvinte cariera prodigioasă a lui ră?</p>
               <p rend="justify">— Negreșit.</p>
               <p rend="justify">— Bucătarul acesta împărătesc, care a tăiat cu satârul cele șapte capete ale balaurului are, ce-i dreptul, o stare civilă legitimă, adică o origină certă latină; a supt de la lupoaică de vreme ce-și trage spița de la persoana a treia a perfectului; steterunt a dat în chip legitim statură. Atât; cum a făcut însă ochi, nu s-a mulțumit să rămână locului, ci s-a uitat în dreapta și în stânga, strigând: păzea! că vă prăpădesc! Și, s-a și înscăunat fără discuție și la persoana întâia și a doua a pluralului perfectului; am avut, așadar, stăturăm, stăturăți în loc de stătum și stătuți, azi răposați în bucovanele bisericești, în cronicari și în unele din poeziile mele. Nu s-a mulțumit însă nici cu atât, ci s-a săltat pe alte câteva perini și, dintr-o zvârlitură, s-a înscăunat și la pluralul mai mult ca perfectului: stătuserăm, stătuserăți, stătuseră, în loc de stătusem, etc. Domnul Manliu s-a grăbit să-l înregistreze cu obediență și ploconeli în gramatica sa, așa că noi scriitorii ne luptăm în zadar să păstrăm frumoasele și legiuitele forme vechi… crescute din laptele lupoaicei. Acum, după cât se pare, geniul oborean, prin gura domnului Ghiță Preda, a înfipt steagul biruitor al lui ră și la prezentul plural: starăm, starăți, stată în loc de stăm, etc. Urechea mea n-a prins încă forma, dar ea există probabil și reprezintă o biruință strălucită, însă nu atât de strălucită ca cea de la participiu: statără în loc de stat, prin care răzbește, ca un sclav beat tras într-un car de sileni goi, în toate formele compuse ale conjugării românești: am statără, am făcutără și așa mai departe – cu alte cuvinte, triumful pe toată linia a mitocăniei, care și-a înfipt steagul pe cea mai de seamă redută a limbii române. E drept că domnul Manliu șovăie încă să o înregistreze, dar va veni și vremea ceia, pe care dacă nu o vom apuca noi, va avea fericirea s-o apuce domnul Baby…</p>
               <p rend="justify">El se plimba acum prin odaie, și, deși tindea spre masivitate, se mișca cu ușurință de fulg luat de vânt. Se opri o clipă la fereastră; peste uliță începuse să se lase estompa unui copil nevăzut; era liniște. Liniștea i se așeză și pe trăsăturile feței însuflețită până acum de o agitație interioară inexplicabilă; liniile i se destinseră, îi căzură cu impresia unei scufundări, a unei brusce adânciri în sine, în trecut, în amintire a unei plutiri verticale spre fundul îndepărtat de suprafață, de care nu-l lega prezența unui periscop; nimic din ce se petrecea deasupra nu ajungea acolo. Pierduse noțiunea timpului, a locului, uitase de Creangă, uitase de geniul oborean al domnului Ghiță Preda și de gramatica lui Manliu, uitase de obiceiul discuțiilor de până acum; nimic nu mai exista pentru dânsul decât ața flexibilă a gândului, care străbătea adâncimi și depărtări și arunca punți invizibile peste prăpăstii.</p>
               <p rend="justify">Deși-i cunoștea puterea de subită absență spirituală, de refulare, de periegeză pe mări îndepărtate întipărită pe față ca o mască, ea se uită la dânsul îngrijorată; știa că în acel moment, în mijlocul oricâtor persoane, el nu-și lăsa pe pământ decât leșul iar mintea îi colinda pe alte tărâmuri, departe, prin funduri de oceane, după coralii iluzorii; de i-ar fi pus cineva mâna pe umăr s-ar fi scuturat ca dintr-un vis. Văzându-i de data aceasta cum i se desprinde spiritul de materia inertă, nu putea crede că disocierea se făcea fără motive adânci; tulburată de propria-i stare sufletească, ea îi caută, cu îngrijorare reflexul pe figura absentă și visătoare. Era zadarnic să-i spună o vorbă ca să-l readucă la realitate; trebuia să lase ca imersiunea să se facă de la sine. Și, într-adevăr, el rămase așa, scufundat, câteva minute lungi, până ce, apoi, ca un scafandru încărcat de prețioasa povară a capturii sale, se întoarse spre dânsa, pentru a-i spune, în nicio legătură vădită cu discuția de până atunci, ca și cum ar prelungi prin vorbe un monolog interior:</p>
               <p rend="justify">— Realizarea este, negreșit, un fapt mare și categoric; în ochii celor mai mulți e, probabil, singurul care prețuiește… în ce mă privește, o admir și mă interesează și devenirea, adică popasurile ei, dar mă mișcă cu mult mai mult momentul unic al începutului, al punctului inițial de evoluție și de metamorfoză. E frumoasă ziua; dintr-însa nu mă emoționează însă cu adevărat decât cea dintâi rază scăpată deasupra liniei orizontului, solul timid al apoteozelor viitoare, punctul de hotar unic dintre noapte și zi, adică dintre două stări contradictorii; căci, dacă din primul ceas al dimineții poți scoate logic toate fazele zilei, din ultimul ceas al nopții nu poți scoate, prin nicio operație mintală, cea mai neînsemnată porțiune din noțiunea zilei, după cum din haos nu poți scoate noțiunea universului sau din moarte pe cea a vieții. În domeniul fizic emoția supremă ar fi emoția omului de știință, care ar vedea cu ochii săi trecerea de la anorganic la organic, emoție pe care n-a avut-o nimeni până acum. Trecerea nu se poate, de altfel, nici concepe cu mintea și constituie misterul lumii. În domeniul moral observația punctului de tranziție de la o stare la alta, de la amorf la formă, de la neant la existență, e cu putință și formează spectacolul cel mai emoționant din câte pot fi nu numai pentru cel interesat, dar și pentru ochiul care observă dezinteresat fenomenul; e emoția mamei, care surprinde pe buzele copilului primul cuvânt articulat; deși copilul ar putea deveni apoi un mare orator, în prima lui gângăvire este însă forța unei elocințe mai impresionante decât cea din cele mai frumoase discursuri din lume; aceeași emoție, de calitate tot atât de subtilă, o produce senzația trezirii unei forțe sufletești, a unui sentiment, pe care nimic nu-l prevestea cu o clipă mai înainte, cum nimic nu prevestea ziua înaintea primei raze; iubirea în sine poate fi o rațiune de a trăi, dar nimic nu prețuiește momentul unic, când, de pe lacul unui chip, simți că se ridică fluorescenta comparabilă petelor alburii de pe fotografiile spiritiste, lumina difuză și impresionantă a unui sentiment…</p>
               <p rend="justify">Se opri cu aceeași lipsă de motivare aparentă cu care începuse… De ce rostise toate aceste considerații în nicio legătură văzută cu momentul – ca și visul de la început? Nici el nu-și dădea seama, după cum se și vedea din automatismul întregei sale ființe și din absența spirituală a figurii. Mite îl scrută totuși și presimțea; se scufundă mai afund în fotoliul mare ca într-o uitare; căldura vieții o părăsi; se simți de gheață. – „M-a înțeles! m-a înțeles! Nu mai e nicio îndoială, că m-a înțeles” – își zise ea mintal și certitudinea o umplu de o neliniște, împotriva căreia voia să lupte cu orice preț. Se sforța să-și câștige prezența de spirit; căută să zâmbească, dar zâmbea mecanic, artificial, fals ca într-un panoptic; căută o vorbă tic ea și indiferentă, o glumă, dar nu-i venea nimic… nimic. De ce nu-i venea nimic, deși era atât de deprinsă în lume să scape din situațiile cele mai grele cu un cuvânt? Se îneca, simția că se îneacă; omul din față i se părea că vrea să-i întindă mâna ca s-o ajute, dar ea nu voia. Mai bine să se înece. Își încleștă gura, își mușcă buzele până la sânge pentru că se temea, deodată, să nu-i scape mărturisirea. Mai bine ar fi murit… El se uită poate la dânsa dar, cu siguranță, n-o vedea; ochii i se răsfrânseră înăuntru ca ochii statuielor antice; părea luminat interior ca un lampadar și scuturat de o beție sufletească, de o euforie, ce nu-și căută vreun reazim în afară, ci se satisfăcea în sine. Mite aștepta mereu neliniștită continuarea monologului lui, în care găsise un tâlc, dar nu veni nimic; poetul se izolase din nou de lume printr-o zonă de foc. Cu același automatism se încheie alene la haină, își trecu, reflex, mâna greblă prin păr și se înclină ceremonios, ca și cum abia atunci ar vedea-o întâia oară:</p>
               <p rend="justify">— Știi care mi-a fost una din cele mai puternice emoții din viață? încheie el.</p>
               <p rend="justify">Ea tăcu; în senzația de înec în care se afla, nu-și putea încă descleșta fălcile.</p>
               <p rend="justify">— Mă uitam odată la o frunză de pe ramura unui copac, dar mă uitam atât de atent, atât de încordat, și cu o dorință atât de aprinsă, deși fără scop precis, încât la un moment dat văzui cum frunza zboară și se leagănă prin aer… Nu era o frunză, ci un fluture? Probabil; e sigur chiar; îmi pot face încă iluzia că și dorința mea a ajutat-o să se transforme în fluture… Dumneata ce crezi?</p>
               <p rend="justify">Ea continua să tacă; nu credea nimic; nu înțelegea nimic altceva decât că taina îi fusese descifrată de omul acesta, de alt fel, atât de departe, atât de absent.</p>
               <p rend="justify">— A privi, urmă el, o frunză și a o vedea cum se transformă în floare e a privi chipul opac, inexpresiv, mort al unei ființe enigmatice, chip mut, și a vedea cum, deodată, de pe buze se ridică un semn de viață, de simpatie, de iubire poate – sufletul viu și comunicativ, care zboară și aderă… S-a născut el din propriile lui forțe ascunse și misterioase, de care nu ne dăm seama, ori a fost adus la suprafață numai prin puterea de dorință a poetului, care face să răsară crini printre încheieturile dușumelelor, chestiunea e și discutabilă, dar și mai puțin interesată. Miracolul sta în însuși fenomenul apariției sufletului pe niște buze moarte, după cum stătea în transformarea frunzei în fluture…</p>
               <p rend="justify">Fără să mai aștepte vreun răspuns, ușor și plutitor, ieși din odaie; după câteva minute se auziră glasuri pe scara dinăuntru și pe ușa deschisă brusc intră doctorul Kremnitz, mare, voinic, vesel și zgomotos.</p>
               <p rend="justify">— Ce înseamnă întunericul ăsta în birou? explodă el ca de obicei.</p>
               <p rend="justify">Mite țipă speriată.</p>
               <p rend="justify">— Erai aici? De ce nu aprinzi lampa?</p>
               <p rend="justify">Făcu lumină, apoi:</p>
               <p rend="justify">— Dar ce e cu poetul tău? L-am întâlnit pe scară… Mergea iute de parcă-l sufla vântul… nu știu dacă era vesel, dar zbura peste oameni, peste lume; m-a mai întrebat, în treacăt, confidențial, dacă frunzele se pot transforma în fluturi ori dacă am văzut vreodată cum zboară frunza ca un fluture, sau așa ceva. N-am înțeles bine… Era grăbit. E subiectul noii lui poezii? Ți-a citit-o?</p>
               <p rend="justify">— Nu.</p>
               <p rend="justify">— Atunci ce voia cu frunza și cu fluturele lui?</p>
               <p rend="justify">Ea nu răspunse nimic. Doctorul continuă ușor ironic:</p>
               <p rend="justify">— Mi se pare că avea haine noi…</p>
               <p rend="justify">— N-am băgat de seamă, răspunse ea.</p>
               <p rend="justify">— Da, da; avea haine noi. Să știi că asta e! Te simți mai bine în haine noi, ești altul; confortul fizic se transformă în confort moral; îți schimbi deodată concepția vieții… Poeții pesimiști ar trebui primeniți cât mai des cu rufe și cu haine noi, și atunci viața o să li se pară ceva mai acceptabilă…</p>
               <p rend="justify">Ea dădu din umeri fără să răspundă; pe figura-i obosită se citea și dispreț pentru o astfel de interpretare materialistă a sentimentelor; doctorul nu-l citi, dar tăcerea încăpățânată a femeii îl îndemnă să nu dea înapoi. Rotund și masiv, râse voios de propriile lui teorii și se aruncă și mai adânc într-însele pentru a-și înăbuși senzația înfrângerii, căpătată din tăcerea nevestei lui.</p>
               <p rend="justify">— Să nu crezi că tot ce spun e chiar o glumă fără niciun conținut serios… Nu mai vorbesc că psihologia e pe baze de fiziologie. Lucru prea vechi. Inspirația, și mai ales natura ei, optimism și pesimism, avânt și depresiune, energie, astenie, totul vine din funcționarea organelor, a stomacului, a intestinelor, a aparatului circulator: pesimismul e cele mai adesea dispepsie. Și apoi glandele interne, cu sucurile lor misterioase! Cine știe dacă viitorul nu va arăta că toate dispozițiile noastre stau în secrețiile lor? Nu m-aș mira dacă s-ar descoperi într-o zi că lirismul e secreția glandei tiroidale sau a capsulei suprarenale. Asta este însă cu totul altceva și nu teorii medicale am să-ți fac acum. Hei, domnul poet avea haine noi, adaose el bătând din palme. Foarte frumos, domnul poet începe să se îngrijească: numai pălăria nu și-a schimbat-o, o să vină și vremea asta; ori o pălărie veche în formă de frunză de brustur e unul din atributele obligatorii ale poeziei lirice?</p>
               <p rend="justify">Râse din nou zgomotos dar fără răutate. Mite stărui să tacă. Lui i se păru că trebuie să continue:</p>
               <p rend="justify">— Glumesc, reluă el pentru a umplea tăcerea odăei; susțin totuși că haina nu-l face om numai în ochii altora, cum spune proverbul, ci îl schimbă și în dispozițiile lui sufletești. Ca să nu par că mă înverșunez împotriva altora, îl las pe poet la o parte și mă iau de pildă chiar pe mine, om de știință pozitivă. La consulturi, adică în plin exercițiu al funcției mele cu răspunderi grele, dispozițiile mi se modelează după amănunte vestimentare; altul mă simt într-o haină nouă, cu o cămașă proaspăt scrobită și cu manșete imaculate, și altul, dacă observ că mi-a căzut un nasture de la vestă ori o murdărie de muscă pe plastron; într-un fel sau altul, diagnosticele sufăr o ușoare înclinare, cel puțin egală cu cea a atomilor admisă de Democrit în explicarea formației materialiste a lumii. Nu numai atât: dacă mă duc la consult în trăsură, sunt înclinat spre optimism, deoarece mă aflu în psihologia specială a omului din trăsură, pe bază de superioritate, dar și de indulgență față de omenirea ce se trudește pe jos, prin noroaiele vieții…</p>
               <p rend="justify">Se opri brusc; vorba îl luase prea departe. Uitase de Mite; se apropie de dânsa, o apucă drăgăstos de bărbie și o mângâie ușor pe vâlvătaia părului auriu:</p>
               <p rend="justify">— Dar ce-i cu tine, Mitchen? Eu tot vorbesc și nici nu m-am uitat la tine. Vino puțin la lumină să te văd.</p>
               <p rend="justify">Ea se opuse.</p>
               <p rend="justify">— Nervoasă? mormăi el. Și palidă!… de ce ți-s mâinile atât de reci?</p>
               <p rend="justify">— Mă doare puțin capul, răspunse ea absentă.</p>
               <p rend="justify">— Da? Și de ce?</p>
               <p rend="justify">— Știu eu de ce! Mă simt obosită…</p>
               <p rend="justify">— Te-a obosit poate lecția?</p>
               <p rend="justify">— Poate, șopti ca inexpresiv.</p>
               <p rend="justify">Trecând spre sufragerie, doctorul îi aruncă din ușă ca un ecou:</p>
               <p rend="justify">— Poate.</p>
            </div>
            <div type="div2">
               <head>III</head>
               <p rend="justify">Nu putu dormi; scena lecției o zguduise, o aruncase într-un conflict de sentimente contradictorii; amănuntele noii vieți sufletești nu se topeau într-o tonalitate unică. Poziția ei sentimentală față de poet era încă imprecisă; nu știa ce voia, pentru că nu știa nici ce simte ori dacă simte, cu adevărat, ceva pentru un om, a cărui prezență reală îi devenise un obicei și poate chiar o nevoie numai pentru un ceas al zilei, dar a cărui prezență spirituală începuse să i se impună în fiece moment, sa se încolăcească pe arborele viu al atenției, insinuându-i-se în întreaga ei viață sufletească. Scena cu Mandrea o luminase asupra situației, în care se afla latent de mai de mult. Cum nu băgase de seamă că luneca pe panta ireversibilă a complicațiilor sentimentale, a confesiunilor inutile ieșite din bucuria de a împărtăși, de a împărți cu altul, cu dânsul, tot materialul, cotidian de senzații, de întâmplări, de lectură? Din vălmășagul de sentimente contrare în care se zbăteau acum în ea, estompate și nuanțate, nu lipsea, firește, nici indignarea împotriva propriei sale slăbiciuni ce o lăsase fără apărare față de această înceată capitulare nedorită, cu care era hotărâtă să lupte…</p>
               <p rend="justify">…În insomnia ei își recapitula momentele trecutului dar… De când îl cunoscuse? De când auzise de el? Îi văzuse numele mai întâi în <hi rend="italic">Convorbiri</hi>; îi citise prima poezie <hi rend="italic">Mortua es</hi>t, cu dicționarul, firește, și o impresionase noutatea accentului, dacă nu și a limbii; își făcuse dintr-o dată o imagine precisă, pe care nimic nu avea să o schimbe apoi: un tânăr palid, nefericit și sentimental, cu o dragoste curmată de moartea iubitei: de aici melancolia, disperarea, pesimismul. Cel dintâi îi vorbise de dânsul Maiorescu, ca de un poet cu o fire ciudată, inegală; apoi și alții din jur, Negruzzi, Teodor Rosetti; Willi îl întâlnise o dată la Agenția română de la Berlin; din ce auzea și de felul cum vorbeau toți de dânsul, imaginea lui se cristalizase sub forma ideală a geniului romantic; un tânăr cu o lectură vastă, universală aproape, dar dezordonată, cu cunoștințe din toate domeniile, dar incapabil de a le lega într-o activitate unitară și mai ales îndreptată spre un scop anumit. Maiorescu îi povestise de multe ori cum voise să facă dintr-însul un profesor universitar și cum i se strecurase din plasa tuturor stăruințelor prin fel de fel de scrupule de conștiință; împătimat de lectură, nu se socotea destul de pregătit, și amâna dobândirea unei situații, pe care n-avea să o mai întâlnească niciodată; un tânăr frumos cu semnele tuturor distincțiilor trupești și sufletești, dar cu o desăvârșită dezinteresare pentru tot ce e viață materială, pentru îmbrăcăminte, hrană, grija trupului. Mânca numai când nu uita să mănânce și uita adesea, scufundat, în lecturi filosofice; ducea o viață nehigienică, într-o perpetuă lipsă de mijloace iar, când avea bani, îi risipea repede pe cărți rare; Slavici îi spusese că își amanetase paltonul în puterea iernei pentru a nu-i scăpa o bucoavnă veche. Aiurea, tipul în sine nu era rar și se însuma în mișcarea romantică a epocii; la noi însă, unde romantismul se mărginea doar la sentimentalism, apariția unui tânăr setos de absolut, cu talent literar dar și cu aptitudini filosofice, în care dezordinea vieții se lega și cu o mare putere de speculație, de uitare de sine, de dezinteresare, era rară sau chiar unică. Maiorescu îl prețuia și ca poet, și ca om de cugetare și de caracter; prețuirea lui era o garanție pentru dânsa, fiindcă știa scumpătatea criticului în judecarea oamenilor. Mai auzise că era dușman al femeii; nu se lupta numai cu destinul ce-i răpise iubita în <hi rend="italic">Mortua est</hi>, ci cu însăși femeia în <hi rend="italic">Venera și Madona</hi>; devenise mizoghin; violența resentimentului exprimată în atâtea imprecații dovedea însă violența sentimentului; în realitate, nu era nici dușman al femeii și nici indiferent față de dânsa, ci, dimpotrivă, un frenetic înșelat și dezamăgit; dușmănia aparentă era numai atitudinea de apărare a slăbiciunii față de o ființă temută… Într-o zi, era o dimineață de primăvară, în care, în cuibul de sub streașină ușii, apăruse prima rândunică, sosise Maiorescu de la Iași, unde fusese pentru o săptămână. Prețuia în cumnatul ei soliditatea judecății, ponderea, cu care cântărea pe oricine și orice, și mai ales pregnanța, cu care expunea tot ce voia și nimic altceva, cu impresia de pahar plin, retezat; îl știa, ce e drept, nereceptiv pentru tot ce e vaporos, fluid, inconsistent; simțea, în schimb, corporalul, volumul, proporția, arhitecturalul; mai mult ochi decât ureche, mai mult plastic decât muzical, mai mult logic și rațional decât intuitiv; echilibrat, calculat fără reală pasiune și fără orbire, nu se exalta pentru oameni sau idei; atitudinea lui în sentimente, în afară de femei, ieșea numai din reflecție; de aceea era și mai solid. Entuziasmul lui nu putea decât să o impresioneze; omul sculptat în stăpânire de sine și indiferență distantă părea înviorat de un suflu dionisiac; mișcarea spiritului său evoca o spontaneitate neobișnuită.</p>
               <p rend="justify">— Mite, strigase el de la ușă; vină să asculți o admirabilă poezie, pe care ne-a citit-o Eminescu în ședința Junimii de alaltăieri la Iași.</p>
               <p rend="justify">Scosese din buzunar o foaie de hârtie împăturită în două; o desfăcuse febril. Mite zărise un scris mărunt, îngrijit, aproape feminin; nimic din dezordinea, de care auzise; literiile desenate precis, barele trase meticulos; punctele și semnele indicate fără greș; un scris lipsit de ascuțimi, ci înclinat spre curbe moi. Ea și văzuse o mână mică, grăsuță, îngrijită, cu unghiile făcute, împingând un toc de sidef cu peniță subțire pe o foaie albă de hârtie ca pe un gherghef; imaginea îi strica legenda, dar îi satisfăcea instinctul de ordine și de estetică. Maiorescu luase poezia, o citise cu glasul lui bine articulat și în gesturi ce-i sculptau înțelesul în aer; o citise cum obișnuia: întâia oară pentru impresia generală, a doua oară, pentru a se opri la fiecare vers în parte, cu observații asupra sensului și sublinierea frumuseților esențiale; și a treia oară sonor-declamat, ca pentru a o încremeni în veșnicie. Cum se temea că Mite nu înțelesese unele nuanțe, i-o traduse și în nemțește cu o preciziune de termeni, pe care ea i-o admirase; sfârșise, și ea privea încă mută la omul ce se cheltuise în mod cu totul neobișnuit în comentarii entuziaste, pentru a-i pune în lumină exactă profunzimea sentimentului, noutatea imaginilor și strania muzicalitate; sta sub stăpânirea și a poeziei și a artistului ce i-o citise și i-o explicase. Maiorescu nu știa cum să-i interpreteze tăcerea, și în nesiguranța în care se afla, începuse să se piardă într-o pulbere de amănunte, în considerații lăturalnice, și poate și în abile rezerve, ca, la nevoie, să poată găsi și o ieșire dintr-un entuziasm, pe care nu-l credea împărtășit.</p>
               <p rend="justify">— Filosofia poeziei, căutase el să convină în fața unei obiecții probabile, e, negreșit, contestabilă în tendință, ba poate fi privită chiar ca o nebunie, dar arta nu se judecă după tendință, ci după adâncimea inspirației și după realizare, și mai ales după ea.</p>
               <p rend="justify">Scăpată din cleștele dublei sale emoții, reculeasă și prezentă, în sfârșit, ea își găsise glasul și protestase:</p>
               <p rend="justify">— Nebunie? ce înseamnă nebunie? Cine știe ce e nebunia? E nebunie ce crede el ori ce credem noi?</p>
               <p rend="justify">Toată ființa ei se simțise cuprinsă de exaltare, ca de o febră; palidă, își ținuse capul între palme și abia îngăimase:</p>
               <p rend="justify">— Poezia m-a emoționat, cum nu-ți poți închipui; omul ăsta trece măsura tuturor celor pe care i-am cunoscut, fie numai în scris.</p>
               <p rend="justify">Maiorescu respirase la început satisfăcut; entuziasmul nu-i rămăsese atârnat în aer, ci mersese drept la țintă. După o clipă de mulțumire, i se păruse însă că puterea lui de persuasiune învinsese mai mult decât voia. Privise spre femeie, de sus, ușor ironic; în ochi i se citea poate spaima unor incendii viitoare; mai sigur, puțin necaz de a-l vedea pe altul atât de exaltat în conștiința cumnatei lui, în care își credea locul unic. Atât de stăpânit de obicei, nu se stăpânise totuși, dar izbutise încă să-și mlădie ciuda în ton de glumă:</p>
               <p rend="justify">— Ce n-aș da să fiu și eu ridicat așa de sus de tine!</p>
               <p rend="justify">Mirată, ea protestase. Nu înțelesese să compare; nu se gândise decât la poeți.</p>
               <p rend="justify">— Firește, firește, limitase criticul cu un gest, ce descrisese în aer bariere, peste care nu se putea trece.</p>
               <p rend="justify">Glumise; negreșit glumise; se bucurase că poezia îi plăcuse și își verificase astfel părerea critică în sensibilitatea ei de poetă; deși ea rămăsese cu impresia că, fără să vrea, deschisese o rană, o mică rană.</p>
               <p rend="justify">Mai mult după aceea, într-o dimineață, Maiorescu venise la prânz însoțit de un tânăr; tânăr, pentru că avea, după cum aflase chiar atunci, 26 de ani, deși părea mai în vârstă; îi observase de la început stângăcia cu care pășise pragul, spaima de a se vedea într-o odaie mare, luminoasă, printre necunoscuți; lipsa de mlădiere a mișcărilor, care îi dădeau înfățișarea dintr-o bucată a lupului silit să se întoarcă cu tot trupul. Nu era înalt; din obișnuința de a se ține ușor înclinat, părea însă și mai scund; ochii căutau pe jos un lucru pierdut; cărnos mai mult decât gras. Nu semăna cu tânărul zărit, într-o fotografie mai veche, slab, osos, cu fața lungă, cu părul revărsat în plete, cu ochii îndreptați spre înălțimi, cap plin de avânt și inspirat, ci un om mai mult matur, voinic, nestrujit chiar, cu un cap prea mare pentru trup, nebărbierit de câteva zile. Simțise o deziluzie; nu-și închipuise așa pe poetul Melancoliei, pe care imaginația ei îl ridicase deasupra tuturor, tânărul tragic în jurul căruia se țesuseră atâtea legende, ce și începuseră să lunece spre umbre și prevestiri. Îi fusese ciudă că de atâtea ori își lăsase gândurile să i se împletească în năluce ca lectura poeziilor lui. Își amintise de scena Melancoliei; privise spre Maiorescu, și i se păruse că-i citește în ochi o întrebare ironică: „iată omul pe care l-ai ridicat deasupra tuturor; cum îl găsești?” Dăduse din umeri, spunându-și: „Teoreticianul emoțiilor impresionale nu le admite la altcineva; nu vrea să creadă că admirația pentru geniul poetului nu are nicio legătură cu omul.” Încercase să se mintă. Când se întorsese spre poet, el tocmai râdea și pe gingiile descoperite zărise dinții mari, galbeni; ochii îi lunecaseră pe hainele groase, necălcate, pătate; părul mare lăsase urme grase pe guler; în fundul mânecilor descoperise niște manșete negre; una spânzura fără buton. N-o mai interesa și, deși nu era departe de dânsul, se hotărâse să nu-l mai privească. Nu-l privea dar îl auzea; mânca urât, sorbea prelung; își lăsa cuțitul cu furculița să cadă zgomotos. Sfiala îi dispăruse, de altfel, destul de repede; nu mai avea nici meritul timidității, care scuză totul; se simțea chiar destul de la larg. Pentru a-l pune în lumină, Maiorescu îl făcea mereu să vorbească. Nu istorisea rău, dar cu oarecare vulgaritate; vorbea când mânca; râzând cu gura plină, stropise o dată pe cei din jur. Păruse a nu fi băgat de seamă; cum ședea însă alături de Baby, băiețelul lui Kremnitz se aplecase spre dânsul cu gingășie, îl ștersese cu șervetul și-l alintase cu glas dulce; iubea negreșit copiii și știa să le vorbească… Povestea… Ce povestea? Îi reveneau și acum în minte frânturi de conversație. Se discuta despre vise și el spunea că veghea îi era atât de intim legată cu visele încât nu le mai putea deosebi. Avea disponibilitatea lor; de cum punea capul pe perină și, înainte de a adormi bine, începea o călătorie neisprăvită prin spațiu și prin timp; retrăia crâmpeie trăite odinioară sau citite de multe ori de curând. Le povestise chiar unul dintre visele recente; retrăise episodul gentilomului Châtelard, poet și cântăreț, ascuns sub patul Mariei Stuart; îl simțise cu o intensitate de viață adevărată și asistase și la decapitarea nenorocitului ce-și luase, murind, rămas bun de la „<hi rend="italic">la plus belle et de la plus barbare princesse du monde</hi>”. Somnul îl trăise. Dar nu era niciodată totul: într-însul veghia luminița conștiinței; trăia visul dar îl aprecia și judeca, iar când se întorcea spre obsesie, avea puterea de a i se smulge din gheare; se trezea, se freca pe ochi; rămânea câteva minute deștept și se culca iarăși. De la Maria Stuart visul lui trecuse în noaptea aceea la o scenă termidoriană; călători apoi la Viena, la Berlin, la Ipotești, într-o frenezie de activitate spirituală fără rost, amestec de amorțire și de luciditate; îi lipsea doar cârma pentru a o conduce după voie. Limita dintre realitate și vis dispărea uneori cu desăvârșire. Povestise cum la Viena fusese odată la o comedie ușoară, care debutase prin intrarea bruscă a unei femei ce-și încuiase în sertarul biroului o scrisoare; după o clipă intrase și soțul care o urmărise de pe stradă. „Deschide!” îi strigase el violent: „deschide, îți spun!” reluase mai domol, și, apoi, printr-o gamă descrescândă de tonuri ajunsese până la un foarte blajin și implorator: „Berto, deschide, te rog”. Sala izbucnise în râs… Ajuns acasă, abia ațipise, când auzise la ușa camerii de alături, cu o lovitură, un autoritar: „deschide”, „deschide, îți spun” cu descreșterea tonului până la „Berto, deschide te rog”. Niciun răspuns; doar câteva șoapte înăbușite. Retrăia oare în vis scena văzută la teatru?… Așa își închipuise. Numai la trâmbița unui glas gutural însoțită de o izbitură puternică în ușă, care poruncea „în numele legii, deschideți”, sărise ars în mijlocul odăii și își dăduse, în sfârșit, seama că scena era aievea; un soț înșelat își prinsese nevasta, pe Berta, în odaia de alături, cu un tânăr… Toți râseră de povestirea lui; ei însă nu-i plăcuse și nu putuse alunga o impresie de vulgaritate; povestitorul n-avea nimic din poetul palid, romantic, lunatic, plăsmuit de dânsa; nimic din aura tragică, pe care i-o presupusese. De altfel, nu schimbaseră niciun cuvânt. Când plecase și-i sărutase mâna, i se păruse că împrăștia un miros acru de haine vechi; întorsese capul cu un gest brusc ce putea supăra; el nu-l observase. Seara, Maiorescu îl adusese din nou la masă și el îi spusese dintr-o dată:</p>
               <p rend="justify">— Ce mai faci mata?</p>
               <p rend="justify">Simțise familiaritatea și era gata să se supere, dacă n-ar fi îmblânzit-o dulceața cuvântului mata; în loc să se răzvrătească, spiritul ei teutonic, protocolar se simțise câștigat de familiaritatea care suprimă distanțele, te bate pe umăr și te întreabă așa, fără nicio legătură, ca după o veche prietenie:</p>
               <p rend="justify">— Ce mai faci mata?</p>
               <p rend="justify">După masă, Maiorescu se apropiase de dânsa, cu gestul expresiv al mâinilor lui de statuar:</p>
               <p rend="justify">— Ei?</p>
               <p rend="justify">Ea ridică din umeri, fără răspuns, cu nepăsare, iar el trecuse mai departe spre poet și cu glas sacramental rostise:</p>
               <p rend="justify">— Cine are ceva de citit, să scoată!…</p>
               <p rend="justify">Se priviră toți în tăcere.</p>
               <p rend="justify">— Să-și ispășească păcatul în public! insistase criticul.</p>
               <p rend="justify">Tăcere.</p>
               <p rend="justify">— Una, două, trei!</p>
               <p rend="justify">Când rosti trei! Eminescu trecuse la birou și scosese câteva pagini și începuse să citească plăcut și monoton. Cum stătea aplecat pe foi, avusese timpul să-l observe mai bine; mâna, pe care i-o bănuia mică și grăsuță, nu se dezmințea; era, într-adevăr, mică, de copil aproape, și durdulie, nu însă și îngrijită; puțin păroasă deasupra, cu pete de cerneală pe degete și nu de curând; își schimbase manșetele și butonul era la locul lui; bărbia pronunțată și gura largă; fruntea minunată, boltită, încăpătoare, cupolă netedă ca o marmură, cu albeața mată desprinsă și mai limpede de sub coama părului negru ca pana corbului și natural ondulat; sprâncenele bine arcuite, tăietura delicată a nasului lăsa numai la întâlnirea nărilor o ușoară urmă de vulgaritate; nu era așa cum i se păruse la început; respira distincția; lectura lui caldă și monotonă îi înnobila, de altfel, figura și i-o spiritualiza. Când isprăvise, își ridicase ochii blând, fără trufie și fără îngrijorare; citise pentru că i se ceruse să citească: simplu: scrisese cum fac cireșii, cireșe și zarzării, zarzăre: pentru că nu pot face altceva; nu-și recunoștea niciun merit dar nicio vină. Nu aștepta laude și ar fi rămas nepăsător la critice; atitudinea lui nu exprima nici vanitate literară, nici neliniște. Ochii o impresionaseră atunci întâia oară; nu pentru că erau frumoși, ci pentru că erau absenți; se roteau în jur, dar nu vedeau, cu siguranță, pe nimeni; retrași în sine, priveau înăuntru. Citise pe Călin, cu scene idilice de basm, cu nunți de gângănii; folclor poetizat, îi scăpase o bună parte din înțelesul cuvintelor, dar nici dispoziția ei sufletească nu era destul de binevoitoare. Își revenise puțin, ce e drept, din prima impresie, dar disproporția dintre ce-și închipuise și realitate era încă prea mare pentru a o anula numai printr-o lectură, își da seama că el nu era cu nimic vinovat de felul cum și-l închipuise, dar nu-și putea înfrâna ciuda. Își amintea că la Berlin, ca fată, la o serată de doctori, unde o luase tatăl său – doctor și profesor universitar, i se păruse că recunoaște printre atâtea celebrități medicale pe marele Vierchof și-l devorase toată seara cu ochi admirativi; când, la sfârșit, i se spusese că nu era el, simțise un sentiment de ură împotriva necunoscutului, cu nimic vinovat de greșeala ei. Așa îl admirase și pe poet, și din tot ce auzise și citise dintr-însul, își plăsmuise o imagine ideală; văzându-l altfel, se credea acum înșelată, prădată de avutul ei; îi era ciudă și se închipuia umilită; pentru a se despăgubi de prisosul de idealizare, pentru a restabili cumpăna sentimentelor, se simțea obligată de a-i fi ostilă. Sub cuvânt că idila populară și folclorul nu-i plăcuseră niciodată, poezia citită n-o dezmorțise. În poet, prefera pe sumbrul pesimist al începutului, pe negatorul iubire va deștepta cândva forțele numai adormite și-l va împăca iubirii și chiar pe dușmanul femeii; nu se îndoia că o nouă cu viața. Nu se presimțise, firește, în acea femeie, dar acum, după cele întâmplate, după scena cu Mandrea și cu lecția ce urmase, mai avea oare dreptul să stea la îndoială că, inconștient, bănuise că femeia putea fi chiar ea? Iată unde o dusese imaginația…</p>
               <p rend="justify">Când se isprăvise lectura, ea tăcuse. Maiorescu, după obiceiul lui, luase poezia din mâna poetului, pentru a reciti unele pasagii, cu intenții critice, cu sublinierea imaginilor, în comentarii călduroase. Ea continuase să tacă. Poetul primise cu aceeași absență și lauda cadențată, ciocănită, a criticului și tăcerea ei prelungită iar, după ce plecase, Maiorescu se apropiase din nou de dânsa, și, ridicând din sprâncene ca de obicei, sculptase în aer cu dalta mâinii un:</p>
               <p rend="justify">— Ei?</p>
               <p rend="justify">Și de data aceasta, ea dăduse din umeri nepăsătoare; nu găsise o vorbă pentru a-și exprima impresia.</p>
               <p rend="justify">Eminescu plecase a doua zi la Iași și ea sperase să-l uite; în plasa subțire de păianjen a imaginației ei despre dânsul, poetul căzuse ca un bondar greoi ce-i rupsese ațele. Așa își închipuise după violența decepției; le credea risipite, luate de vânt; nu putea bănui că o forță ascunsă avea să le întoarcă și să le înnoade la loc.</p>
               <p rend="justify">Nu-i trebuise mult imaginei lui reale ca să înceapă să i se destrame în amintire, ca chipul lui să se subțieze, să se idealizeze, sub puterea ochilor visători, adânciți sub catedrala frunții; pe ei îi vedea, îi simțea așa cum erau. Voise să-și controleze vechile impresii literare și citise Răsări din umbra vremilor încoace și Departe sunt de tine; dulcea armonie a versurilor o învăluise din nou și o legănase ca o muzică de îngeri. Mare poet, cel mai mare poet! Se lăsase iarăși în voia visării; forța disponibilă a imaginației începuse din nou să elaboreze mitul poetului sumbru, nenorocit, palid, înșelat în dragostea lui, pe care un destin tragic îl pândea din umbră. Se pusese atunci să le traducă, o dată, de mai multe ori, în fel de fel de variante, pe care își propunea să i le citească mai târziu. Cu cât se aplecase peste versurile lui, cu atât simțise că o dulce otravă i se împrăștia în vine și-i producea o febră neînțeleasă, ce o ridica peste moment și o făcea să privească pe fereastră, în gol… Puterea versurilor lui de a o izola dintr-o lume de armonie era atât de mare, încât, uneori, când intra cineva în odaie sau o chema la masă, i se părea că se prăvălea într-o lume, pe care n-o cunoștea și pe care urma să o experimenteze; pipăia scaunele, colțul mesei, asculta mirată glasurile, ca și cum le-ar vedea și auzi întâia oară, ca o convalescentă ce-și refăcea educația simțurilor.</p>
               <p rend="justify">Trecuse mai bine de un an de atunci. Îl văzuse de mai multe ori. Când își pierduse postul de la Iași, Eminescu venise la București, ca redactor la Timpul. Maiorescu îl aducea adesea în casă și la ședințe literare. Într-o zi, la masă, spusese:</p>
               <p rend="justify">— Eminescu o duce greu. Cu ceea ce câștigă la Timpul nu poate trăi, mai ales cu firea lui dezordonată; trebuie să-l ajutăm. M-am gândit la o soluție: ținând seama de mândria și de independența caracterului lui, lucrul nu e ușor. Bani nu i se poate da fără muncă; trebuie găsit ceva, care să-i cruțe susceptibilitatea. Ar fi de pildă…</p>
               <p rend="justify">Toți îi așteptau cu încordare vorba; obișnuit să-și pregătească efectul prin tăceri semnificative, el reluase:</p>
               <p rend="justify">— Ar fi, de pildă, bine să-i propunem să dea lecții lui Mite de limba română; o sută de lei pe lună și ar sta cât mai des seara la masă cu noi, mai ales, dacă ora lecției ar fi spre ora mesei…</p>
               <p rend="justify">Fără să se mai uite la Mite, se îndreptase spre doctor:</p>
               <p rend="justify">— Ce zici?</p>
               <p rend="justify">Inimos ca totdeauna, cordial și expansiv, doctorul găsise ideea minunată. Mite tăcuse; ideea îi plăcea, firește, și ei, dar o stăpâneau scrupulele, nu știu ce teamă de necunoscut, de neprevăzut; ceruse un răgaz de chibzuire. Cu toții protestară. Maiorescu, înțepat; doctorul, vorbăreț și convingător. Ea făcuse rezerve asupra banilor; era delicat să-i propună bani; nu era nevoie să i-o spună de la început; puteau găsi mai pe urmă formula; și apoi, din moment ce era vorba de o muncă făcută efectiv, nu vedea greutatea. Numai dacă… O privire ascuțită, plină de subînțelesuri, îi suplinise vorba întreruptă: numai dacă situația dintre Mite și Eminescu nu era de așa natură încât să înlăture chestia banilor între dânșii. Aceasta voise să spună? Mite îi înțelesese gândul, roșise și nu mai șovăise. Primise. Destinul se putea împlini; încercase să se opună și nu izbutise; nu era vinovată…</p>
               <p rend="justify">…Și de aceea de mai multe luni lua lecții de limba română cu… „domnul poet” Eminescu.</p>
            </div>
            <div type="div2">
               <head>IV</head>
               <p rend="justify">Scena în care își lămurise propriul ei sentiment și îl văzuse limpede și în conștiința lui Eminescu, trecuse fără urmări. Își închipuise că va fi punctul de plecare al unei noi situații, care o îngrijora, și nu fusese nimic; poetul venise la lecția următoare cu atitudinea de mai înainte. Mite se întreba acum ea singură dacă, în adevăr, se întâmplase ceva. Nimic. Nu schimbaseră nicio vorbă; scena ațipise sub zgura grea a tăcerilor. Poate că nici nu o observase. I se păruse. Cu atât mai bine. De ce se petrecea într-însa, ea își dădea însă seama; știa și se supraveghea; nu se mai lăsa dusă de apă ca undița… Venise apoi vara și plecase la Solești, la Rosetti, apoi la Berlin; toamna întârziase să-și reia lecțiile. Totul părea uitat; nici nu bănuia că destinul își țesea plasa într-un ungher.</p>
               <p rend="justify">Într-o seară de sfârșit de noiembrie.</p>
               <p rend="justify">— O ceașcă de ceai, domnule profesor? se întoarse aerian Mite către Eminescu.</p>
               <p rend="justify">Îi spuneau toți în casă „domnule poet” sau „domnule profesor” nu din ceremonie ci, dimpotrivă, din familiaritate, cu o ușoară mlădiere glumeață în ton.</p>
               <p rend="justify">Poetul o privi, ca de obicei, adormit, cu ochii pe jumătate închiși, cu lâncezeala orientală, apoi hotărât, cu un amestec de gravitate și de glumă, răspunse:</p>
               <p rend="justify">— Nu.</p>
               <p rend="justify">Femeia se uită la el mirată, bruscată aproape de un refuz atât de categoric, neîndulcit cu nicio lămurire.</p>
               <p rend="justify">— Nu? Și pentru ce nu, fără nicio vorbă? îi replică ea prietenos.</p>
               <p rend="justify">— Nu, acum și niciodată, își întări el refuzul încăpățânat.</p>
               <p rend="justify">— A! făcu ea; dacă e o hotărâre irevocabilă, nu mai insist.</p>
               <p rend="justify">— A venit momentul unei lovituri de stat și vreau să o dau fără șovăire.</p>
               <p rend="justify">— Ce spui, domnule profesor, și ce lovitură de stat anume? apoi către doctor ce-și pregătea o tartină, în capul mesei.</p>
               <p rend="justify">— Ascultă, Willi, domnul profesor vrea să dea o lovitură de stat.</p>
               <p rend="justify">— Bine face, răspunse doctorul voios. Dă-o, domnule, dar n-o anunța dinainte, că, pe urmă, nu izbutești.</p>
               <p rend="justify">— Am și dat-o. Adică am făcut ce era mai greu: am comunicat doamnei Mite că de azi înainte nu mai iau ceai.</p>
               <p rend="justify">— Da? și de ce, mă rog, că doar luai înainte?</p>
               <p rend="justify">— N-am luat din plăcere, ci din lașitate. Zilnic mă războiesc la ziar cu toate forțele constituite ale țării și cu toate măririle roșii, și n-am îndrăznit să spun unei fragile doamne că nu-mi place ceaiul.</p>
               <p rend="justify">— Și până acum?</p>
               <p rend="justify">— L-am suportat ca pe însăși viața.</p>
               <p rend="justify">— Ce grozăvie! răspunse ca râzând.</p>
               <p rend="justify">— Nu-i nicio grozăvie. L-am băut și atâta tot; de altfel, nu pot afirma că nu-mi place, pentru că nu există: e apă curată, fără gust.</p>
               <p rend="justify">Doctorul își înghițise tartina; se sculă grăbit de la capătul lui de masă și veni zgomotos să-i strângă mâna:</p>
               <p rend="justify">— Bravo, domnule poet, <hi rend="italic">hoch</hi>! <hi rend="italic">drei Mal hoch</hi>! pentru omul care a îndrăznit să ridice steagul revoluției. De ani îmi port și eu jugul și nu îndrăznesc să-i spun acestei adorabile femei că nu e lucru vrednic de un bărbat să bea apă încălzită și să muște din niște minuscule jucării; privește la degetele mele groase și la prăjitura asta și vezi de se potrivește. Au femeile un dar de a te readuce la măsura lor! Veșnic nivelatoare… Mă solidarizez și eu cu domnul poet împotriva apei fierte.</p>
               <p rend="justify">Străbătu de câteva ori prin sufragerie și apoi sună. Când intră Kati, îi ceru un burghiu.</p>
               <p rend="justify">— Un burghiu? întrebă ea.</p>
               <p rend="justify">— Da, un burghiu, întări doctorul.</p>
               <p rend="justify">Așteptară câteva minute până ce veni Kati cu unealta. El o luă; se așeză la colțul lui de masă, și apoi, cu gravitate, începu să o învârte ca și cum ar fi vroit să găurească masa.</p>
               <p rend="justify">— Ce faci acolo, Willi? țipă scurt Mite.</p>
               <p rend="justify">— Sfredelesc masa, răspunse el simplu.</p>
               <p rend="justify">— Cum sfredelești masa? replică Mite, repezindu-se la dânsul ca să-i ia unealta.</p>
               <p rend="justify">— Femeie, lasă-mă să văd și eu minunea.</p>
               <p rend="justify">— Ce minune?</p>
               <p rend="justify">— De mult îmi propuneam să fac ca Mefisto în pivnița lui Auerbach de la Lipsca, să sfredelesc masa, de unde s-ar putea să iasă… fum de pucioasă și vin de Rin. La fumul de pucioasă aș renunța bucuros, pentru că face parte din decorul exclusiv al dracilor – dar nu și la vinul de Rin.</p>
               <p rend="justify">Toți râseră. Mite se apropie de dânsul și-i luă burghiul din mână.</p>
               <p rend="justify">— Încetează, că te pomenești că iese și te înveți rău cu prea mult vin de Rin. Prefer să vă ofer eu o sticlă ca să înlocuiți, în această zi de revoluție, ceaiul cu un pahar de vin bun.</p>
               <p rend="justify">— Îmi citești gândurile și îmi dezlegi pildele. Ne înțelegem numai din aluzii, femeie adorată.</p>
               <p rend="justify">Mite ieși. Eminescu deveni comunicativ. Îi plăcuse inițiativa doctorului, dar mărturisi că imaginea cu vinul de Rin o întrebuințase și el odată „în tinerețe” – cum spunea el ca om bătrân. Iubise o fată. Și o învăluise în mătasa cuvintelor dulci, a poeziei idealiste. Fata nu era, de altfel, sperioasă, ci, blândă, se da după mână ca spicul. În doi ani nu putuse totuși scoate de la ea o vorbă de afecție, de prietenie; atitudinea ei arăta că-i primea iubirea, dar buzele îi rămâneau încleștate. Orice stăruință se dovedise zadarnică așa că într-un moment de enervare îi spuse „fată dragă, mai degrabă aș scoate din masă vin de Rin, decât o vorbă caldă, dovada existenței unui suflet, de pe buzele tale”.</p>
               <p rend="justify">Doctorul râse și se apropie de dânsul ca să-i vorbească de aproape:</p>
               <p rend="justify">— Domnule poet, acum cât suntem singuri și se poate, îmi permit să te întreb ceva – nu te superi? Chestia dumitale e veche?</p>
               <p rend="justify">— Veche.</p>
               <p rend="justify">— Bine. Uite, aș dori atunci să-mi spui, confidențial, ca la doctor: dumneata îi puseseși burghiul?</p>
               <p rend="justify">Eminescu nu înțelese la început; se roși, se bâlbâi, și răspunse apoi, râzând:</p>
               <p rend="justify">— Nu.</p>
               <p rend="justify">— Atunci cum avea să iasă dragoste? Numai dracul scoate vin de Rin când sfredelește masa; declarații de dragoste, vorbe dulci, le scoate oricine de la femeie, dar procedeul mefistofelic e obligator. Fără el, nu se poate.</p>
               <p rend="justify">Când sosi cu sticla, Mite îi găsi râzând zgomotos.</p>
               <p rend="justify">— Ascultă-mă pe mine, domnule poet. Aha. Soluție nu există decât soluția asta.</p>
               <p rend="justify">— Ce soluție? întrebă Mite.</p>
               <p rend="justify">Doctorul lunecă alături.</p>
               <p rend="justify">— Îi spuneam că pentru vinul de Rin nu e altă soluție decât soluția burghiului, chiar dacă rezultatul vine pe cale indirectă ca în cazul de față.</p>
               <p rend="justify">— Ca să vi-l dau eu, nu era nevoie de burghiu, îi replică Mite. Ne puteam înțelege și fără pilde.</p>
               <p rend="justify">Pregăti apoi tartine cu icre negre, cu șuncă, și le oferi. Ciocniră un pahar.</p>
               <p rend="justify">— E bine, rosti doctorul, ca revoluțiile să înceapă fără sânge și să sfârșească în spumă de Rin. Închin acest pahar pe mormântul vechiului regim al ceaiului, și pentru prosperitatea noului regim mult mai viril al vinului – nu e așa, domnule poet?</p>
               <p rend="justify">— Firește, consimți el.</p>
               <p rend="justify">În timpul acesta se auzi voci pe scară. Și intrară zgomotos Carp și Maiorescu. Carp, firește, înainte, cu pieptul ușor bombat, în poziția lui obișnuită de biruitor, cu piciorul pe pieptul rivalului doborât la pământ, cu acea conștiință de sine ce i se citea în siguranța atitudinii, a gestului, a vorbei. Dădu bună seara cu toți, apoi ca și cum abia atunci l-ar descoperi pe Eminescu, proptindu-și monoclul în ochi, îl măsură:</p>
               <p rend="justify">— Aici erai, poete?</p>
               <p rend="justify">Cuvintele nu spuneau nimic: tonul arăta însă că n-ar fi dorit să fie acolo. Doctorul interveni:</p>
               <p rend="justify">— Sunteți oameni de regim vechi ori de regim nou?</p>
               <p rend="justify">Carp se grăbi să răspundă, în formule precise, cum obișnuia:</p>
               <p rend="justify">— Nu suntem nici revoluționari, nici retrograzi. Suntem evoluționiști. A fi conservator, nu însemnează a fi ruginit.</p>
               <p rend="justify">Mite îi întrebă de preferau să înlocuiască ceaiul prin vin.</p>
               <p rend="justify">— Firește.</p>
               <p rend="justify">Se mai aduse o sticlă. Carp solemn, închină:</p>
               <p rend="justify">— Închin pentru Titu, pentru succesul lui de la Cameră.</p>
               <p rend="justify">— A vorbit Titu? întrebă vioi Mite</p>
               <p rend="justify">Maiorescu vorbise la Cameră. Când se porniră să discute ședința, Eminescu se retrase la o parte, răsfoind o revistă germană găsită pe o măsuță. Fără vreo atenție văzută, prin ușurința lui firească de a se retrage în sine, nu mai era acolo, ci absent, departe, poate la Ipotești pe o claie de fân sau într-o controversă asupra filosofiei schopenhaurienene. La masa unei berării berlineze, adăpostit în sine ca melcul în căsuța lui de calcar. Instinctiv, de alt fel, nu se simțea nicio dată bine în prezența lui Carp. Îi recunoștea inteligența ageră, spiritul politic, fermitatea voinței, talentul de expresie în formule tăioase, definitive; îi stima probitatea, dezinteresarea materială. Nu-l iubea însă pentru două motive: pentru atitudinea lui superioară, și pentru tonul de continuă zeflemea. Nu-i plăcea zeflemeaua: o suporta, totuși, la Caragiale, pentru că venea de la un egal și pentru că bănuia în ea simpla destindere sportivă a unei inteligențe vii, alimentată prin scepticism și controversă, într-însul trăia unul din sofiștii postpericleici, care din simpla necesitate de a-și exercita subtilitatea înnăscută a dialecticii susțineau orice sub laurii Ilisului. Ieșiseră o dată împreună de la teatru, întovărășiți și de Maroneanu și de Chibici-Râvneanu, cu care se înțelesese. Îl luase pe Caragiale de braț și o porniseră singuri înainte. El își exprimase toată admirația pentru piesă. Caragiale se oprise brusc în stradă și se uitase urât la dânsul:</p>
               <p rend="justify">— Îmi făcuși obrazul de rușine! Bine, mă, asta-i piesă? Ăsta-i teatru? De ce vă amestecați unde nu vă pricepeți, ananghia lui de teatru! Ia stai, de judecă și tu.</p>
               <p rend="justify">Și cu verva lui guturală se pusese să-i analizeze piesa, să i-o descoasă, să i-o sucească, să i-o răsucească până nu mai rămăsese nimic de seamă din ea. Eminescu îi ațâțase din când în când cu câte-o vorbă aruncată la întâmplare pentru a-l face să se înfierbânte și mai mult. În colțul bulevardului se trăsese îndărăt spre Maroneanu și-l lăsase pe Caragiale cu Chibici, care se arătase foarte nemulțumit de piesă.</p>
               <p rend="justify">— Zău, mă! făcu ars Caragiale, trăgându-se un pas la o parte. Uite, mă! Dar de unde mai ieșiși și tu cu pretențiile? Domnul e pretențios! Bucovinean subțire, hai, unde dracu s-a mai văzut? Ananghia ei de țară, în care toți ageamiii își dau aere de cunoscători! Ce știi tu de teatru, mă Chibicescule, de te rostești cu ifos despre una din cele mai bune piese din care s-au scris la noi? Ia stai, de judecă și tu…</p>
               <p rend="justify">Cu aceeași vervă guturală, purcesese apoi să-i descoasă piesa și să-i arate toate frumusețile de idee dramatică, de tehnică, de dialog, când, în dreptul lui Duro, unde se duceau, îi căzuseră în spate și ceilalți doi.</p>
               <p rend="justify">— Ei, acum s-a sfârșit cu tine, Grecule; te-am prins în flagrant delict de contradicție de opinie.</p>
               <p rend="justify">— Ei și voi! M-ați dat gata cu deșteptăciunea! izbucnise Caragiale, ca și cum ar fi scos o sabie din teacă.</p>
               <p rend="justify">Apoi, fixându-și și mai bine ochelarii aburiți, reluase ofensiva:</p>
               <p rend="justify">— Da’ geanabeți, mai sunteți! Ce, mă credeți obligat să am aceeași părere pe Calea Victoriei și pe Bulevard?</p>
               <p rend="justify">Apoi categoric:</p>
               <p rend="justify">— Da’ ce eu sunt Maiorescu sau Simion Stâlpnicul, să stau înfipt pe o coloană toată viața și să prefer să mor acolo de rușinea de a nu mă scoborî jos? Apoi, măi, de am fi cu toții de o părere, cum ne-am mai trăi viața! Ce mai vorbeam eu cu Chibicescu ăsta de la colțul bulevardului până aici? El „da” – eu „da” – ei și apoi? Cum ne-ar fi trecut timpul? Dacă suntem doi, să fim și de păreri deosebite. Viața nu-i tagmă călugărească. Să intrăm, fraților, la Duro, dar băgați de seamă să nu fiți prea mintoși, și să nu mă siliți pe mine să fac pe geanabetul, că, altfel, cum o să stăm până dimineața?</p>
               <p rend="justify">Caragiale era un sportiv al dialecticii, un graeculus de decadență. Dar Carp? Carp avea convingeri tari, tăioase, cu care nu glumea; zeflemeaua lui nu era o formă sportivă de scepticism și de indiferență în orice materie, ci o formă de superioritate și de dispreț față de cei din jur; când le spunea tuturor „gugumani”, zeflemeaua era numai formală; în realitate, se credea superior prin inteligență și naștere. Eminescu îl simțea de altă rasă, boer prin structură sufletească, incapabil de a se coborî asupra altuia ca să-l înțeleagă, străin și chiar dușman; om cult, nu înțelegea însă arta și mai ales poezia; feudal, cu o oarecare bunăvoință, dar numai din condescendență față de Maiorescu și din tradiție seniorală; îi trata pe toți familiar și chiar jignitor, dar aștepta numai deferență și plecăciune. Instinctiv, Eminescu nu primea să spună cuiva altfel de cum îi spunea; nu admitea inegalitatea de raporturi. Cu cei mari, puternici ai zilei, nu se simțea niciodată bine; prefera pe egali, dar mai ales, pe cei mai mici; ciocnea mai bucuros un pahar de vin prost cu moș Costache de la redacție decât un pahar de vin de Rin cu Carp. De aceea se strânsese în calcarul lui, și ședea, mai la o parte, răsfoind o revistă germană.</p>
               <p rend="justify">Carp și Maiorescu veneau de la Cameră, unde, în discuția revizuirii eventuale a articolului șapte, Maiorescu rostise cu ponderația lui obișnuită de formă un discurs cu aceleași idei, pe care le exprimase și în polemica împotriva școalei Barnuțiu. Există, negreșit, o chestie evreiască, dar ea există numai din vina noastră, pentru că nu muncim și nu ne organizăm. A proceda prin izgonirea evreilor și a străinilor, cum cerea Barnuțiu, era o aberație. Mijloacele violente nu duc la nimic; nu trebuie să izgonim pe evrei, ci să ne ridicăm noi pentru a le neutraliza acțiunea. Primea, așadar, revizuirea Constituției, deși recunoștea că devenise mai anevoioasă din pricina ingerinței Alianței israelite; exagerațiile naționaliștilor noștri, ca și cele ale evreilor din străinătate, nu puteau decât complica rezolvarea pașnică a unei probleme atât de gingașe.</p>
               <p rend="justify">Ca aproape toate ideile politice, și aceste idei îi aparțineau de fapt lui Carp, deși nu mergea atât de departe ca dânsul și avea chiar să se despartă un moment. Carp nu pierdu ocazia de a-l aproba, și întări în felul lui, în formule imperioase:</p>
               <p rend="justify">— E ce am susținut întotdeauna; de voim să scăpăm de evrei, nu este decât un singur mijloc: să muncim și să ne civilizăm. În loc de restricții împotriva lor, să stăvilim funcționarismul și să creiem democrația muncii.</p>
               <p rend="justify">Dacă toleranța părea firească în gura lui Maiorescu, om ieșit dintr-o clasă de intelectuali, el însuși intelectual, și profesionist liber, plin de liberalism filosofic, ea părea ciudată în gura lui Carp, feudal moldovean, adică de două ori antisemit; prin naștere, și prin faptul că fusese crescut în mijlocul antisemitismului junkerilor prusaci. Eminescu lăsase revista, pe care o răsfoise până atunci cu mintea absentă; melcul se destinsese încetul cu încetul, își scosese coarnele din căsuța lui de calcar; ascultase totul. Tăcut, sfios și indiferent aproape la toate discuțiile în mai mulți – în anumite chestii, avea însă convingeri atât de tari încât, ca printr-un resort, îl scoteau din rezerva obișnuită; trecând peste orice considerație, el nu mai vedea atunci oamenii, ci problemele ce-l pasionau. Sculându-se în picioare, se apropie de mijlocul odăiei, sub policandru.</p>
               <p rend="justify">— Eu nu sunt de părerea domniilor voastre, rosti calm.</p>
               <p rend="justify">— Da? izbucni Carp, măsurându-l mândru prin monoclu. Car va să zică nu ești de părerea noastră!</p>
               <p rend="justify">Apoi întorcându-se spre ceilalți:</p>
               <p rend="justify">— Poeții și chestiile sociale.</p>
               <p rend="justify">Ca și cum n-ar fi auzit, și n-ar fi văzut pe nimeni în jur, Eminescu se îndreptă spre un interlocutor imaginar mai întâi potolit și apoi tot mai cald.</p>
               <p rend="justify">— Mecanica socială a domniilor voastre e o mecanică teoretică, din cărți, bună pentru alte țări, unde chestia evreiască e o chestie secundară. Ideologia evoluționistă a domniilor voastre derivă din Buckle și alți cugetători apuseni; e ideologia liberului joc al forțelor sociale fără intervenții din afară. Sunteți împotriva revoluției și sunt și eu; sunteți pentru progresul încet, evolutiv, pentru creșterea de la formă la fond, și sunt și eu; de aceea mă și prenumăr ca unul din membrii grupării junimiste și, sub o formă sau alta, din anii studenției, de la Viena, timp de aproape zece ani, am militat la revistă sau la ziar sau prin liber grai, alături de domniile voastre. Țin să vă mai afirm o dată că nu sunt alături și în această chestie, care nu e o chestie de experiență socială, ci pur și simplu de ordin național. Nu mă pot da deci la o parte și să aștept ca să văd, ce are să fie peste zece sau peste o sută de ani; în acel moment, se poate întâmpla ca poporul român să nu mai existe – ceea ce nu pot îngădui, de dragul liberului joc al forțelor sociale. Domniile voastre spuneți: să întărim pe români ca să lupte singuri împotriva evreilor. E procedeul cel mai științific strict fenomenalist, așa cum s-a procedat în occident. Dar problema se prezintă acolo altfel decât la noi. E ca și cum aș spune: nu trebuie să mă ocup cu distrugerea microbilor, ci cu întărirea organismului pentru a reacționa împotriva invaziei microbiene. Teoretic, da; procedarea e sănătoasă și logică; dar când infecția e urgentă, nu mai am timpul să întăresc organismul; dacă nu iau măsuri imediate și radicale de distrugere locală, pacientul moare înainte de a-i fi îmbunătățit starea generală. Aceasta e poziția chestiei evreești la noi: bune sunt măsurile domniilor voastre și potrivite tuturor normelor oamenilor sănătoși ori ușor atinși; sunt însă cu totul ineficace în faza actuală a poporului român. Căci, domnilor, poporul român tânjește, pur și simplu; aceasta vă o spune un poet, vrednic de a fi disprețuit, dar și un statornic cu masele, din sânul cărora s-a ridicat și în sânul cărora trăiește. Să li se dea drepturi evreilor, voiți domniile voastre? Drepturile se câștigă pe baza calităților dovedite, fie în apărarea cu sânge a țării, fie în propășirea culturii, fie în păstrarea instituțiilor strămoșești.</p>
               <p rend="justify">Se opri o clipă, pentru a-și relua respirația. Maiorescu își păstra atitudinea solemnă, și își cerceta vârful ghetelor; Carp, încă arogant, își învârtea monoclul pe un deget al mâinii stângi, iar două degete ale dreptei și le trecuse printre nasturii vestei puțin descheiată; dădea din cap cu aerul de a spune „ce gugumanii”! Cu ochi mari, enormi, Mite privea admirativ spre vorbitor. Nu-i venea să creadă că omul atât de blând, de sfios, de rezervat, de absent, și mai ales, atât de indiferent față de existența sa individuală și, în general, față de existența întregului neam omenesc, putea să devină atât de pătimaș în toate problemele naționale, cu o pornire ce-i punea bărbăție în glasul șovăielnic de obicei, flacără în ochi și chiar o duritate în expresie împinsă până la ferocitatea omului rău și crud. Eminescu își încheie invectiva:</p>
               <p rend="justify">— Să ne amenințe, că doar n-o să ne aplecăm urechea la ei, când e la mijloc siguranța noastră; nu ne speriem noi de campaniile presei internaționale, nici de declamațiile oratorilor idealiști; nu ne speriem nici de cozile de topor ce ar putea găsi chiar printre noi, când e vorba să ne curățim neamul de paraziți.</p>
               <p rend="justify">Ar fi continuat, dar roș, congestionat, iritat, ca și cum ar fi văzut o aluzie la dânsul, amenințător chiar, Carp se apropie de poet, sub policandru, unde se afla; își înțepeni monoclul în ochi și cătă la el, o secundă, două, mai multe, și tot mai încordat; urmărindu-i, ochii tuturor se îndreptară pe linia razei lui vizuale ațintită spre gulerul hainei poetului care, în așteptarea unei izbucniri, rămase mirat de suspendarea vorbei și încordarea privirilor, și, sub protecția atenției obștești, cătă și dânsul spre gulerul hainei în timp ce, întorcându-i spatele, Carp îi zvârli trufaș în obraz:</p>
               <p rend="justify">— Dacă e vorba să ne curățim de paraziți, sunt alți paraziți mai primejdioși decât evreii.</p>
               <p rend="justify">De desuptul gulerului ieșise, în adevăr, afară și se primbla acum domol și tacticos pe fața lui exterioară – o ploșniță. Poetul o văzu – într-o secundă, printre pleoapele lui pe jumătate oblonite i se arătară crâmpeie din trecut. Se regăsi la Blaj, unde dormise, la întâmplare, pe câmp, în fân, lângă lacul Chereteu sau în podul plin de paie al grajdului seminarului, cu ghete rupte, cu hainele prăfuite și pline de necurățenie, mâncând din pomana altora; se văzu apoi pe drumul Sibiului, la gât cu un mic rest de cămașă neagră, cu pieptul de sus până jos gol, cercând mereu să-și acopere pielea cu o jachetă ruptă pretutindeni, zdrențuită de la mâneci până-n coate și cu niște pantaloni la fel de zdrențuiți; se mai văzu la Giurgiu, în port, răzând banițele pline cu o râzătoare de fier, cu niște pantaloni de dril albaștri și cu o haină aruncată pe trup, fără cămașă, fără ciorapi; se revăzu apoi prin toate mansardele, ruinile, podurile, gangurile, șurile, chiliile sumbre, pe unde fusese silit să-și adăpostească oasele trudite în peregrinările lui de școlar, de student, de actor; la toata mizeria lui ambulantă de mobile roase, de cărți vechi, de insecte mutate din mahala în mahala, la sfântul Dumitru și la sfântul Gheorghe – și atunci, în fața atâtor amintiri și peisagii cenușii și uniforme, îi scapără în gând o vorbă:</p>
               <p rend="justify">— Neamul nevoiei!</p>
               <p rend="justify">În altă secundă privi la cei de față: Carp, feudalul cu șase mii de fălci, trăit în puf și lux, îl disprețuia probabil și-l privea de sus prin geamul monoclului; la fel și ceilalți ieșiți din burghezia bogată, neștiutori de mizerie, oameni ce nu se culcaseră niciodată în paie. Avu o clipă de amărăciune, din care își reveni repede; se însenină și calm, în chipul cel mai firesc, făcu vânt cu degetul insectei de pe guler pe covorul persan al odăii. Urmă un moment de panică. Mite abia își putu stăpâni un țipet de spaima; doctorul rămase încremenit. Maiorescu începu a-și examina propria-i haină, singur Carp rămase sfidător cu degetele petrecute prin mânecile vestei. După o scurtă înmărmurire toți se feriră apoi ca în fața unei primejdii, a unei molime. Cu privirile lui leneșe, poetul păru a înțelege scena; panica tuturor îi trezi o bucurie interioară, ce-l ridică peste situație. Se înclină ușor, își luă rămas bun și plecă, nu fără a fi auzit pe scară, prin ușa întredeschisă, pe Maiorescu frazând cu vorba lui impecabilă:</p>
               <p rend="justify">— Doamne, și Eminescu ăsta prea vrea să se arate boem cu orice preț!…</p>
            </div>
            <div type="div2">
               <head>V</head>
               <p rend="justify">Poetul se găsi în uliță, ușurat, voios aproape și păși cadențat ca după un regiment cu muzică militară. Nu se gândea la scena de adinioară decât pentru a se întreba:</p>
               <p rend="justify">— De ce s-o fi speriind cu toții așa de ploșnițe? Li se face, de bună seamă, o nedreptate, pe care e de mirat că n-a răzbunat-o cavalerul tristei figuri. Ploșnița e odioasă și numai vederea ei, la altul, și deci inofensivă, produce dezgust și panică, pe când, dimpotrivă, puricele e simpatic, deși în realitate, ploșnița e un dobitoc molcom, cu care te înțelegi mai curând, în timp ce puricele e prin esență neastâmpărat; un singur purice irită mai mult decât o armie de ploșnițe; e de ajuns să se strecoare numai unul în cămașă, ca să n-ai liniște o zi întreagă: când îl simți pe gât, când e pe picior și nici nu-l poți prinde în cutele cămășei sau hainei; ploșnița, dimpotrivă, e discretă, greoaie și ușor de găsit și ucis.</p>
               <p rend="justify">Se mai gândi asupra lucrului cu atenția cuvenită unei chestiuni de interes științific.</p>
               <p rend="justify">— Nedreptatea vine de acolo, că puricele e sprinten, și voiciunea dă impresia inteligenței; ticăită și obeză, ploșnița nu poate fi simpatică.</p>
               <p rend="justify">Atitudinea săltăreață și voiciunea lui Carp îi treziră imaginea purecelui; comparația îl făcu să râdă, și-i abătu gândul de la întâmplarea lui. O uitase aproape; iuți pasul de frig și intră la Hugues. Străbătu cafeneaua repede, fără să se uite într-o parte sau alta, spre fundul sălei, la masa unde obișnuia să se așeze, când nu voia să se încurce la vorbă. Alături, Rocneanu privea tăcut în fundul ceștei de cafea; un bătrâior, încă destul de îngrijit, mic, puțin adus de spate, cu mustață sură, cu fruntea dezgolită; o înfățișare de om cuminte, așezat, meditativ și chiar filosof. Nu se știa ce face și din ce trăiește; venea la cafenea și dimineața și după amiaza și seara; cerea o cafea, o bea tacticos și rămânea apoi de privea tăcut în fundul ceștei, cu o încordare liniștită a feței, ca și cum ar medita la vreo problemă filosofică. Era totdeauna singur; nu discuta cu nimeni și nu răspundea decât întrebat.</p>
               <p rend="justify">Eminescu îi aruncă în treacăt:</p>
               <p rend="justify">— Ei, nene Rocnene, când ai să extragi odată din fundul ceștei împătrita rădăcină a rațiunii pure?</p>
               <p rend="justify">Rocneanu își întoarse privirea blândă spre poet: dădu din cap fără să zâmbească, în atitudinea lui Archimede surprins de legionarii romani în mijlocul calculelor geometrice.</p>
               <p rend="justify">— Ori poate dumneata, nene Rocneanu, citești în cafea destinul omului?</p>
               <p rend="justify">Rocneanu nu mai dădu nici din cap. Ci continuă să privească atent în drojdia groasă.</p>
               <p rend="justify">Pe Eminescu bătrânul îl atrăgea și-l speria: îl atrăgea liniștea, blândețea inofensivă, înțelepciunea întipărită pe fața lui calmă, într-un cuvânt, ataraxia budistă, pe care o căutase în lecturile lui de tinerețe; omul își găsise liniștea lăuntrică în contemplația drojdiei cafelei. Îl privea însă cu spaimă pentru că în apatia lui, în indiferența și completa lui izolare față de viața din afară, în mijlocul unei cafenele pline de larma oamenilor, a țipetelor stridente ale alămurilor, el își descifra propria lui apatie și izolare împinse la concluzia lor logică. Unde îl puteau duce altundeva sila de oameni, dezgustul de a reacționa, indiferența față de orice clasare și nepăsarea față de grija persoanei sale fizice, decât spre acest nihilism? Apariția lui Rocneanu la masa cafenelei îi deschidea și perspective mohorâte; n-ar fi voit să sfârșească și el privind ceasuri întregi în drojdia cafelei. Îi fu silă și plecă.</p>
               <p rend="justify">Afară, pe trotuar, i se păru că un evreu bătrân, tremurând într-un pardesiu subțire, îl tot măsura cu ochii și i se tot învârtea în jur; când îl țintui bine cu privirea în dreptul unui felinar, se apropie de dânsul.</p>
               <p rend="justify">— Mă rog, spuse el, să nu fie cu bănat, da’ nu-i fi mata conu’ Mihăiță, băetu’ lui conu’ Gheorghieș de la noi de la Ipotești.</p>
               <p rend="justify">Eminescu tresări. Nu-i spusese nimeni Mihăiță până acum. Zâmbi:</p>
               <p rend="justify">— Conu’ Mihăiță nu sunt, că nu mi-a spus nici mama așa, dar băiatul lui conu Gheorghieș de la Ipotești, de bună seamă, sunt chiar eu. Dar dumneata cine ești?</p>
               <p rend="justify">— Cine’s iu? Vai și amar de mama me! răspunse bătrânul, luându-se de cap cu amândouă mâinile, ca și cum ar fi vrut să se lovească de pereți. Cine’s iu? Așa m-am schimbat, că nu mă mai cunoaște nici conu’ Mihăiță!</p>
               <p rend="justify">Poetul îl privi lung, îl măsură fără să-și amintească cu siguranță.</p>
               <p rend="justify">— Ce, nu-ți mai amintești, coane Mihăiță, de când îți aduceam turtă dulce, și de sărbătorile noastre îți aduceam și humântaș făcut de Ida… Cum m-ai uitat, coane Mihăiță, că iu într-o vreme, când erai mata numai de o șchioapă, am ținut și accizul băuturilor spirtoase la Botușeni cu conu’ Gheorghieș, tataia matale.</p>
               <p rend="justify">Poetul se lumină.</p>
               <p rend="justify">— Nu-i fi dumneata Nusăm Cucoș de la Botoșani?</p>
               <p rend="justify">— Ba chiar el! bătu-l-ar Dumnezeu să-l bată, că tare trebuie să fi îmbătrânit, de nu l-ai cunoscut mata, că-s doar de o vârstă cu conu Gheorghieș, și l-am văzut și săptămâna trecută, că venise la târg pentru o poliță, și nu știam că o să te întâlnesc pe mata, că-ți dam complimente de la el. Se ține bine conu’ Gheorghieș, nu se dă; ci, da’ nu mai e așa ca înainte, când trăia biata coana Raluca. Nu că era mamaia matale, da’ așa nobilă femeie nici c’am văzut! Când eram cupil. Am fost și de casa lui conu’ Vasile Jurașcu, din Joldeșți, ce om de ispravă! Unde mai sunt azi așa boeri! Da’ știi mata, coane Mihăiță, că și Ida me s-o prăpădit și am rămas și iu ca conu Gheorghieș, fără gospodină acasă, ca vai de capul meu.</p>
               <p rend="justify">— Mi-aduc acum aminte de jupâneasa Ida, domnule Nusăm, cum să nu-mi aduc, dar pe cine căutai dumneata în fața cafenelei, de te tot învârteai în sus și în jos?</p>
               <p rend="justify">— Chiar pe mata te căutam, coane Mihăiță.</p>
               <p rend="justify">— Pe mine? cum pe mine? făcu mirat poetul ca de o glumă.</p>
               <p rend="justify">— Pe mata ori pe alt boer de la Botușeni, ori de la Moldova, că-mi spuneam iu că într-o cafenea așa de mare trebuie să pice și vreun boer de la noi – că a dat beleaua peste-mine, coane Mihăiță, și Dumnezeu mi te-a scos în drum. Să vezi ce-am pățit. Am venit ieri cu niște necazuri de ale mele – că ți-oi povesti și de ele, și azi într-o îmbulzeala pe Șelari, mi-a furat nu știu cine punga de am rămas fără niciun creițar.</p>
               <p rend="justify">Eminescu stătu puțin pe gânduri; acum își amintea bine de evreul înalt, roșcovan, pe care-l văzuse adesea în copilărie prin curtea de la Ipotești, un misit de cereale; om bun, cu dragoste de copii; când venea cu docărașul, îl primbla și pe dânsul o bucată de drum; își aducea aminte și de humântașul triunghiular cu magiun, care-i plăcea atât. Buzunarele lui Nusăm erau pline de roșcove și de stafide, puse de Ida pentru copii. Murise și biata Ida cea groasă, murise și mama Raluca; murim cu toții.</p>
               <p rend="justify">Poetul se pipăi discret pe buzunare; își făcu în minte o socoteală, de cum sta cu avansurile de la Timpul și spuse domol:</p>
               <p rend="justify">— N-avea nicio grijă, domnule Nusăm, că o să facem noi cum e mai bine.</p>
               <p rend="justify">Bătrânul se repezi la mâinile poetului, ca și cum ar fi voit să i le sărute.</p>
               <p rend="justify">— Din mare belea mă scapi, coane Mihăiță; să-ți ajute Dumnezeu, că, pe urmă, ne socotim noi cu conu’ Gheorghieș.</p>
               <p rend="justify">— Dar unde ai tras, domnule Nusăm?</p>
               <p rend="justify">— Apăi de tras, am tras iu la otel Patria, da-i vorba ca nu mă pot duce acolo, că n-am cu ci plăti.</p>
               <p rend="justify">— Nu te îngriji de asta, dar cât mai ai de rămas la București?</p>
               <p rend="justify">— Apăi știu iu?, iu zic să stau vreo două trei zile până ce-oi scăpa de năcazul aista.</p>
               <p rend="justify">— Atunci, uite ce, e mai bine să nu mai rămâi la otel ca să te coste bani; vino la mine. Mi-i povesti pe drum ce e și cu chestia dumitale.</p>
               <p rend="justify">— Ci om nobil ești mata, coane Mihăiță. Da’ toți boerii de la Moldova sunt oameni de treabă și ne ajută la nevoie, nu ca aiștia de pe aici.</p>
               <p rend="justify">Porniră împreună la hotel Patria, de unde ovreiul își luă calabalâcul. Pe drum îi povesti necazul. Chestia domnului Nusăm nu era prea complicată; avusese un fecior, pe Haim, cârciumar, care, îmbolnăvindu-se, își închinase cârciuma altui ovrei; folosindu-se de boala lui, chiriașul se învârtise de trecuse patenta pe numele lui; Haim murise acum, și nevasta se trezise fără dreptul de cârciumă. Eminescu îl asculta și zâmbea; chiar în acea zi scrisese la ziar: „Trebuie să cunoaștem exploatarea săteanului din Moldova prin manoperele uzuare, prin beție, ca să înțelegem, pentru ce el, nu numai n-a înaintat, dar a dat înapoi; pentru ce el ni se înfățișează abătut ca un idiot fără viață și fără plăcere pentru viață”.</p>
               <p rend="justify">— Uite ce, domnule Nusăm, reluă el, eu nu-s cine știe ce pe aici pe la București, dar tot cred că pot să te ajut. Să mergem mâne la Ministerul de Finanțe și să vedem dacă o putem scoate la capăt.</p>
               <p rend="justify">— Coane Mihăiță, ci om nobil ești mata! nu mai contenea bătrânul.</p>
               <p rend="justify">O luară pe micile străzi negustorești în pantă, ieșiră prin Piața sfântului Gheorghe, trecură pe la turnul Colței, și răzbiră pe acolo, unde e astăzi statuia lui Rosetti se opriră în fața unei mănăstiri înconjurată de ziduri ruinate și cu un șir de chilii dărăpănate în fund.</p>
               <p rend="justify">Evreul sări speriat îndărăt, cercetă zidurile, cercetă turlele și dădu din cap a mirare.</p>
               <p rend="justify">— Vai de mine, coane Mihăiță, da’ aiasta e curată mănăstire; ci să caute un ovrei ca mine la mănăstire? Da’ ci mata stai la mănăstire?</p>
               <p rend="justify">Poetul zâmbi și tăcu.</p>
               <p rend="justify">— Coane Mihăiță, mata râzi poate de mine? se văicări Evreul mușcat de îndoială asupra intențiilor lui.</p>
               <p rend="justify">— Nu te speria, domnule Nusăm, că nu te spurc. Aici a fost odată mănăstirea Caimata, dar acum nu mai este, nu vezi că-i numai ruină? N-au rămas decât chiliile din fund unde stau chiriași.</p>
               <p rend="justify">Evreul se tot uita la ziduri și la „conu Mihăiță” doar o da de adevăr.</p>
               <p rend="justify">— Hai, domnule Nusăm, nu te tot zbuciuma cu gândul; că nu-i nimic.</p>
               <p rend="justify">Evreul își făcu inimă, dând mereu din cap.</p>
               <p rend="justify">— Da’ cum ți-a venit, coane Mihăiță, să stai în chilii de călugări?</p>
               <p rend="justify">— Uite, așa mi-a fost dat mie.</p>
               <p rend="justify">Pășiră pragul porții într-o curte întunecoasă, plină de noroaie și de bălării înghețate; din loc în loc câteva pietroaie trăgeau o cărare mai mult imaginară.</p>
               <p rend="justify">— Ia-o pe pietre, domnule Nusăm, să nu te umpli de noroi…</p>
               <p rend="justify">— Iata că o iau, consimți evreul căutând să-și păstreze echilibrul.</p>
               <p rend="justify">— Ține-te bine; dă mai bine mâna încoace; așa! Ei, acum sari pe piatra asta…</p>
               <p rend="justify">Evreul se opinti, sări și nimeri într-o baltă de se împroșcară amândoi.</p>
               <p rend="justify">— Nu prea ești tare la sărit, domnule Nusăm, glumi poetul.</p>
               <p rend="justify">— Cum să fiu tare, dacă aici e mai beznă ca la noi în mahalaua Broscăriei?</p>
               <p rend="justify">— Ei, acum mai ai numai o săritură și gata…</p>
               <p rend="justify">— Mai lasă-mă să-mi trag sufletul, se rugă evreul instalat pe o piatră mai mare.</p>
               <p rend="justify">Dădea din cap și nu-și venea în fire:</p>
               <p rend="justify">— Da’ di ci te-ai mutat, coane Mihăiță, aici la mănăstire? insistă el pentru a treia oară.</p>
               <p rend="justify">— Apoi se vede că trag a biserică, glumi poetul, că de aici mare lucru să nu ajung la mănăstirea Neamț.</p>
               <p rend="justify">— Nu grăi așa vorbă, coane Mihăiță…</p>
               <p rend="justify">— Ei, acum, încetișor, domnule Nusăm, că am ajuns la palatele mele. Vezi că te-ai speriat degeaba? Bagă de seamă însă că sunt cinci trepte de piatră; una e ruptă și trebuie să sări puțin.</p>
               <p rend="justify">— Iarăși! gemu evreul.</p>
               <p rend="justify">— Așa. Una… două… Ei, acuma e acum… hopa! Iată că am ajuns în cerdac… Ia privește, domnule Nusăm, parcă am fi la Agafton, dar nici la Agafton nu e așa mândrețe de cerdac. Stai, domnule Nusăm, acum că ai ajuns, nu zburda, nu te duce mai departe, că e o scândură ruptă și te pomenești că de data asta sari îndărăt fără să vrai. Așa, bun… vino încoace și privește în jurul dumitale. Tot ce vezi sunt curțile mele…</p>
               <p rend="justify">Nu se vedea, firește, nimic; beznă pretutindeni, zloată urâtă și vânt suflând a pustiu.</p>
               <p rend="justify">— Ei, acum încetișor, domnule Nusăm, să intrăm în chilia sfântă… Pe baba Luța n-o mai scol, că o fi trudită și ea și e tocmai la celălalt capăt al chiliilor. Dar să văd de mi-a primenit apa…</p>
               <p rend="justify">Aprinse un chibrit, două, trei și cătă la un cofei așezat la ușa unei sălițe înguste.</p>
               <p rend="justify">— Ei bat-o s-o bată necuratul de babă! A uitat să o primenească; e tot stătută de dimineață. A prins și mușiță. Apleacă-ți acum capul că intrăm în casa Domnului, că acolo se intră cu capul plecat; să nu te împiedici pe pragul de jos, că-i puțin mai înalt, dar nici de cel de sus, că-i puțin cam jos, ca pentru oameni cucernici.</p>
               <p rend="justify">Străbătură o săliță lungă și umedă și apoi, pe dreapta, descuie o ușă:</p>
               <p rend="justify">— Iată că am ajuns, domnule Nusăm. Acum zis a Domnul să se facă lumină și lumină s-a făcut.</p>
               <p rend="justify">Frecă un chibrit umed și aprinse o lampă de pe masă; în conul slab al luminii, evreul să uită speriat în jur: două odăi boltite, dând una în alta, fără ușă între dânsele: în prima, o masă, un scaun, un pat învălmășit, o canapea și pe masă, pe jos, pe fereastră, după sobă, pe scaun, cărți, reviste, hârtii răvășite; cealaltă părea o magazie: un dulap cu oglindă spartă, un lighean de tinichea cu ibric, o oală de noapte în mijlocul odăii, boccele aruncate unele peste altele, nedesfăcute încă și pretutindeni, claie peste grămadă, mormane de cărți. Evreul stătea cu mâna la gură și privea dând din cap…</p>
               <p rend="justify">— Vezi, dumneata, domnule Nusăm, se simți obligat poetul să lămurească, în chiliile astea nu-s decât de două luni, așa că n-am avut timp să-mi desfac boccelele, și poate că mă mut de sfântul Gheorghe și ar fi o trudă zadarnică. Ei, acum să te instalăm; dar ce ai înlemnit cu mâna la gură, domnule Nusăm? Te temi să nu-l vezi pe dracul răsărind în vreun colț!… N-avea nicio grijă, că doar aici e lăcaș sfințit.</p>
               <p rend="justify">Evreul se scutură, dar nu-i veni să răspundă. Poetul îl îmbie voios:</p>
               <p rend="justify">— Scoate-ți, paltonul, domnule Nusăm… Ori, mai bine nu ți-l scoate, să nu-ți fie frig, că, vezi dumneata, n-am început să fac încă foc, că nu mi-au trimis argații lemne de la pădurile mele. Șezi: aici e patul și dincolo canapeaua; eu în pat și dumneata pe canapea; așternut, ca la om singur, n-am, dar tot ți-oi da o pernă ca să-ți odihnești capul.</p>
               <p rend="justify">Evreul sta prostit cu pălăria în cap, cu pardesiul pe ei. Nu-i venea să creadă; într-un târziu își luă inima în dinți:</p>
               <p rend="justify">— Da’ gospodină n-ai, domnule Eminovici?</p>
               <p rend="justify">Îi pierise pofta de a-i mai spune „coane Mihăiță”, și așa îi știa el neamul de la Ipotești „Eminovici”. Poetului nu-i scăpă trecerea bruscă de la „coane Mihăiță” la „domnule Eminovici” și îi înțelese tâlcul; omul se îndoia asupra lui și poate că pentru dânsul nu mai era „un boer chiar așa de nobil”. Zâmbi și răspunse:</p>
               <p rend="justify">— Atât îmi mai trebuia, domnule Nusăm, o gospodină, că încolo, după cum vezi, toate le am! Acum, îi fi trudit; uite perna (îi aruncă una din pernele lui); întinde-te ca la dumneata acasă și te culcă, dar tot să-ți dau ceva să te învelești.</p>
               <p rend="justify">Trecu în odaia de alături și luă de pe o ladă brașovenească o velință, pe care o aruncă pe canapea. Evreul se întinse iar poetul se așeză la masă cu lampa ce fumega.</p>
               <p rend="justify">— Eu mai am câte ceva de scris, dar dumneata fă-te că nu vezi; întoarce capul spre zid și dormi de poți.</p>
               <p rend="justify">Lui Nusăm nu-i era însă de somn. Se uita mereu spre poet și se tot gândea cum să înceapă vorba și șovăia; într-un târziu îndrăzni:</p>
               <p rend="justify">— Ci faci mata aici la București, domnule Eminovici?</p>
               <p rend="justify">— Apoi ce să fac, domnule Nusăm? Ia cam ceea ce faci și dumneata la Botoșani…</p>
               <p rend="justify">— Cum așa? sări ars evreul.</p>
               <p rend="justify">— Chiar așa cum îți spun. Slugăresc la boeri ca și dumneata.</p>
               <p rend="justify">— Vai de mine, domnule Eminovici, dar cum slugărești mata la boeri? Ce fel de vorbă îi aiasta.</p>
               <p rend="justify">— Slugăresc scriind la ziarele lor. Înjur pe unul, laud pe altul, mai mult după cum îmi cântă ei.</p>
               <p rend="justify">— Mare minune! îngăimă evreul.</p>
               <p rend="justify">Cum poetul părea însă că vroia să scrie, tăcu. Se uită în tavan, dar tot mai spuse îngrijorat:</p>
               <p rend="justify">— Da’ oare mi-i putea face ceva cu patenta lui Haim? Că mare necaz e pe nevasta lui.</p>
               <p rend="justify">— N-avea nicio grijă. O să facem ce s-o putea.</p>
               <p rend="justify">Evreul se întoarse cu fața la perete. „Ce s-o putea? se gândi el. Nu e mult”. Eminescu se puse să sfârșească articolul început. Își aminti de tot ce-i spuseseră Maiorescu și Carp; se uită și la omul de ispravă de pe canapea, ce-i aducea turtă dulce și roșcove, când era copil. Își muie pana în călimară și își muie și sufletul încheind:</p>
               <p rend="justify">— „Precum un râu de munte îneacă, nefiind supus voinței determinante a omului, pe când cu albia regulată, el poartă vase și devine un izvor de înavuțire pentru câmpiile ce le petrece, astfel și un element etnic, care ar lăsa curs liber numai instinctelor sale ar fi periculos, pe când abătut în albia unei munci liniștite și productive, ar deveni folositor patriei lui adoptive și, cu vremea, ar ține poate la pământul ei sfânt.”</p>
               <p rend="justify">Se întrerupse:</p>
               <p rend="justify">— Domnule Nusăm, n-ai adormit încă?</p>
               <p rend="justify">— Nu.</p>
               <p rend="justify">— Spune-mi, te rog, ai putea dumneata ține la pământul sfânt al țării noastre?</p>
               <p rend="justify">— Iu? făcu evreul. Cum să nu țiu? Numai că nu mi-l dă nimeni.</p>
               <p rend="justify">Poetul zâmbi și continuă:</p>
               <p rend="justify">…„Tot cu atâta tragere de inimă ca și urmașii acelor războinici păstori cu puternice și încăpătoare cranii, cu care au cuprins câmpiile Moldovei și ale Țării Românești”…</p>
               <p rend="justify">Puse tocul și privi spre canapea; nu era nicio primejdie. Capul turmentat al lui Nusăm Cucoș n-avea cum să devină unul din imaginarele cranii puternice și încăpătoare ale războinicilor lui Radu Negru și Dragoș Vodă. Părea totuși mulțumit că în cinstea lui Nusăm, misit de cereale din Botoșani, deschidea perspective mai vesele evreilor printre noi… Își propti apoi capul între mâini și își închise ochii; pe retină i se zugrăvi o casă gospodărească cu trei tei dinainte.</p>
               <p rend="justify">O odaie mică, scundă, curată și apoi alta mai mare, cu pereții văruiți proaspăt, cu perdele albe lăsate jos.</p>
               <p rend="justify">Miros de sulcină, de levănțică; podele de curând unse cu lutișor galben; la dreapta două divanuri cu macaturi și saltele de lână roșii și verzi; țesături de casă. Între ferestre o masă cu cărți, o lampă mare cu sfeșnice de argint, și un serviciu de porțelan de cafea. Cu puțina lui știință de carte, tatăl său se învrednicise să-și ridice așa casă, și să chivernisească o familie de zece suflete, pe când, el, după atâta trudă și învățătură, era silit să trăiască prin chilii umede de mănăstiri ruinate… I se aburi privirea.</p>
               <p rend="justify">Pe canapea, Nusăm nu-și afla odihnă. Nu se dumeria.</p>
               <p rend="justify">„Cât de rău a ajuns băetul lui conu’ Gheorghieș, un boer așa de ispravă! Un copil care a învățat și la Viana și la Berlin” își tot zicea dânsul. El era om sărac, un misit cu o droaie de copii și ce chilotă îi adunase Ida în casă!… ce perne, ce oghialuri, toate de puf de gâscă! Vai de bietu’ conu’ Gheorghieș că n-a avut și el parte de băieți!… Se mai gândea și la patenta lui de la Finanțe. Cum are să i-o obție domnul Eminovici, care nici n-a putut să-i dea un oghial?!… Își pusese în minte să răscolească mâine tot Bucureștii, doar l-o găsi pe conu’ Costică Bobeică: „aista-i boer, nu glumă” și se întoarse cu fața spre poet, care-l privea cum se zvârcolește.</p>
               <p rend="justify">— Te-o fi mâncând ceva, domnule Nusăm?</p>
               <p rend="justify">— Cine să mă mănânce? se sperie evreul.</p>
               <p rend="justify">— Văd că te tot răsucești.</p>
               <p rend="justify">— Gândurile, domnule Eminovici, gândurile.</p>
               <p rend="justify">— Lasă-le în colo, domnule Nusăm, că nu-s bune la nimic. Eu mă temeam că te pișcă vreo insectă.</p>
               <p rend="justify">— Ce insectă să fie? sări ars evreul.</p>
               <p rend="justify">— Ia vreo ploșniță, că altceva nu poate da fie…</p>
               <p rend="justify">— Cât despre aista, n-am nicio grijă, se potoli evreul, îs deprins iu de la Botoșeni cu ele. Că n-o fi pe aici altele decât cele de la noi?</p>
               <p rend="justify">— Sunt tot la fel… Dar, vezi, unii se sperie de ele; uite, bunăoară, domnul Carp îmi spunea că trebuie mai întâi să ne scăpăm de ploșnițe și pe urmă de evrei.</p>
               <p rend="justify">— Conu Petrache Carp? sări din nou evreul.</p>
               <p rend="justify">— Da.</p>
               <p rend="justify">— Conu Petrache Carp de la Țibănești, care o fost și ministru?</p>
               <p rend="justify">— Chiar el.</p>
               <p rend="justify">— Și mata ai stat de vorbă cu conu’ Petrache Carp? se minună el tot mai mult.</p>
               <p rend="justify">— De ce nu? Uite chiar astă seară, înainte de a ne întâlni, îmi spunea că trebuie să li se dea drepturi evreilor.</p>
               <p rend="justify">Pe Nusăm Cucoș nu-l interesa însă în momentul acesta chestia revizuirii Constituției; el nu se gândea decât la patenta lui Haim. Nu-i venea să creadă ce auzea.</p>
               <p rend="justify">— Ci vorbești, coane Mihăiță, făcu el, mieros și slugarnic, mata cunoști pe conu Petrache Carp, un om așa de mare?</p>
               <p rend="justify">— Îl cunosc.</p>
               <p rend="justify">— Nu di geaba ai învățat mata pe la Viana!</p>
               <p rend="justify">O să-i spun și lui conu’ Gheorghieș, că are să-i facă așa plăcere.</p>
               <p rend="justify">Se mai învârti el pe canapea și nu-și afla locul. Nu mai avea nevoie să caute pe conu’ Costică Bobeică. Se întoarse din nou:</p>
               <p rend="justify">— Și ci spunea conu’ Petrache Carp de patenta mea?…</p>
               <p rend="justify">— Care patentă?</p>
               <p rend="justify">— M-o luat gura pe dinainte, coane Mihăiță. Ci spunea el de ploșnițe și de evrei?</p>
               <p rend="justify">— Spunea că ploșnițele sunt mai primejdioase decât evreii.</p>
               <p rend="justify">— Tot grija lor să o am!</p>
               <p rend="justify">— Nu așa, domnule Nusăm? Vezi că ne înțelegem? Dar nu-i toată lumea ca noi. Ai auzit dumneata de Ludovic al XIV-lea?</p>
               <p rend="justify">Evreul se gândi o clipă.</p>
               <p rend="justify">— Nu era el un împărat la nemți?</p>
               <p rend="justify">— Cam așa ceva, dar nu la nemți, ci la franțuzi, și era așa de mare că lumea îi spunea că strălucește ca soarele. Ei bine, domnule Nusăm, nu mi-i crede, dar în palatul lui numai de marmoră, de oglinzi și de cristale, nu-și afla locul de ploșnițe. Noaptea, când nu putea să doarmă, își lua plapoma în cap și umbla ca strigoii prin sălile curților lui.</p>
               <p rend="justify">— Ei, bată-l pustia, făcu evreul. Și dacă era împărat, trebuia să se țină așa de mare?</p>
               <p rend="justify">— Uite așa și domnul Carp, nu poate de supărare când vede o ploșniță.</p>
               <p rend="justify">— Zi-i om cu nazuri, coane Mihăiță, că așa-s toți boerii mari.</p>
               <p rend="justify">— Ei, dar s-a făcut târziu, cu vorba noastră. Să stingem lumina și să ne culcăm. Nu te mai gândi la patentă că se face…</p>
               <p rend="justify">— Se face, coane Mihăiță?</p>
               <p rend="justify">— Negreșit. Și acum noapte bună, domnule Nusăm.</p>
               <p rend="justify">— Cum să nu fie bună, coane Mihăiță, când n-o să mă mănânce gândurile, cum mă mâncau adinioară?</p>
            </div>
            <div type="div2">
               <head>VI</head>
               <p rend="justify">Scena dintre Carp și Eminescu o răscolise adânc pe Mite. Îl ascultase la început și-i admirase însuflețirea; în firea lui tăcută și indiferentă, se aflau și rezerve de pasiune ce impuneau respect; în glasul moale de obicei se citea acum fanatismul; ochii visători și risipiți își strânseră lumina într-un singur punct; se vedea, în sfârșit, și în el o voință energică; ceea ce nu era în stare să realizeze pentru dânsul se concentra în afară în principii de interes național. Toți trei își iubeau țara la fel, dar pe când la Maiorescu și Carp iubirea de neam se încadra în considerații generale de mecanică socială, la dânsul, ea pornea din instincte primare. Era un om de țară; trăit în toate regiunile locuite de români, noțiunea lui de neam nu rămăsese teoretică și abstractă. Alimentată și din vaste lecturi istorice și din cercetări lingvistice, nutrită deci de realități și nu de ficțiuni sociale, ea era mai dinamică decât cea a junimiștilor, naționaliști științifici. Pe Carp îl mai iritase și atitudinea lui dârză; deprins să impună printr-o superioritate naturală, nu admitea rezistența nimănui, iar în partid nu accepta decât existența unei singure păreri; cea a lui; născut pentru a conduce, educat spre același scop, prefera să întâlnească lanuri încovoiate. Doar poziția lui Maiorescu părea alta; o veche prietenie îi punea pe un picior de egalitate; un simț al demnității personale, o autoritate indiscutabilă în planul speculației intelectuale îi dădeau aparența ferului, deși, în realitate, era mai mult o trestie zugrăvită în culoarea lui, adică teoreticianul academic al unor concepții politice cu punctul de plecare aiurea. Dacă în lipsa aprobării, naționalismul fanatic al lui Eminescu găsea în cumpătarea criticului o relativă înțelegere, nu putea găsi în intransigența egală a lui Carp decât o iritare fatal pornită spre gestul brutal, care trecuse totuși pe lângă poet, fără să-l atingă, întrucât, de îndată ce-și expunea punctul de vedere, nu se mai preocupa de chestiuni personale. Se încheiase la haină și plecase cu o seninătate fără umilință. Mite se simțea însă umilită; din admirația cu care îi ascultase argumentarea plină de sânge și vehemență profetică, se prăbușise într-o realitate dureroasă; poetul era, în fond, un declasat social; întreținut în mediul distins al burgheziei intelectuale germane, rafinamentul ei înnăscut de femeie nu putea decât suferi. Nu izbuti să adoarmă; se zbătuse sub focul stigmatului ce o înfierase, fără să știe ce o doare mai mult – aroganța lui Carp sau declasarea lui Eminescu; când uita de una, suferea de cealaltă; succesiv, își căuta într-însele motive noi de durere, căci, mai mult decât orice, avea nevoie de ea. Spre dimineață, fiindcă nu le putea schimba, nu-i rămase altă soluție decât să ia lucrurile cum sunt. La urmă, o lega numai propria-i iluzie și aspirație; își făcuse dintr-însul un idol ireal, ca toți idolii, fără să fi schimbat o vorbă, o mărturisire… își închipuise doar; fusese o părere. El nu-i citise nimic în suflet și nici nu-și prefăcuse atitudinea față de dânsa; și de altfel, nici n-avea ce preface. Viața i se încadrase fără putință de a se tulbura; fericită, între bărbat și copil, nu se mai afla loc pentru o prezență reală; se făcuse doar pentru o iluzie, pentru fantoma imaginației ei, pentru un ideal poetic; la nevoie, se va elibera…</p>
               <p rend="justify">Începând cu o durere pornită din umilirea feminității și a demnității ei, lunecă încetul cu încetul la alte preocupări în scopul de a găsi izvoare noi de durere. Pasiunea ei pentru poet nefiind cunoscută de nimeni, demnitatea nu avusese cum suferi decât în propria-i conștiință; el trebuia însă să sufere mai adânc și de aceea se gândi tot mai încordat la dânsul. Îl știa nepăsător pentru aparențe și atitudini; îl bănuia deci nepăsător față de părerea lui Carp; îi presupunea totuși o delicateță de sentiment față de ea, pe care, dacă ar fi avut-o, cu adevărat, ar fi căutat de mult să-și pună ordine în viața exterioară. Nu reflectă însă la aceasta, ci numai la deprimarea morală, pe care, prin tendința firească de a ne substitui altora, i-o atribuia. Și-l închipuia abătut, descompus sufletește, neîndrăznind să vină la lecția de poimâine.</p>
               <p rend="justify">Indignată la început de umilința suferită și de dânsa din pricina lui, la ideea că se putea să nu vină, trecu cu hotărâre de partea lui. Se rușina chiar că se gândise numai la sine, în loc să se gândească și la el, la jignirea ce i se adusese pentru un lucru ce i se putea întâmpla oricui. De ce fusese Carp atât de disprețuitor? Cine îi dăduse dreptul în casă la dânsa? Ce ar fi, dacă de rușine, n-ar mai veni poimâine ori niciodată? Pe încetul, axa ei sufletească se puse în mișcare; trecu cu totul de partea poetului, cu care se simțea solidară; îi suferea jignirea ca o jignire personală. La ideea că se putea să nu vie, se frământă cu gândul ce să facă: să-i scrie și să-l cheme numaidecât, ar însemna să dea importanță întâmplării și să-i arate că putea avea, în adevăr, motive de a nu veni. Era mai bine să pară că n-a observat nimic, așa cum făcuse și el, afirmându-și calmul față de insolența lui Carp și netrădându-și emoția; plecase stăpân pe sine. Mai bine să nu-i scrie, ci să lase lucrurile în voia lor, până se vor resorbi. Dar dacă nu va veni?</p>
               <p rend="justify">Se întorcea la ideea aceasta ca la o amenințare apropiată, între cele două soluții, rămase, astfel, nehotărâtă, cu un prilej nou de zbucium. În căutarea continuă a unei formule mai bune, nu-i scrise totuși, așa că ora lecției o prinse așteptând la fereastră. În spectacolul de toamnă târzie a uliței, ea nu mai regăsea, totuși, elementele pitorești ce-i potoleau odinioară nerăbdarea așteptării; nici larma copiilor, nici inspecția domoală a domnului Ghiță Preda, nici măruntele incidente, al unui trecător lunecat în zloată sau al întâlnirii a doi îndrăgostiți înghețați lângă curtea bisericii, n-o putură interesa; privirile i se risipiră pe maidan, pe turla de tablă a bisericii, spre firma vânătorului deșirat de la cârciumă, fără a i se opri undeva precis; ar fi voit să-l mai răsfoiască pe Creangă, despre care trebuia să discute, dar nu-i sta mintea la lectură. O chinuia un singur gând: va veni oare? Și dacă va veni, ce atitudine urma să aibă, și mai ales, ce atitudine trebuia să ia dânsa ca întâlnirea să pară naturală și să nu deștepte amintirea scenei de alaltăieri?</p>
               <p rend="justify">Pe la șase, sosi ca de obicei; de pe maidan îl văzu străbătând ulița cu pasul greoi, adus din spate, cu aceeași pălărie cu margini mari; nimic deosebit în mers sau atitudine. Nici n-avea cum să se vadă; intră tot atât de simplu, cu gesturi de candidă stângăcie, în care nu se distingea nicio intenție de a părea că a uitat scena penibilă. Uitase, în adevăr, totul; nu afecta. Arăta chiar o voie bună, pe care o și confirmă, povestindu-i cu umor întâlnirea cu domnul Nusăm Cucoș și felul cum îl tratase când cu „coane Mihăiță” când cu „domnule Eminovici”, după importanța momentană pe care i-o acorda și după speranța ce-și punea în el pentru rezolvarea chestiei patentei lui Haim. Fusese cu Nusăm pe la Ministerul de Finanțe și, dovedindu-se că patenta nu aparținuse lui Moise Cioară ci lui Haim Cucoș, dobândise câștig de cauză. Două zile nu-i slăbise prin birouri iar când se văzuse cu hârtia rezolvată, îl asaltase cu ploconeli: „Coane Mihăiță, mare boer ești mata aici la București. Am să-i spun și lui Conu Gheorghieș că stai de vorbă și cu conu Petrache Carp.”</p>
               <p rend="justify">Îi rostise numele fără necaz; uitase totul. Îi mai povesti și felul cum plecase la Botoșani. Când îi dăduse bani de drum, se uitase lung la ei și tot nu-i venea să creadă; apoi, după ce se chibzuise, izbucnise crucit:</p>
               <p rend="justify">— Amu, coane Mihăiță, că te-ai purtat așa de frumos cu mine, aș avea și eu de spus ceva, dacă nu-i cu supărare: di ci nu-ți iei mata gospodină?</p>
               <p rend="justify">— Dar baba Luța ce-i, domnule Nusăm? Nu-i gospodină bună? Nu te-a slujit bine? Mai uită ea, nu-i vorbă, să primenească apa în cofei, dar parcă alta n-ar uita? căută el să ocolească întrebarea.</p>
               <p rend="justify">— Lasă șaga, coane Mihăiță, că doar nu vorbim noi de baba Luța, ci de o gospodină de ale noastre, așa cum a fost biata Ida a me. Că mata ai nevoie de femeie să te îngrijească, să țină casa, să mature, să spele, să facă mâncare.</p>
               <p rend="justify">— Poate că ai dreptate, domnule Nusăm, conveni el, dar unde să găsesc eu așa comoară?</p>
               <p rend="justify">— Da ci parcă mata trebuie sa cauți? Tătă noaptea m-am gândit iu pe canape.</p>
               <p rend="justify">— Care va să zică, pe când eu mă trudeam pentru drăcia de patentă, dumneata îmi puneai ghid rău? glumi el.</p>
               <p rend="justify">— Tot așa rău să deie peste mata, coane Mihăiță. Că de amu am înțeles ce-ți trebuie matale. Nu o cucoană mare, de aieste de la București, numai mode și mofturi, ci ia o gospodină de ale noastre, de la Botoșeni, harnică, cinstită, frumușică. Ci să-ți mai spun?… ți-am și găsit-o!</p>
               <p rend="justify">— Dar bine, domnule Nusăm, știam că te ocupi numai cu grâne, nu și cu treburi de astea.</p>
               <p rend="justify">— Așa să mă bată Dumnezeu, dacă m-am gândit la vreo misitie!… Iu numai la binele matale m-am gândit, că ai fost așa de bun cu mine…</p>
               <p rend="justify">Apoi după o tăcere, șiret, insinuant, cu un ochi pe jumătate închis:</p>
               <p rend="justify">— Parale multe n-are, da tot are și e din oameni cinstiți și gospodari. Trebuie să o cunoști și mata…</p>
               <p rend="justify">— Eu?</p>
               <p rend="justify">— E de la noi de la Botoșeni… duduia O… limbia… Nu-ți aduci aminte?</p>
               <p rend="justify">— Duduia Olimbia? Nu.</p>
               <p rend="justify">— Fata coanei Cleopatra.</p>
               <p rend="justify">— Tot nu-mi aduc aminte.</p>
               <p rend="justify">— A Hopulesei, de, văduva dascălului Hopu de la sfântul Ion, de lângă grădina Vărnav, ți-ai adus acum aminte?</p>
               <p rend="justify">Nu-și aducea aminte.</p>
               <p rend="justify">— Hei, că mata te-ai înstrăinat rău de noi, și-i păcat. Moldovanul trebuie să rămână moldovan. Ci mai vorbă, coane Mihăiță, o iau iu pe garanția me; fată bună și cinstită, cum îți trebuie matale, o gospodină cum o fost Ida me.</p>
               <p rend="justify">Chestiunea, firește, nu se hotărâse… Rămăsese „să mai vadă” și să-i scrie el mai târziu. Dar Nusăm îi bătuse palma:</p>
               <p rend="justify">— Să fie într-un ceas cu noroc, coane Mihăiță.</p>
               <p rend="justify">Poetul râdea cu lacrimi de propunerea de căsătorie; aduse vorba și de Ipotești dar, când voi să-l mai întrebe despre copilărie și despre ai săi, ocoli ca de obicei, scurt; nu amintea bucuros de taică-su; numai din felul cum rostea uneori numele mamei sale moarte se vedea o durere sinceră. Atmosfera de libertate, de lipsă de constrângere, în care se simțea întotdeauna se risipi repede; incidentul nu lăsase urme. Reveniră la Creangă, izvor nesecat de discuții, ieșite din pasiunea lui Eminescu pentru chestiunile de limbă și din destinul femeii de a urma inițiativele intelectuale ale bărbatului. Se încercau, pentru moment, să scoată din opera povestitorului moldovean un număr de indicații asupra limbii populare.</p>
               <p rend="justify">— Cu cât îl citesc mai mult, începu el, cu atât mă minunez de limba lui. Și eu am trăit la țară, și eu am studiat limba poporului și a cronicarilor, dar citirea lui Creangă îmi deschide mereu perspective noi și mă aduce la constatări surprinzătoare. Iată, la întâmplare, câteva dintr-însele. Din studiul operei lui constați că, de pildă, conjuncțiile cauzale fiindcă, pentru că, căci (uneori), piese esențiale ale vorbirii culte și ale argumentării logice sunt înlocuite în limba poporului cu forma unică a lui că. Răsfoiește și vezi: că mare-i Dumnezeu!… că Iașul ista-i mare… că bine zici… că să vezi cum stă lucrul… că n-apucă bine – și la fel mai departe… Tot așa, fără să fie controlat cu de-amănuntul, pot afirma că nu se găsește de loc ori foarte rar, deci, prin urmare ci numai de aceea, de aceea vino pe la mine… de aceea nu mai sta la tocmeală… De aceea Harap Alb o prăpădea din ochi… Nici expresiile negreșit, firește, nu circulă. Țăranul nu spune Vin mâne, negreșit ori vin, firește ci vin, de bună seamă; formele atât de uzuale astfel altfel etc., sau nu există sau au întrebuințări limitate: țăranul nu spune: am vorbit astfel ci: am vorbit așa… Am rostit adinioară pe sau; din scrisul lui Creangă vedem că țăranul îl preferă pe ori; nici chiar pe deși nu-l prea găsim ci cu toate că; forme ca însumi, însuți nu sunt populare ci numai, singur; prin urmare, nu: el însuși a veni, ci numai el a venit sau chiar el a vorbit. Formele flexiunii au particularități. Gerunziul, de pildă, există, dar întrebuințarea lui e limitată; în loc de a spune: văzând că vine ploaia poporul preferă: și dacă văzu că vine ploaie sau și cum văzu că vine ploaia. Citește în Punguța cu doi bani deschisă la întâmplare: „Cucoșul cum scăpă din mâinile moșneagului, fugi de acasă și umbla pe drumuri. Și cum mergea el pe un drum, numai că iaca găsește o punguță cu doi bani. Și cum o găsește…” Ce să-ți mai spun de formele viitorului: voi face, voi fi făcut? Ele nu există. Țăranul nu spune voi face, ci am să fac”: are să vină și ea ziua aceea; iar când vrea să-l întrebuințeze, îl reduce la oi face, oi fi făcut. Și mai interesant și aproape capital pentru fizionomia limbii, o conjugare întreagă nu există: conjugarea pasivă; prin urmare nu: pozna asta a fost făcută de mine ci eu am făcut pozna asta…</p>
               <p rend="justify">După o scurtă reculegere:</p>
               <p rend="justify">— Ceea ce nu înseamnă că trebuie să ne întoarcem cu orice preț la limba simplă și limitată a poporului și să nu mai întrebuințăm pe deci, pe căci, deși, fiindcă, pentru că, negreșit, firește, sau astfel; ori să înlăturăm viitorul sau conjugarea pasivă… Nu. Limba progresează și devine un organ de precizie prin diferențiere; dar când punem să vorbească oameni de țară, atunci trebuie să vorbească limba de la țară, nu numai în cuvinte, lucru ușor, ci și în sintaxă. În această privință, Creangă e neîntrecut, și nu-i recitesc o pagină ca să nu dau peste alte amănunte ale graiului popular.</p>
               <p rend="justify">Mai am însă o observație de făcut; Creangă nu e folclorist, cum îl consideră unii, în sensul culegătorului de vorbe și locuțiuni, ci un mare artist, cel mai mare artist al limbii populare, lucru cu totul deosebit. El nu copiază, nu transcrie, ci transpune și dă valoare de mare artă expresiei țărănești. Ca dovadă, e faptul că, de câte ori li se citește țăranilor, la sate, basme de Creangă, ei le ascultă cu mai multă nedumerire decât înțelegere.</p>
               <p rend="justify">Alături, în sufragerie, se auzi larmă de vorbe întretăiate; un copil se certa pe nemțește cu o femeie mai în vârstă.</p>
               <p rend="justify">— <hi rend="italic">Ich muss</hi>…</p>
               <p rend="justify">— <hi rend="italic">Du kanst nicht</hi>…</p>
               <p rend="justify">la care răspundea din nou un încăpățânat „<hi rend="italic">ich muss</hi>” subliniat de lovitura în parchet a unui picioruș voluntar. Mite se sculă de la măsuța de lemn de trandafir, aeriană, fără obstacolul greutății; într-o clipă fu în sufragerie, unde Baby se încăierase cu Fräulein Schart, pentru că, aflând de venirea lui „nenea” Mihai, ținea să-i arate numaidecât darul de la Onkel Ernst de ia Berlin; Fräulein se opunea, Mite încercă și ea să-l împiedice, dar intervenția poetului o făcu să-l lase.</p>
               <p rend="justify">Baby avea cinci ani; blond, roz, cu părul subțire revărsat în bucle, cu ochii albaștri ai mamei, guraliv, el era prietenul lui „nenea” Mihai. Veni încărcat cu două cutii de soldați de plumb, de toate armele, infanteriști și marinari, cavaleriști și tunari, de toate gradele, de la soldat de feldmareșal și cu un album voluminos, pe a cărui pagină din dreapta, soldații cu indicații asupra armei și gradului erau colorați, pe când pe pagina din stânga se aflau numai desenați în negru spre a fi colorați… Baby și mâzgălise câteva foi; pentru a le individualiza, unor chipuri le adăugase chiar câte un amănunt; un barbișon negru îl fixa pe Maiorescu; un monoclu îl indica pe Carp; ar fi voit să-l facă și pe „nenea” Mihai și nu știa cum; mustața lăsată pe gură nu ajungea. Poetul îl ridică în brațe, îl sărută și-i făgădui că după lecție avea să-l ajute chiar el. Stătu puțin pe gânduri, cu gestul obișnuit de a-și roade mustața cu buzele.</p>
               <p rend="justify">— Uite cum își mănâncă musteața! exclamă copilul.</p>
               <p rend="justify">El râse.</p>
               <p rend="justify">— Ar fi un semn, dar e greu de făcut pe hârtie.</p>
               <p rend="justify">— Să încerc.</p>
               <p rend="justify">— Du-te deocamdată în sufragerie, așează-ți soldații pe masă, după arme și grad, ca să-i trecem pe urmă în revistă.</p>
               <p rend="justify">Copilul plecă mulțumit, se urcă în picioare pe un scaun și se puse conștiincios pe lucru.</p>
               <p rend="justify">Își reluară discuția asupra lui Creangă, și mai ales, asupra lui Moș Nichifor Coțcaru citit de curând.</p>
               <p rend="justify">— Vorbeam adinioară, începu el cald și intim, de talentul lui Creangă de a reda limba țăranului nu numai în particularitatea lexicală, ci în valoarea ei artistică. Creangă este însă mare nu numai prin limbă ci și prin finețea sensibilității lui estetice. Instinctiv, el știe că elementul esențial al artei este discreția și delicatețea; că arta nu spune, nu descrie, ci se ocupă de jocul forțelor ascunse de ordin sufletesc dindărătul faptului divers al vieții; nu afirmă, nu confirmă, ci sugerează și sporește intensitatea realității prin colaborația mintală a fiecăruia dintre cititori.</p>
               <p rend="justify">Iată-l, de pildă, pe Moș Nichifor; care e raportul dintre dânsul și Malca? Nu-l știm precis; un scriitor fără talent ar fi insistat asupra întâmplării din pădure și a nopții petrecută acolo. Recitește scena dintre Moș Nichifor și Malca; nicio afirmare, niciun gest; fără să știi de s-a petrecut ceva între dânșii, scena conține în ea o forță de senzualitate mult mai activă decât cea a descripțiilor lascive; așa că, pentru cititor, sufletele, dacă nu și trupurile, ovreicuței de la Piatra și al Țuțuianului s-au amestecat în posesiunea pasională în noaptea de pomină din pădure. Marea artă începe în momentul când sensul noțional al cuvintelor expiră chiar în pragul emiterii lor pentru a împrăștia, în jur, o nouă iradiație de sensuri fosforescente ce depășesc realitatea.</p>
               <p rend="justify">— Mami, strigă Baby din sufragerie, câte trese are locotenentul și câte căpitanul?</p>
               <p rend="justify">— Lasă-ne în pace, Baby.</p>
               <p rend="justify">— Unul două și celălalt, trei, îi răspunse poetul.</p>
               <p rend="justify">Mite se uită la dânsul și i se păru, deodată, că se destramă; că-i aude cuvintele fără a-i vedea buzele mișcându-se; că se prefăcuse într-o pată alburie, pe a cărei realitate n-o mai putea prinde; voi să țipe, dar, dându-și seama de absurditate se reținu repede.</p>
               <p rend="justify">— Și parcă numai în artă, continuă el cu vocea profundă, muzicală. Dar în viață. Numai oamenii simpli trăiesc în realități și nu înțeleg decât ce pipăie și nu se bucură decât prin simțuri, ca și cum deasupra lor n-ar exista imaginația, fantezia și toate rezonanțele interioare cu zvonuri multiplicate de gesturi miraculoase. Aseară, de pildă – și glasul lui devenea tot mai patetic și mai intim – pe când mă întorceam acasă, pe o uliță dosnică, abia luminată de câteva felinare oarbe, zării de departe siluetele unei perechi; doi tineri, negreșit: ea, zveltă, mlădie, sau părându-mi-se așa din pricina ritmicei armonioase a trupului subțire ca lujerul de crin; el, tot zvelt; nu le distingeam fața, și, deci, nu puteam ști de sunt frumoși, dar trebuie să fi fost; nu se îmbrățișau și nici nu se țineau măcar de braț; nu-și încolăceau degetele, dar în mișcările lor unduitoare, ele se apropiau, se atingeau și păreau că se înfioară de atingere; se despărțeau apoi brusc ca de un păcat sau de o arsură, pentru a se ispiti din nou. Nu mai puteam vedea acum din trupurile lor decât șerpii de foc ai brațelor ce se căutau și se posedau discret. Am avut o senzație de voluptate, pe care nu mi-ar fi produs-o împerecherea cea mai pătimașă.</p>
               <p rend="justify">Se lăsă o tăcere vie de ființe ce stau să asculte zvonurile îndepărtate ale nopții. Mite rămăsese cu capul înclinat spre măsuță, cu ochii pe carnetul albastru, cu creionul de sidef în mână oprit de mult din scris, iar el, în spate, pe un scaun mai înalt, dominând-o cu înălțimea capului; ochii lui căutau spre ceafa albă, fină, transparentă la rădăcina părului auriu și ușor răsucit.</p>
               <p rend="justify">Tăcură, astfel, câteva minute într-o atmosferă de efluvii ieșite și din vorbele lui pline de mister și de la cumpăna momentului de mult fixată de destin. Fără niciun gând precis, căpșorul greu de vuiete interioare se înălță de pe carnet și fața iluminată se întoarse pe axa lui spre omul din spate, care amuțise de mult și, cum voi să cate spre dânsul din jos în sus, n-avu timpul decât să-i vază figura dilatată, doi ochi măriți și trăsături estompate spre nesfârșit; liniile se descompuseră până se șterseră cu totul; nu mai distinse nimic decât doar simți pe buzele ei tremurânde o gură ce se puse, imaterială aproape, cu o dulceață de soare boreal învăluit într-un văl alburiu.</p>
               <p rend="justify">Nu țipă, tăcu molcomită; viața i se paralizase. Nu se așteptase. Nu-i spusese nimic; n-o pregătise cu o vorbă, pe care ar fi înlăturat-o; căci nu voia cu niciun preț. Îi povestise doar o scenă de mâini ce se ating și se sărută și fusese de ajuns. S-ar fi rușinat de lipsa ei de rezistență, dar nu mai era în stare de niciun gând, de nicio voință. Devenise un lucru inert; nu reacționase la sărutul lui; nu-i răspunsese cu nicio inițiativă, dar îl primise și ecoul lui îi vuia acum prin toate încăperile trupului neînsuflețit.</p>
               <p rend="justify">N-o luase în brațe, n-o strânsese la piept, nici măcar n-o atinsese cu mâinile, dar buzele moarte îi rămăseseră lipite de gura lui; nimic nu le mai putea despărți. Numai când se auzi din odaia de alături: – Mami, câte trese are feldmareșalul? Gurile li se desfăcură încet. Copilul privea prin ușa deschisă și aștepta răspuns; nu știau de-i văzuse, dar sentimentul liniștei interioare era atât de mare încât impusese spaimei. Nu-i văzuse; și chiar de i-a văzut, în clipa aceea nu avea nicio însemnătate. Ea rămase umilă, învinsă, cu senzația unui dezastru dar și a unui extaz; trufia ei de femeie cinstită nu se revoltase, pentru că se golise de putința oricărei reacțiuni; nu cedase cu gândul, cu voința, cu inima chiar ci prin lipsă de conținut; pe scaunul de dinaintea măsuței de trandafir nu era ea, ci numai aparența ei corporală; el ședea tot în fotoliu lui, umil, fără semne de satisfacție intimă în privire; rămăsese nemișcat cu ochii învăluiți în tristețe. Tăceau; adinioară vorba lui curgea lină, abundentă, voioasă de a se ști ascultată cu interes; acum nu mai avea ce spune; se rupse o coardă. Într-un târziu se întoarse spre ea, absent încă:</p>
               <p rend="justify">— Nu ai la îndemână un exemplar din Infernul în original?… rosti el impersonal.</p>
               <p rend="justify">— Am.</p>
               <p rend="justify">— N-ai putea să mi-l dai?</p>
               <p rend="justify">Se sculă automat și se îndreptă spre biblioteca din fund; scotoci într-un raft și veni cu un volum legat în piele roșie. El luă volumul, îl răsfoi leneș până ce ajunse la cântul V al „pătimașilor cu trupul”. Se întinse în fotoliu, cu capul răzimat pe speteză, cu ochii mai mult în tavan și se porni să citească, să declame aproape cântat episodul Francescei da Rimini:</p>
               <p rend="justify">„Quando leggemmo il disiato riso esser baciato da cottamto amante, questi, che mai da me non fia diviso, la bocca mi bacio utto tremante; Galeotto fu il libro e chi li scrisse; quel porno piti non vi leggemmo avante.”</p>
               <p rend="justify">Ca și cum s-ar fi temut să nu-i scape sensul, traduse și în românește ultimele versuri:</p>
               <p rend="justify">— „Când citirăm că gura dorită atât de pătimaș s-a lăsat să fie sărutată de prea frumosul îndrăgostit, atunci acesta, care de acum va sta de-a pururi cu mine, mă sărută și el pe gură și-l simți că tremură.”</p>
               <p rend="justify">Se sculă apoi palid, dar calm și-i întinse volumul, rostind simplu:</p>
               <p rend="justify">— Iată!</p>
               <p rend="justify">fără să se poată ști, dacă vorba privea volumul, ori, peste el, mergea la scena dintre Lancelot și Genevriève, trecută prin Francesca da Rimini și Paolo Malatesta și ajunseră, în sfârșit, la dânșii prin lungul lanț al tuturor îndrăgostiților, ce și-au împreunat gurile deasupra unei pagini, în care și-au regăsit povestea propriilor lor sentimente.</p>
               <p rend="justify">Apoi, fără niciun cuvânt de prietenie, de dragoste, de rămas bun, se înclină și plecă liniștit, deși umbrit de tristețe, murmurând impersonal:</p>
               <p rend="justify">…quel giorno più non vi leggemmo avante</p>
            </div>
            <div type="div2">
               <head>VII</head>
               <p rend="justify">Rămase singură numai o clipă, fără simțire, până când glasul alintat al copilului o deșteptă din amorțire:</p>
               <p rend="justify">— Nene Mihai!</p>
               <p rend="justify">Cum nu-i răspundea nimeni, Baby se prăvăli de pe scaun, lovindu-se la picior, și intră vijelios în birou:</p>
               <p rend="justify">— Unde-i nenea Mihai?</p>
               <p rend="justify">Plecase. Cum plecase? începu el să țipe. De ce plecase? De ce-l mințise? Isprăvise de înșirat soldații după arme și grade și nenea Mihai se dusese, deși-i făgăduise să-l ajute la facerea pozei lui. Era indignat. Nimic nu-l putea liniști. Mite se așeză în fotoliul poetului și-l trase pe genunchi; îi șterse lacrimile, îi mângâie părul, îl strânse la piept pătimaș, ca și cum l-ar fi regăsit, după ce-l pierduse, ori se temea să nu-l piardă; îl legănă apoi „<hi rend="italic">süss Kindehen</hi>” – „<hi rend="italic">süss Kindehen</hi>”. Simțea nevoia frenetică de a-l pipăi, de a-l frământa ca pe o realitate, ca pe singura ei realitate. Era tot ce avea pe lume sigur, cinstit, numai al ei… Scena de adinioară se destrămase; efluviile ce o învăluiseră se risipiseră; fusese numai o exaltare a simțurilor. Realitatea, iat-o: copilul mic cu bucle crețe, cu ochii și cu părul ei, cu nasul și gura lui Willi. Se puse să-l sărute lacom pe fiecare locșor al fragedei lui făpturi. Baby se potolise acum, se simțea bine în brațele mamei; era însă hotărât să se supere pe nenea Mihai că-l înșelase, plecând fără să-l vadă ca de obicei.</p>
               <p rend="justify">Sosi și doctorul însoțit de Maiorescu și, întreruptă o clipă printr-o întâmplare atât de neașteptată, la ale cărei consecințe nici nu avusese timpul să se gândească, viața continuă și ea punctată de o serie de gesturi automate. Maiorescu era sumbru și scrobit, cu atitudinea omului urcat cu macaraua pe o terasă superioară planului terestru; privea de sus și fără optimism, în el mocnea o iritare surdă împotriva lui Eminescu; scena de marți fecundase un teren pregătit; auzise poate ce se zvonește de prietenia poetului cu Mite ori bănuise chiar el ceva? Nu se știe. Voios ca totdeauna, doctorul privi circular cu exclamația:</p>
               <p rend="justify">— Dar domnul poet? Unde ți-e poetul, Mite! De ce nu l-ai oprit la masă?</p>
               <p rend="justify">Baby se porni să se plângă de nenea Mihai. Povesti scena în amănunt, dar se opri la timp. Nu văzuse nimic, nu înțelesese nimic, ori în micul lui suflet și începuse să se creeze frontiera între ce se putea spune și ce nu? Greu de lămurit.</p>
               <p rend="justify">Nu văzuse, probabil, nimic. De la supărare, trecu la pasiune: cerea ca nenea Mihai să vină la masă în fiecare seară; numai el se pricepea să-i facă castele de cuburi și să-i povestească basme. Doctorul era de aceeași părere, blândeța poetului îi plăcea. Ochiul lui știa deosebi nuanțele jocurilor sufletești și în suflet îi și încolțise poate o presupunere; îl judeca însă ca o necesitate și primejdia cea mai mică. Titu aruncă în cumpănă o tăcere grea de înțelesuri; privirea ascuțită a ochilor lui reci tăia aerul în felii categorice; mișcarea liniară a sprâncenelor stufoase impresiona imobilitatea restului figurei. Rupse totuși tăcerea cu o vorbă de data asta mai mult insinuantă:</p>
               <p rend="justify">— Să nu se spună că vine prea des.</p>
               <p rend="justify">La altul cuvintele ar fi trecut, poate, neobservate; nimic din ce rostea el nu rămânea însă neobservat; avea o artă instinctivă de expresie, de a sublinia, de a scoate în relief, încât vorbele lui nu se ascultau numai ci se vedeau și se pipăiau.</p>
               <p rend="justify">— Cum așa? îl înfruntă Mite cu sângele în obraz.</p>
               <p rend="justify">Inertă până atunci, nu participase la discuție; ascultase cu pleoapele ostenite, cu privirea absentă, cu atenția risipită, ea de obicei așa de vioaie, că-l făcuse pe Eminescu să-i spună odată:</p>
               <p rend="justify">— Te frămânți atât de mult, încât și în somn trebuie să te miști.</p>
               <p rend="justify">Vorbele lui Maiorescu îi biciuiseră totuși sângele. Își oferi pieptul deschis primejdiei.</p>
               <p rend="justify">— Ce ai vrut să spui? repetă ea imperios.</p>
               <p rend="justify">Maiorescu dădu îndărăt. Nu voise nimic. O măsură de pază într-un oraș de bârfeală. Doctorul interveni cordial.</p>
               <p rend="justify">Gura lumii nu-l interesa. Venit de departe, de la Berlin, mediul vieții bucureștene îi era indiferent.</p>
               <p rend="justify">
                  <hi rend="italic">Was ist mir Hecuba</hi>?</p>
               <p rend="justify">încheie el cu reminiscențe literare. Poetul îi plăcea și preocupările literare ale femeii lui găsiseră într-însul un sfătuitor prețios, aproape indispensabil. Din toată discuția, Baby nu înțelesese decât că venirea lui nenea Mihai era amenințată prin răutatea lui Onkel Titus. El nu numai că nu vrea să plece nenea Mihai, dar îl cerea chiar acum și amenința că nu mai mănâncă. Nu știau cum să-l împace; Maiorescu trebui să consimtă că poate veni cât mai des, în fiecare seară, dacă vrea. Ridică mâna și rosti sacramental:</p>
               <p rend="justify">— <hi rend="italic">Baby dixit</hi>.</p>
               <p rend="justify">ca și cum ar fi vrut să arate că în fața fatalității nu se putea împotrivi. Scrisul urma să se împlinească. Înciudat încă, băiețașul se strâmbă la unchiu-său. Fu scos de la masă și lipsit de compotul de caise. Baby nu se supără și nici nu țipă ca de obicei; umblă puțin îngândurat prin odaie și apoi, cu pas hotărât, se duse la bufet, de i se opri în față; cu mânuța pe tâmplă se gândea la ceva de care nu-și aducea prea bine aminte; se lumină apoi; grav șopti de pe vârful buzelor câteva cuvinte neînțelese; mai șopti o dată; zadarnic. Mânios izbi cu vârful pantofului în ușa bufetului.</p>
               <p rend="justify">— Mami, de ce nu se deschide?</p>
               <p rend="justify">— Ce să se deschidă?</p>
               <p rend="justify">— Bufetul cu compoturi.</p>
               <p rend="justify">— Cum să se deschidă, când îl vezi încuiat?</p>
               <p rend="justify">— Am spus cuvintele lui Ali Baba și bufetul tot nu s-a deschise.</p>
               <p rend="justify">Totul se explică apoi. Nenea Mihai îi povestise că, departe, în Persia, unde hoții îngrămădiseră, într-o peșteră, comorile de aur și pietre prețioase, la care nimeni nu putea umbla pentru că nimeni nu se pricepea să o deschidă, numai Ali Baba găsise descântecul cu care ușa se dăduse la o parte. Îl rostise și el acum, dar bufetul tot nu se deschisese.</p>
               <p rend="justify">Nu-i spusese oare nenea Mihai cuvântul adevărat? Mite îl luă pe genunchi și-l lămuri că descântecul lui Aii Baba nu avusese tărie decât în Persia, hăt-departe, nu și în țara noastră; la noi nu se descoperise încă vorba, cu care se deschid peșterile cu comori și dulapurile cu dulceață și compoturi. Copilul rosti convins:</p>
               <p rend="justify">— Dacă l-o găsi nenea Mihai, n-am să-l mai spun nimănui.</p>
               <p rend="justify">Iar după o clipă de tăcere:</p>
               <p rend="justify">— Ca să-i fie necaz lui Onkel Titus.</p>
               <p rend="justify">Peste un ceas, pe biroul doctorului, Baby desena încordat.</p>
               <p rend="justify">— Ce faci acolo?</p>
               <p rend="justify">— Pictez.</p>
               <p rend="justify">— Ce pictezi?</p>
               <p rend="justify">Copilul ședea cu albumul dinainte, încovoiat ca un arhitect pe planșă; mânuia culorile cu o seriozitate profesionistă.</p>
               <p rend="justify">Doctorul se apropie și văzu o mâzgălitură, un cerc, căruia copilul se silea să-i pună ochi, gură, nas și musteți.</p>
               <p rend="justify">— Pe cine îl pictezi?</p>
               <p rend="justify">— Nu-l recunoști? mormăi Baby supărat. Uită-te la musteața pe gură și la părul în sus.</p>
               <p rend="justify">— E cu părul în sus? Nu se vede. Te pomenești că e Ghiță gardistul.</p>
               <p rend="justify">— Ghiță gardistul? răspunse disprețuitor copilul cu simțul prematur al situațiilor sociale.</p>
               <p rend="justify">— Atunci, cine?</p>
               <p rend="justify">— Tu nu-l iubești pe nenea Mihai.</p>
               <p rend="justify">— E nenea Mihai? Bun, dar de unde scoți că nu-l iubesc?</p>
               <p rend="justify">— Pentru că așa.</p>
               <p rend="justify">— Să nu-mi răspunzi niciodată „pentru că așa”. Spune pentru ce?</p>
               <p rend="justify">Copilul șovăi puțin, ocupat de altfel să pună urechi cercului desenat.</p>
               <p rend="justify">— Ai auzit ce ți-am spus? Nu uita să răspunzi când ești întrebat.</p>
               <p rend="justify">— Tu nu-l săruți niciodată.</p>
               <p rend="justify">Doctorul sări nedumerit.</p>
               <p rend="justify">— Cum asta?</p>
               <p rend="justify">— El mă sărută pentru că mă iubește.</p>
               <p rend="justify">— Pe copii toată lumea îi sărută.</p>
               <p rend="justify">— Onkel Titus nu.</p>
               <p rend="justify">— N-are a face. Dar de unde ai scos că eu trebuie să-l sărut pe nenea Mihai al tău?</p>
               <p rend="justify">— Dacă îl sărută și mami.</p>
               <p rend="justify">Doctorul primi lovitura neclintit. Până acolo ajunseseră?</p>
               <p rend="justify">Lucrurile luaseră o întorsătură primejdioasă; era cotitura cea mai gravă; știa însă că n-o poate înlătura cu nimic; se încredea în perspicacitatea lui. Răspunse liniștit:</p>
               <p rend="justify">— Ce tot bâigui?</p>
               <p rend="justify">— Ba nu bâigui.</p>
               <p rend="justify">— Ți s-a părut.</p>
               <p rend="justify">— Nu mi s-a părut; eu mă jucam în sufragerie și ușa de la birou era deschisă.</p>
               <p rend="justify">Doctorul simți nevoia de a-și schimba tactica.</p>
               <p rend="justify">— Ei, dacă spui tu că ai văzut, atunci așa e.</p>
               <p rend="justify">— Așa e…</p>
               <p rend="justify">— Și mami ce-a făcut?</p>
               <p rend="justify">— Nimic. Mama îl iubește ca și mine, nu ca tine ori ca Onkel Titus, care spune să nu mai vină la masă…</p>
               <p rend="justify">Doctorul mormăi:</p>
               <p rend="justify">— Am să-l sărut și eu ca să fac ca voi. Luă apoi o atitudine de nepăsare; crezu că-i mai bine așa. Se mai primbla grăbit prin birou; răsfoi albumul lui Baby. Admiră barbișonul lui Maiorescu, monoclul lui Carp. Își luă apoi copilașul în brațe.</p>
               <p rend="justify">— Bine, Baby, dar trebuie să o știm numai noi… Poți tu ține un secret?</p>
               <p rend="justify">— Pot.</p>
               <p rend="justify">— Și nu mai spui atunci nimănui.</p>
               <p rend="justify">—Nici lui Fräulein?</p>
               <p rend="justify">—Nici. Te pomenești că vrea să-l sărute și ea. Ți-ar plăcea?</p>
               <p rend="justify">—Nu. Fräulein e urâtă.</p>
               <p rend="justify">—Bine. Ne-am înțeles.</p>
               <p rend="justify">—Nici lui Kati?</p>
               <p rend="justify">—Nici. La nimeni, pricepi tu? Să știm numai noi; eu și cu tine… între bărbați. Acum să mergem la culcare.</p>
            </div>
            <div type="div2">
               <head>VIII</head>
               <p rend="justify">Când se văzu în pat, Mite ieși din extazul primului moment și din automatismul serei petrecută în familie. Se regăsi pe sine, dar nu și pe dânsul. Nu înțelegea cum ajunsese la sărutarea neașteptată, în care stătuse inertă, pasivă, dar nu se ferise, ci primise fără protestare apăsarea buzelor lui, aproape imaterială. Cum judeca el acum lipsa ei de reacțiune? Întrebarea o chinuia; se temea să n-o disprețuiască.</p>
               <p rend="justify">Pe când ea se pierduse cu totul, el rămăsese încă stăpân pe dânsul; îi citise din Infern; făcuse literatură din momentul uitării de sine. Nu putea totuși s-o disprețuiască; îl știa leal și n-avea cum să se înșele asupra stării ei sufletești și asupra naturii ei cinstite. O iubea însă cu adevărat? Poate; nu i-o spusese însă niciodată; i se păruse uneori, fără să i-o confirme. Dar ea îl iubea? Poate. Nici asta n-o știa încă și trebuia să o știe. În spaima momentului de față, n-o mai interesa dacă o iubește, ci dacă ea îl iubește. Și ce urma să se întâmple? Când se simți destul de desprinsă din ambianța de foc a rătăcirii, care o prăvălise ca un fruct copt, se încorda cu toate puterile asupra chestiunii dacă îl iubea sau nu. Cu cât se încorda mai mult cu atât obiectul atenției îi scăpa analizei. Ce e iubirea? Ce înseamnă a iubi? Care sunt limitele dintre îngăduit și neîngăduit? Din năvala nesiguranțelor putu izola, ca o insulă între valuri, o singură certitudine: își iubea bărbatul, își adora copilul, ținea la cămin și pentru nimic nu i-ar fi părăsit sau n-ar fi renunțat la dânșii. De pe acest pământ sigur se puse să privească în jos. Ce vedea? Nesiguranțe; chemări, aspirații poetice, intenții generoase, atitudini sentimentale, o clipă de uitare de sine; nu și pasiunea care poate îndreptăți totul, dacă nu și ierta. „Îl iubea?”; putea ea spune ca-l iubea până la ruperea tuturor legăturilor vieții de până acum? Își recapitulă pentru a zecea oară momentele legăturii cu dânsul, de când auzise despre existența lui; simpatia i se desfăcuse din atmosfera de admirație, pe care i-o creaseră cei din jur, înainte de a-l cunoaște; apoi din poeziile lui desperate, din durerea lui, din iubirea înșelată, și poate din speranța obscură că ar fi în stare să-i însenineze fruntea. Când îl întâlnise întâi, avusese o mare decepție; omul nu răspundea ideei ce-și făcuse despre dânsul; revenise, negreșit, asupra impresiei. Poetul rămânea mare și sufletul lui plin de seninătăți de copil. Deși se simțise îndată bine lângă dânsul, nu ea îl adusese în casă ci, dimpotrivă, se opusese, când i se propusese să-i dea lecții de limba română.</p>
               <p rend="justify">Își amintea și acum scena, în care Maiorescu se arătase atât de tăios și i-l impusese chiar cu aere de bănuială; el îi vorbise de masa de seară și chiar de leafă. Când îi arătase că chestia banilor era delicată, el și-o luase asupra lui, dar la sfârșitul lunii o lăsase pe seama ei. Scenă penibilă, pe care o retrăia și acum. Ședeau la gura sobei; el îi vorbea de greutățile ziaristicii iar ea se mira că se poate scrie articolele în zgomotul redacției. El zâmbise și găsise chiar o formulă: „Mă fixez atât de încordat asupra ideilor ce am de exprimat, încât zgomotul de afară se absoarbe în liniștea dinăuntru”. Îi plăcuse formula și-i lăudase puterea de izolare, pe care i-o admirase de mult, în năvala atâtor necazuri.</p>
               <p rend="justify">Ea îi răspunsese:</p>
               <p rend="justify">— Ce merit ar avea izolarea, dacă ar fi o stare naturală? E ca și cum ai lăuda măcieșul că e măcieș și crinul că e crin. Izolarea nu începe a avea o valoare decât, când e rezultatul unei voințe, al unei biruințe împotriva împrejurărilor din afară ce i se opun…</p>
               <p rend="justify">Se ridicase să plece; speriată, ea se repezise asupra cărții, pe care o ținea pe genunchi și trăsese dintr-însa un plic pregătit mai de mult. I-l întinsese cu stângăcie. El se uitase la dansa și la plic, lung, nedumerit. Îl deschisese apoi și scoase o hârtie de o sută de lei. Se încruntase puțin la început, zâmbise absent, și rupsese încet hârtia în bucățele, pe care le aruncase în sobă, fără niciun cuvânt. Nu protestase; plecase liniștit cum venise. Pricepuse că-l jignise și se temea că nu va mai veni. Peste două zile apăruse la oră, cu înfățișarea obișnuită. Nu i se întâmplase nimic; uitase totul. Încă de atunci își dăduse seama de puterea lui de a se retrage în sine, de a se satisface pe sine și de a se refuza la tot ce venea din afară, la uzura timpului și la ocara oamenilor. Nu putea fi jignit; insulta luneca peste dânsul fără să găsească un punct de pătrundere. Indiferența nu venea dintr-o viață de nevoi și de suferință, ci din însăși natura sufletului său. Nirvana lui era teoretică; ea nu însemna abolirea lumii din afară, a simțurilor, a plăcerilor, ci, în mijlocul activității impusă de viață, putința de a-și izola o insulă spirituală, de preocupări pur intelectuale, la care nu ajungeau zgomotele de afară. Își reluase lecțiile ca mai înainte. Când se gândea acum la ele, la toate orele de convorbire și discuții literare, constată sentimentul unei plăceri nediscutate, cu diferențieri și nuanțe, de care își amintea limpede.</p>
               <p rend="justify">Spectatorului distrat, vagoanele perindate zilnic cu capetele călătorilor scoase pe fereastră, i se arată mereu aceleași; cu toată aparența lor de uniformitate, ceasurile petrecute cu dânsul aveau o individualitate ce nu le îngăduia să se confunde unele cu altele; în amintire ele deveniseră monede de aur cu sunet distinct. Înregistrarea lor atentă venea, negreșit, din rezonanța sentimentului ce găsise într-însa omul cu ochi visători și cu glas molcom. Își dădea seama: dar plăcerea de a fi cu dânsul, de a-l asculta, interesul pentru tot ce făcea el, însemna cu adevărat iubire? Nu.</p>
               <p rend="justify">Nu putea conchide altfel. La început fusese un sentiment romantic față de un geniu ciudat, apoi după prima reacțiune a cunoașterii, poetul i se așezase solid în afecție; îi admira talentul, inteligența, cultura, și în admirație pătrundea și o profundă milă pentru destinul lui izolat și nefericit; simțea declasarea în care luneca, și scena cu Carp i-o împrospătase, de curând, brutal; i se părea că se scufundă, pe încetul, în mizeria fizica; îi cunoștea viața dezorganizată, fără dragoste, umbrită de concepțiile disperate, dezechilibrată prin abuzuri, hărțuită de lipsuri. Ceea ce până acum fusese nelămurit în ea i se preciza deodată; își vedea rostul, spre care inconștient o împinsese șirul întâmplărilor; avea o menire în viața poetului, deasupra căreia presimțea amenințări invizibile. Va veghea. Cum? Nu știa încă bine; dar în afecția ei, nu putea să nu găsească o mângâiere, un reconfort, un punct fix în jurul căruia să-i organizeze o nouă existență mai conformă realității.</p>
               <p rend="justify">Iubită, numai în prezența femeii și încă e educatoare; cu atât mai mult când e în plina conștiință a unei misiuni de împlinit. Chiar și activitatea lui literară se resimțea de felul de viață; de câtva timp publica mai puțin, munca de la ziar și lipsa de ordine nu-l puteau decât distruge. Poetă, scriitoare, ea trăia prin toate fibrele pasiunea ce o lega de arta sa; a scrie, a cânta, a inspira. Da, a inspira; a lua de mână pe un om de geniu, a-i scoate din prăpastia, spre care-i mâna temperamentul, a-l călăuzi, a-i limpezi nu numai viața materială ci și gândul, talentul, inspirația, a-i face să-i lucească dinaintea ochilor o afecție pură, senină, binefăcătoare. Ce putea fi mai nobil pentru o femeie ca dânsa? Firește mai era și arta opririi la timp. Se credea destul de stăpână pe sine ca să rămână în rolul, pentru care se simțea chemată; o vor apăra bărbatul și copilul și rectitudinea ei morală. Uitase de sărutare; uitase de extazul cu care rămăsese supusă sub gura lui, aproape imaterială, fără să o poată scăpa nici simțul demnității femeiești, nici bărbatul, nici copilul.</p>
            </div>
            <div type="div2">
               <head>IX</head>
               <p rend="justify">Numai când se văzu în ulița întunecată și rece, poetul căpătă sentimentul realității. Fusese calm, își adaptase situația unei situații universale, citise episodul din Infern cu o prezență de spirit aparent calculată, pe când, de fapt, fusese reflexă, fără participarea conștiinții. Automatismul femeii putea fi normal întrucât i se impunea o situație, la dansul însă nu; gestul presupunea o inițiativă momentană, dacă nu și viziunea clară a consecințelor lui. Nu era totuși așa. Ieșit din atmosfera ei și readus la realitate de vântul rece de decembrie, abia acum își dădu seama de situație. Nu-și premeditase gestul, desprins dintr-însul ca un fruct, natural; lunga lui obsesie găsise scăpare într-o sărutare, căreia, de la început, conștiința de sine și mustrarea de cuget îi dăduse o aparență de imaterialitate; expirase de cum se înfăptuise. Intuiția actului reținut o avusese din chiar momentul producerii lui; pentru a o masca, se refugiase, probabil, într-o amintire literară și își încadrase fapta în seria situațiilor istorice similare. Cu toată dulceața otrăvii ce-i umbla încă prin vine cu cât se depărta și se zgribulea în paltonul ros, repulsia pentru ce făcuse se preciza ca adevărată încheiere a discuției cu sine. Veneau scrupulele: intrase într-o casă respectată; se știa prețuit de toți și îi stima pe toți; găsise un cămin, un mediu intelectual, în care poezia lui trezise vibrații adânci: lauda reținută și circumstanțială a lui Maiorescu, entuziasmul Mitei, bătaia cordială pe umăr a doctorului și curiozitatea imitativă a lui Baby, pus și el pe poezii. Cu ce-i răsplătea? Se gândi și la Veronica; nimic nu-l obliga față de Micle și șapte ani legătura lor fusese platonică. Alta era situația actuală: totul îl împiedica de la o atitudine echivocă. O sărutare, plecată din reflexe, putea fi uitată; nu era un act ireparabil… Ce-i rămânea de făcut? Nu va mai veni în Batiște; și nici nu mai avea nevoie să o vadă; îi simțea prezența în toate fibrele; chiar acum, când îl biciuia vântul, în trupul ostenit și strâns de frig, el adulmeca limba de foc a unei călduri interioare, după cum în spațiile tuturor gândurilor dușmane constata continuitatea prezenței ei imateriale dar tutelare… Nu dorea mai mult. Se mulțumea să o poarte într-însul, difuzată ca o licoare impalpabilă ce-l amețea și-l transpunea într-un perpetuu extaz invizibil altora; se surprinse mergând într-o cadență vioaie în care-i bănuia prezența. Pe Calea Victoriei, prin dreptul casei Oteteleșeanu, zări departe silueta masivă a lui Caragiale.</p>
               <p rend="justify">În dialectica lui sufletească polarizată, când spre remușcarea faptei, când spre dulceața amintirii, ar fi voit să fie singur și mai ales să nu-l întâlnească pe Caragiale, în care totul se înfățișa sub forma gratuității pornită din capriciu. Cu dânsul se putea discuta orice, dar, din lipsă de rezonanță sufletească nu i se puteau face spovedanii sentimentale. Rezerva firească a poetului se ciocnea întotdeauna de brutala lui luciditate, ce nu cruța nimic și pe nimeni. De aceea, la crize sufletești, prefera să-l ocolească. Încerca tocmai să apuce la dreapta în jos, pe lângă Teatrul Național, când auzi de departe un categoric:</p>
               <p rend="justify">— Stai!</p>
               <p rend="justify">Trebui să se oprească.</p>
               <p rend="justify">— Să nu miști un pas la dreapta ori la stânga!</p>
               <p rend="justify">Nu mișcă.</p>
               <p rend="justify">— Bine, mă, credeai că ai să scapi așa ușor? Unde te scoborai pe aici? Nu cumva…?</p>
               <p rend="justify">— Fii pe pace.</p>
               <p rend="justify">— Atunci?</p>
               <p rend="justify">Poetul îngăimă ceva, și-i întoarse apoi întrebarea:</p>
               <p rend="justify">— Dar tu?</p>
               <p rend="justify">— Eu, răspunse Caragiale, mă duc unde te duci tu. După felul cum pășești văd că nu ești grăbit, iar eu nu-s grăbit niciodată. Vrai să te scobori?… Ia-o înainte și te urmez ca o umbră chiar și în infern.</p>
               <p rend="justify">Nu mai putea scăpa. Se scoborâră pe Matei Millo, o luară la stânga, pe Brezoianu, în colțul bulevardului se încălziră la soba unui vânzător de castane; suflară apoi în pumn și își umplură buzunarele; porniră pe Elisabeta. Discutară de toate; vești și impresii de la redacție, chestiile de la ordinea zilei, problema evreiască mai ales; se legară de „ciocoi”. Trecură la teatru; Caragiale îi povesti subiectul unei comedii, în amănunte, replică cu replică, jucând-o ca un actor. Eminescu îl ascultă cu interes iar când isprăvi de povestit îl întrebă:</p>
               <p rend="justify">— Când te pui s-o scrii?</p>
               <p rend="justify">— Ce să scriu?</p>
               <p rend="justify">— Piesa…</p>
               <p rend="justify">— Care piesă?</p>
               <p rend="justify">— Piesa, pe care mi-ai povestit-o…</p>
               <p rend="justify">Caragiale izbucni acru:</p>
               <p rend="justify">— Bine, mă, dar geanabet mai ești! Dacă ți-am povestit-o, ție, ce să o mai scriu? Și apoi și tu crezi că așa se scriu piesele?…</p>
               <p rend="justify">Era replica obișnuită și tragedia intimă a acestui om de mare imaginație cheltuită în vorbe, ce se trudea totuși atât cu scrisul. Trecu la alte subiecte; la fiecare doi-trei pași se oprea, gesticula, imita în ton și în mișcări pe cineva, în timp ce poetul mergea grăbit.</p>
               <p rend="justify">— N-o tot lua înainte, că tot acolo ajungem amândoi și ar fi păcat să ajungi tu cu câteva minute înaintea mea.</p>
               <p rend="justify">Eminescu trebuia să se întoarcă îndărăt. Vorbiră, firește, și de femei. Poetul, exaltat, ca de obicei; i se abătuse în deosebi, să-i laude rolul de inspiratoare în creația artistică și, pe când vorbea se gândea la Mite, a cărei prezență o simțea risipită în el.</p>
               <p rend="justify">Brutal, ca totdeauna, Caragiale interveni gutural:</p>
               <p rend="justify">— Femeia e mamă de familie; n-are ce căuta în viața profundă și cu atât mai puțin în procesul de creație al artistului.</p>
               <p rend="justify">Se opri o clipă la un smârc acoperit cu o pojghiță de gheață, pe care o sparse violent cu bățul:</p>
               <p rend="justify">— Conștiința creatoare este o apă limpede; când își vâră în ea femeia degetele înmănușate sau inelate, apa se tulbură, planurile se frâng și imaginile reflectate se strâmbă. Iată rezultatul intervenției ei.</p>
               <p rend="justify">Apoi brusc, fără nicio pregătire, cu cinismul lui obișnuit de a-și crede îngăduit să pună nume și ființe de carne pe idei abstracte și sentimente.</p>
               <p rend="justify">— Ascultă, mă, dar cu nemțoicuța ta ce mai e?</p>
               <p rend="justify">Eminescu se feri un pas îndărăt:</p>
               <p rend="justify">— Ce nemțoicuța?</p>
               <p rend="justify">— Aia… dar ce te prefaci, mă? Nu cumva crezi că nu se știe?</p>
               <p rend="justify">— Ce se știe?</p>
               <p rend="justify">— Știe toată redacția și toată cafeneaua.</p>
               <p rend="justify">— Ce știe?</p>
               <p rend="justify">Caragiale nu dădu îndărăt; nu era omul măsurilor pe jumătate.</p>
               <p rend="justify">— Fiindcă îți ascunzi capul în nisip, ca struțul, îți voi spune; de cine e vorba: e vorba de domnia-sa doamna Mite…</p>
               <p rend="justify">Poetul rămase ca și cum s-ar fi prăvălit peste dânsul un zid de casă. Nu găsi nicio replică, niciun cuvânt, în legătură cu o întrebare atât de neprevăzută. Se întoarse puțin spre dreapta și arătă cu mâna:</p>
               <p rend="justify">— Eu mă duc pe aici…</p>
               <p rend="justify">— Hai, mă, într-o simigerie, că am dat de una, la Chirică, foarte bună, căută să-l îmbune Caragiale.</p>
               <p rend="justify">Eminescu nu-l auzi: porni pe unde arătase cu mâna, adică spre o casă mare, cu o mișcare atât de hotărâtă, că păru că ține să treacă prin zid. Trebui să se întoarcă îndărăt; o luă pe Schitul Măgureanu, urcă și intră în Cișmigiul troienit. Vântul sufla printre copaci și spulbera zăpada înghețată. De cum făcuse câțiva pași se simți ușurat; îi trecuse mânia. Pasionat numai pe principii, mâniile lui adevărate rămâneau abstracte chiar când se raportau la oameni; printr-înșii violența lui țintea să ajungă tot la idei. În relațiunile zilnice îngăduia aproape orice; mâniile treceau repede. Prin dreptul lacului își regretă purtarea față de Caragiale; uitase de indiscreția și cinismul lui. Analiză situația: „dacă într-o discuție cu totul teoretică, asupra femeilor, a pomenit de Mite, nu e vina lui ci a mea, se gândea el. Prezența ei imaterială în mine trebuie să fi fost atât de puternică, încât a sfârșit prin a se materializa și exterioriza. Chipul mi l-a văzut, cu siguranță, în ochi, iar numele l-a auzit rostit de buzele mele mute.”</p>
               <p rend="justify">Își trecu mâna rece peste față, ca și cum ar fi voit să oprească în loc subtila fluorescentă a sufletului ei ce-l aureola…</p>
               <p rend="justify">Nu știa ce aflase Caragiale, din redacție și de la cafenea și ce adăugase el singur cu presupunerea lui iscoditoare, dar de acum nu mai avea nevoie să presupună; gestul lui de bruscă plecare îi trădase existența rănii mai mult decât orice mărturisire; se spovedise fără să vrea. Gestul nu-l luminase, de altfel, numai pe Caragiale ci-l luminase și pe dânsul mai mult decât sărutul însuși; violența lui reflexă de a-și apăra taina sentimentului său îi dovedea tăria. Pornise de lângă Liceul Lazăr și se îndreptase să iasă din Cișmigiu prin intrarea nordului; o ceață deasă se lăsă pe neașteptate peste copaci și înveli totul într-o scamă neagră. Din lac distinse doar luciul gheței; o ținu mereu spre nord.</p>
               <p rend="justify">Când ajunse la poartă băgă de seamă că se afla tot la punctul de plecare; se învârtise pe loc. I-ar fi fost ușor să apuce pe bulevard, dar se încăpățâna să străbată Cișmigiul. Nu se întrebă de ce anume; știa doar că trebuie să iasă prin intrarea nordului. Porni din nou la drum cu sentimente de explorator polar, ori de navigator hiperborean; nu se mai gândi decât la ținta ce-și pusese, străbătu cărarea tăiată frust între mormane de zăpadă, trecu peste pod și ajunse. Nu fusese prea greu. Dar n-apucă bine să se dezmeticească și se văzu pe Batiște ca la o ultima Thule; numai atunci înțelese că steaua polară ce-l călăuzise prin zona de îngheț și de ceață a Cișmigiului fusese Ea. Nu se întrebă ce căuta acolo; simțise totdeauna nevoia de a trece prin fața casei femeii iubite, ca s-o vadă ieșind sau intrând, ori numai la geam, când n-o putea întâlni altfel.</p>
               <p rend="justify">Nu asta îl aducea acum. Abia plecase de la dânsa și ar fi putut rămâne, dar nu voise; ce căuta deci? Din locul lui cum îl zări domnul Preda îl salută pe nume.</p>
               <p rend="justify">— Vă salut, domnule Eminescu. Vă duceți la domnul doctor?</p>
               <p rend="justify">— Nu, mormăi el, stânjenit de întâlnire și apucă înainte ca pentru un scop anumit; la prima stradă, pe dreapta, se trase după o casă, de unde, prin ceața subțiată urmări mișcările gardistului; domnul Preda se hotărî să facă o inspecție și pe la cârciuma Vânătorului deșirat.</p>
               <p rend="justify">Îndrăzni atunci să iasă din ascunzătoare și să treacă pe dinaintea casei; nu ținea să fie văzut; nu ținea nici să vadă; ceața îl învelise de altfel, în scamă. Storurile de la geamuri erau trase; se aflau încă înăuntru în birou. Evocă scena sărutului; era însă prea recentă și trecerea timpului n-o limpezise încă; îi reveni atunci o scenă de acum câteva săptămâni, cu o intensitate, pe care n-o simțise atunci; senzațiile lui creșteau, de obicei, în amintire și deveneau mai precise decât în timpul percepției lor.</p>
               <p rend="justify">Era după lecție; ședeau în fața focului, când intrase deodată în birou Baby cu o cutie subsuoară; îl ocolise în fugă de două ori și se oprise apoi, suflând greu, pe genunchii lui.</p>
               <p rend="justify">— Baby, îi spuse el, luându-l în brațe, ai văzut tu flăcările deasupra comorilor?</p>
               <p rend="justify">— Nu. Dar tu le-ai văzut?</p>
               <p rend="justify">El răspunse râzând:</p>
               <p rend="justify">— Nici eu; ai să înțelegi mai târziu că poeții pot vorbi de ceea ce n-au văzut.</p>
               <p rend="justify">— De ce flacără mă întrebi?</p>
               <p rend="justify">— De flăcările ce aleargă deasupra comorilor pe câmp. Când ocoleai prin întuneric în jurul mesei, părul tău auriu alerga la fel.</p>
               <p rend="justify">Copilul se uitase la el, mirat, fără să înțeleagă.</p>
               <p rend="justify">— Ce imagini frumoase ai totdeauna, când vorbești cu copiii, îi spuse Mite, mișcată.</p>
               <p rend="justify">— Ascultă, Baby, o întâmplare din timpurile de de mult, pe când nu trăia nici mama, nici eu, nici nimeni dintre noi toți de acum. Într-o cetate mare, care ardea, era și un copil mic ca tine; taică-su cu toți ai casei se pregăteau să fugă de prăpăd, dar bunicul, un moș de peste o sută de ani, nu voia să se urnească; spunea că dorește să moară acolo, și numai dacă o face Dumnezeu vreo minune, avea să plece și dânsul. Abia a vorbit și, iată că-n jurul părului copilului s-a arătat o flacără, de s-au speriat cu toții și au început să alerge care încotro să aducă apă ca să-i stingă focul. Când colo, ce să vezi; locul nu ardea, uite așa ca părul tău; lumina, dar nu ardea.</p>
               <p rend="justify">Vorbia și se uita când la copil, când la părul aprins al femeii. Copilul se gândise puțin neîncrezător:</p>
               <p rend="justify">— Mare minune! Nici focul de la artificiile pomului de Crăciun nu arde.</p>
               <p rend="justify">El încuviințase râzând:</p>
               <p rend="justify">— Așa e. Tu nu crezi în minuni.</p>
               <p rend="justify">Mite intervenise și ea:</p>
               <p rend="justify">— Pe vremea aceea, nu era pom de Crăciun și nici foc de artificii așa că tot minune rămâne. Copilul nu păruse convins. Venise cu o cutie de pietricele și voia să înalțe un castel împreună cu nenea Mihai.</p>
               <p rend="justify">— Lasă-l în pace, îi spuse sever Mite.</p>
               <p rend="justify">— Atunci ajută-mă tu.</p>
               <p rend="justify">Răsturnase cutia cu pietre colorate jos pe covor.</p>
               <p rend="justify">— Vino, mami.</p>
               <p rend="justify">Spontan, ea se așeză pe covorul persan; trupul mic și fin cizelat se desfăcuse arc și îndoindu-și un picior sub dânsa șoldul se rotunjise sub satinul rochiei de casă, întinsă; reflexe de foc i se jucau în părul incendiat, se prelungeau apoi pe linia pură a gâtului descoperit și mai mult pe haina trasă în jos și se furișau și în sânul dezvelit până în rădăcină; el privea lacom plastica încordată a femeii.</p>
               <p rend="justify">Atentă la pietrele ce se suprapuneau, Mite clădea și, cum nu se gândea că e observată, gestul părea simplu și natural. O văzuse arcuită la lumina focului; când o va vedea tot așa de arcuită, goală, încolăcită în jurul lui? Își alungă imaginea…</p>
               <p rend="justify">Se mai plimbă de câteva ori prin fața casei; se opri apoi la pândă pe maidan și, pe urmă, mai departe, lângă biserica din colț, ca și cum din fiecare punct de observație i s-ar deschide o perspectivă nouă și ar avea altă senzație; se hotărî în sfârșit, „cea din urmă oară”. Numai când luminile de la ferestrele de la stradă se stinseră și viața se retrase în camera de culcare din fundul curții – își spuse că venise, în adevăr, momentul plecării. Ce căuta el prin strada înghețată la o oră atât de târzie?</p>
               <p rend="justify">Își aminti că, după ce o sărutase, luase hotărârea să înceteze lecțiile; să nu mai calce pragul casei din strada Batiște. Revenit la locul crimei, își mărturisi că nu era în stare s-o facă. Nu era, de altfel, nici cuminte. Ce aveau să zică doctorul, Maiorescu, lumea? Brusca lui dispariție avea să fie și mai comentată decât venirea lui stăruitoare.</p>
               <p rend="justify">Era nevoie de mai multă discreție; va veni tot mai rar, până ce, la urmă, de va fi nevoie, nu va mai veni de loc; numai așa dispariția lui va părea normală. Acum, la început, sub pretextul activității suplimentare la ziar va dispărea o săptămână.</p>
               <p rend="justify">— Azi e joi; pe joia viitoare își spuse privind încă o dată spre casa în care avusese atâtea emoții și se îndreptă spre maidan.</p>
               <p rend="justify">Ieșind încălzit de la Vânătorul, în vremea aceasta, domnul Ghiță Preda dădu cu ochii peste un om ce voia să se dosească pe maidan.</p>
               <p rend="justify">— Anafura lui de individ, bombăni el scoțând la repezeală țignalul.</p>
               <p rend="justify">Fluieră. O luă apoi în goană „la fața locului” și-i căzu în spate. Speriat, poetul se întoarse cu fața spre dușman.</p>
               <p rend="justify">— Dumneavoastră sunteți, domnule Eminescu! Nu v-am recunoscut. Scuzați, vă rog, mormăi încurcat gardistul.</p>
               <p rend="justify">Stânjenit, poetul își înfundă pălăria pe ochi și își văzu de drum fără nicio vorbă, în vreme ce, din ceață, domnul Ghiță Preda se uită după dânsul, dând mirat din cap:</p>
               <p rend="justify">— Uite, măi!</p>
            </div>
            <div type="div2">
               <head>X</head>
               <p rend="justify">Nu apucă să facă decât doar câțiva pași și, din partea cealaltă a maidanului, o umbră masivă se apropie amenințătoare.</p>
               <p rend="justify">— Oprește, că trag, se auzi glasul gutural al unui om cu bățul întins pușcă.</p>
               <p rend="justify">— Mâinile sus! repetă glasul.</p>
               <p rend="justify">El se opri; după atitudine și intonație recunoscuse pe Caragiale. De n-ar fi fost surprins într-o situație delicată, întâlnirea i-ar fi plăcut; din convingerea că fusese prea brutal cu un prieten vechi, îl iertase și ținea chiar să-și răscumpere plecarea grăbită; uita și ierta repede, pe când Caragiale nu regreta nimic și ducea până la capăt o atitudine odată luată. Întâlnirea îl aruncase, așa dar, din nou într-o poziție de inferioritate față de verva nemiloasă a satiricului.</p>
               <p rend="justify">— Și așa, mă, intră el brutal în subiect, te supărași de parcă te-aș fi pârlit pe sub coadă. O luași razna prin ziduri, numai să scapi de întrebare mea, ca și cum ar fi fost în joc onoarea infantei Spaniei, pe care te temeai să n-o compromiți, în timp ce tu o faci de ocară chiar față de gardist, că doar l-am auzit dând alarma și l-am văzut fugind după tine ca după vagabonzi…</p>
               <p rend="justify">Și după ce-și mai trase răsuflarea:</p>
               <p rend="justify">— Să nu crezi că te-am urmărit, deși o meritai, că mult mi-ai sfârâit inima cu țâfneala ta. Află, geanabetule, că pe aici mi-i drumul, chiar prin fața ferestrelor infantei de las Mercedes.</p>
               <p rend="justify">— Ascultă, Iancule, încercă el să-l oprească.</p>
               <p rend="justify">— Niciun Iancu, înțelegi? Niciun Iancu! ripostă Caragiale energic, ca și cum ar fi scos o sabie din teacă… Ce să ascult? N-ascult nimic. Stai smirnă și ascultă-mă tu până la sfârșit, că multe am pe suflet, de nici nu știu cum să încep.</p>
               <p rend="justify">Se trase un pas deoparte; îl măsură de sus până jos, fierbând și căutându-și începutul, până ce izbucni:</p>
               <p rend="justify">— Bine, mă, ne faci nația de ocară, cum ai spune tu la gazetă! Ce suntem noi, gușați sentimentali! Mi-e milă de tine, căci te admir. Doi scriitori mari are țara asta: tu și cu mie. Nu protesta, că așa e. Dacă nu ne-om admira noi, apoi, cine are să ne admire? Odăiașul de la redacție ori poate „domnul” Maiorescu?</p>
               <p rend="justify">Ca la teatru izbucni într-un râs gros, sardonic:</p>
               <p rend="justify">— Știi că-mi place domnia-sa domnul Titus Maiorescus, vir academicus, rector magnificus… și nu mai știu ce… Ascultă-mă pe mine, ăsta e un iezuit cu un ochi la slănină și altul la făină. Vrea să împace și capra și varza. Oftează cu noi și se înfundă în toate fotoliile oficiale ale statului… Universitate… Academie… Parlament… ministere. Că ia spune-mi tu: judecată estetică e asta? Având în vedere și ținând seama de faptul că, în sfârșit, dar, totuși, și până la proba contrarie, domnul Mihai Eminescu e poet, poet adevărat… Spirit critic e ăsta? Laudă e asta? Virilitate e asta? Adevărul – fără: <hi rend="italic">dacă, totuși, în sfârșit, însă, și ținând seama</hi> – este că tu ești cel mai mare poet al nostru. Ți-o spune nenea Iancu, care n-a învățat la Viena și la Berlin și nici nu e la Universitate, la Academie, ori în Minister, plătit adică din bugetul țării ca să aibă gust literar și mai ales îndrăzneala opiniei. Urmă n-are să rămână din amintirea damblagiilor de la Convorbiri, azi poeți fără <hi rend="italic">totuși, dar, însă, ținând seama</hi>, și tu ai să fii încă privit ca cel mai mare poet al nației astea! O afirm eu și ia notă…</p>
               <p rend="justify">Trăgându-se apoi iarăși un pas și măsurându-l de sus până jos:</p>
               <p rend="justify">— Acum, după ce ți-am spus ce aveam pe inimă despre poet, am tot dreptul să adaug: mare poet, dar mare gușat! Mă și prinde mila de tine, când te văd înghețând pe la geamuri la miezul nopții, așa fără niciun rost. O iubești? își înfipse el, brusc, lancea în inima poetului, care voi să protesteze.</p>
               <p rend="justify">— Nu protesta, mă, că nu te-am întrebat. Spun și eu așa: o iubești? Nu fac personalități, n-o numesc; e nemțoaica asta sau altcineva, n-are importanță: o femeie. Să zicem că o iubești. Ce-ți rămâne de făcut? Intră pe ușă ori, la nevoie, dacă devine cazul, pe fereastră și spune-i în genunchi sau nu…</p>
               <p rend="justify">— Angel radios, îl întrerupse poetul.</p>
               <p rend="justify">— Nu vorbi prostii. Îi spui: „Doamnă, ori <hi rend="italic">Madame</hi>, ori <hi rend="italic">Gnädige Frau</hi>, după cum e de ale noastre din popor, ori e cucoană, ori nemțoaică. Te iubesc și te vreau.”</p>
               <p rend="justify">— Scurt. Amor republican ca la Ploești: Rică Venturiano la picioarele Zincăi. Bine, Iancule, tu ne confunzi pe toți cu eroii tăi și nu vezi amorul decât ca la mahala. Nu toate femeile sunt Mița Baston.</p>
               <p rend="justify">Caragiale izbucni răgușit:</p>
               <p rend="justify">— Vorbești și tu! În amor, domnule, toate femeile sunt la fel: ce mi-i Mite ce mi-i Mița! Toate procedează la fel; cu fasoane la început și cu „vitrion” la urmă, de nu mai poți scăpa de ele. Bărbatul să fie bărbat; să știe ce vrea și să meargă de-a dreptul la țintă; nu cu scări de mătase, cu versuri leșinate, cu suspine și oftări, cu ochi dați peste cap, cu serenade pe la geamuri și cu toată mizeria sentimentală, cu care ne faceți neamul de ocară. Ștefan cel Mare se iubea cu toate muierile din țara de sus și din țara de jos, iar Vlad Țepeș, de te-ar prinde înghețat pe maidan, te-ar trage în țeapă ca să dea o pildă tuturor stârpiturilor sentimentale, care ne-au umplut literatura de văicăreli.</p>
               <p rend="justify">Întorcându-se apoi din nou, brusc, spre poet, ca și cum ar fi voit să rezolve o chestie personală, și apucându-l de nasturele paltonului:</p>
               <p rend="justify">— Căci, în definitiv, ce cauți, domnule, la miezul nopții pe la ferestrele femeii ca vagabonzii?… O iubești? Spune-i-o; așteaptă-i răspunsul, după cuviința situației, o săptămână, o lună, dar nu mai mult, că ești pierdut; fără melancolie, fără ochi dați peste cap, fără suspine și fără alte nerozii poetice. Cum luneci la declarații sentimentale și analize sufletești, s-a isprăvit; ai intrat într-un ghem de complicații ce paralizează acțiunea. Amorul, domnule, e drumul cel mai scurt între două puncte, între două principii: femininul, principiul moale, flasc, penetrabil; masculinul, principiul tare, dur, penetrant; unul îl pătrunde pe celălalt. Atât; restul e flecăreală. Linia dreaptă înseamnă: „Doamnă, îmi placi și te vreau”. Dar…</p>
               <p rend="justify">Izbucni iarăși într-un râs de teatru, gras, în cascade:</p>
               <p rend="justify">— E un dar. Dacă o vrai trebuie să i-o poți dovedi pe loc. Nu de alta, dar te pomenești că primește fără termene și amânări și fără să-ți dea răgazul să-i spui: „Ascultă-mi mai întâi poezia, pe care ți-am făcut-o astă-noapte, când mă gândeam la tine și te iubeam cu disperare”. Nu zic, mai pe urmă, da; dacă vrei să te arăți galant, în loc de flori, poți să-i oferi versuri; ar fi, ca să zicem așa, recunoștința digestiei. Dar dacă începi cu versuri să știi că nu mai ajungi la digestie.</p>
               <p rend="justify">— Din nenorocire, glumi poetul, intrând în același fel de a vorbi, pe urmă nu-i mai faci versuri.</p>
               <p rend="justify">— Bine, atunci scrie-le înainte, dar citește-le pe urmă. Principalul e să fii prezent la chemare, cu untdelemnul în candelă, ca fecioarele cuminți.</p>
               <p rend="justify">Măsurându-l apoi de sus în jos:</p>
               <p rend="justify">— Acum te ascult și pe tine, dar să nu fii academic și superior ca domnul rector maginificus Titus Maioresculus și nici să nu-mi faci metafizica amorului ca Schopenhauer.</p>
               <p rend="justify">Eminescu rămase puțin pe gânduri; nu știa nici el cum să înceapă. Supărarea îi trecuse; uitase de Mite. Într-un târziu porni încet și metodic.</p>
               <p rend="justify">— De unde îți scoți tu literatura, Iancule?</p>
               <p rend="justify">— Eu? se miră Caragiale. Mi-o scot din ochi și din urechi; la drept vorbind, mai mult din urechi. Aud, ascult, pe toți gușații și-mi ajunge ca material prim.</p>
               <p rend="justify">— Asta înseamnă…</p>
               <p rend="justify">— Ia ascultă, măi, se burzului el, nu mă lua ca la școală cu întrebări și cu răspunsuri.</p>
               <p rend="justify">— Trebuie să plecăm de la un punct stabilit.</p>
               <p rend="justify">— De logica lui Maiorescu?</p>
               <p rend="justify">— De orice logică. În creația ta pleci, așadar, de la obiect.</p>
               <p rend="justify">— Mare lucru!… Se vede că și în discuție ca și în amor îți place să treci pe la geamuri.</p>
               <p rend="justify">— Așteaptă puțin. Procesul creației mele e altul, pentru că eu nu văd, nici nu aud nimic.</p>
               <p rend="justify">— Nu-i fi cumva orb și surdo-mut?</p>
               <p rend="justify">— Aproape. Nu mă aplec în afară, ci înăuntru, asupra mea. Cu alte cuvinte…</p>
               <p rend="justify">— Cu alte cuvinte ești un scriitor subiectiv, că grozav de tipicar deveniși.</p>
               <p rend="justify">— Exact. Legile creației mele sunt cu totul altele decât cele ale tale.</p>
               <p rend="justify">Caragiale izbucni furios cu un joc de coate ce-și fac loc în mulțime:</p>
               <p rend="justify">— Ce-mi tot vorbești de artă și de legile creației? Lasă-le pe seama domnului rector magnificus. Nu mai încurca lucrurile filozofând, că doar nu suntem caraghioși să ne ocupăm de legile creației, aici, în drum, când ne îngheață suflarea în gură. Nu ți-am vorbit de artă, domnule, ci de viață; mai explicit: de dragoste; vino la ea și nu mai umbla pe la ferești.</p>
               <p rend="justify">Eminescu zâmbi serafic:</p>
               <p rend="justify">— Mai am puțin; rămâne să precizezi în ce calitate vrei să judecăm chestiunea?</p>
               <p rend="justify">— Mă iei iar cu întrebările?</p>
               <p rend="justify">— Răspunde.</p>
               <p rend="justify">— În calitate de oameni, bufni Caragiale.</p>
               <p rend="justify">— Sunt oameni și oameni. Ca Lache și ca Mache, de pildă, ori ca Eminescu și Caragiale.</p>
               <p rend="justify">— Noi nu suntem tot oameni? Nu te vei fi crezând zeu?</p>
               <p rend="justify">— Suntem oameni prin atâtea funcții fiziologice comune și printr-un destin comun: moartea. Mai avem, însă, o funcție ce ne deosebește de ceilalți.</p>
               <p rend="justify">— Care?</p>
               <p rend="justify">— Funcția creației estetice.</p>
               <p rend="justify">— Și funcția creației estetice ne împedică de a fi oameni ca Lache și ca Mache?</p>
               <p rend="justify">— Da și nu; mai precis, uneori da și alteori nu. Depinde de natura creației și de aceea ți-am și vorbit adinioară de genuri literare ca la carte.</p>
               <p rend="justify">— Iar amesteci literatura cu viața?</p>
               <p rend="justify">— Literatura pornește din viață, adică din felul cum concepem viața sau cum o trăim potrivit structurii sufletești, care, la rândul ei, depinde de fiziologie; aptitudinile psihice sunt dictate de biologie. Tu ești scriitor obiectiv și trăiești prin ochi și urechi: înregistrezi atitudinile gușaților și le realizezi estetic. Atât. Funcția ta e de a crea obiectiv; dragostea nu intră de loc în compoziția talentului tău; ea poate fi la fel cu cea a lui Lache și a lui Mache, să zicem normală. Vezi o femeie și îți place: „te iubesc și te vreau”. Atât. Exact ca eroii tăi.</p>
               <p rend="justify">— Și tu, adică, faci altfel?</p>
               <p rend="justify">— Firește. Funcția mea este exclusiv lirică; creez din propria mea substanță, din sentimentul și sensibilitatea mea, din îndoială, din teamă, din spaimă, din bucurie, din speranță, din disperare, din suferință, pe care la nevoie mi le provoc singur.</p>
               <p rend="justify">Caragiale îl măsură, bănuitor, prin ochelari.</p>
               <p rend="justify">— Ascultă, măi, nu-i fi și tu unul din ăia care…?</p>
               <p rend="justify">— Ba, chiar din ăia! Ce n-ai băgat încă de seamă?</p>
               <p rend="justify">— Ptiu! făcu nenea Iancu scuipând gros. Să-ți fie rușine că o mai și spui.</p>
               <p rend="justify">— Sufletește, Iancule, sufletește, ca toți poeții lirici, căci poezia lirică fără durere nu se poate.</p>
               <p rend="justify">— Așadar, când iubești nu cauți satisfacția ci suferința?</p>
               <p rend="justify">— N-o caut; vine. Din satisfacție nu ies poezii ci copii; ea nu mi-a fost dată mie ci lui Lache. Aceasta-i răzbunarea lui asupra noastră.</p>
               <p rend="justify">— Și atunci ce faci în fața femeii, pe care o iubești?</p>
               <p rend="justify">— Ca toți poeții: reacționez emotiv. Îngălbenesc, roșesc, îmi pierd cumpătul; departe de ea mă zbucium: e prea frumoasă și eu prea urât; e prea sus și eu prea jos; e prea tânără și eu prea bătrân; îmi creez mereu dificultăți: e prea bogată, e prea cinstită, își iubește prea mult bărbatul, nu pot călca legile prieteniei; într-un cuvânt, scrupule morale, cazuri de conștiință. Mă pun să-i scriu, rup scrisorile – dacă ajung în mâini streine? Sufăr de insomnie; îmi pierd nopțile făcând poezii; deger prin fața ferestrelor, de mă ia la ochi și domnul Ghiță Preda; mă îndoiesc, interpretez fiecare gest, îmi zic; acum e momentul și apoi amân, nădăjduiesc și deznădăjduiesc… În timpul ăsta, sătulă de atâta așteptare și șovăire, doamna visurilor mele se aruncă, poate, în brațele unui ofițer de roșiori, care nu-i face poezii, nu suspină, nu degeră pe la ferestre, nu se îndoiește de sine și care, când vrea să fie poet, privind la lună plină, îi spune cu mâna pe gâtul iubitei: „uite, dragă, ce frumoasă-i luna, parcă-i iapa mea de la regiment”.</p>
               <p rend="justify">— Fie, măi, că urâtă meserie mai aveți și voi poeții, dădu din cap compătimitor Caragiale.</p>
               <p rend="justify">— Meserie? Spune-i blestem, că doar nu suferim ca să scriem poezii, ci scriem pentru că suntem făcuți așa și pentru că lirismul iese din zbucium. La curtea unui dinast din Sicilia, un poet se îndrăgostise de o sclavă, pe care tiranul nu voia să i-o dea cu niciun preț; într-o zi, pe când stăteau de vorbă, din odaia alăturată se auziră deodată suspinele de voluptate amoroasă ale femeii iubite; nebun de durere, poetul se repezi cu pumnii spre ușa ferecată, în timp ce tiranul își freca mulțumit mâinile:</p>
               <p rend="justify">— Suferă, poete! Așa se scriu poeziile frumoase!</p>
               <p rend="justify">Poezia lirică este expresia unui sentiment nesatisfăcut, și acum judecă-mă, dar înțelege și măreția tragică a destinului nostru.</p>
               <p rend="justify">Caragiale tăcu câteva clipe, apoi emoționat:</p>
               <p rend="justify">— Mă luași de departe, mă abrașule, dar tot te-am înțeles. Vino să te pup, și-l sărută în plină uliță, sub un felinar.</p>
               <p rend="justify">Scrutând pe urmă întunericul cu bănuială:</p>
               <p rend="justify">— De ne vede cineva, ne crede beți!</p>
               <p rend="justify">Rămase puțin locului; își scoase apoi batista de-și șterse o lacrimă din colțul ochiului.</p>
               <p rend="justify">Stânjenit, reluă:</p>
               <p rend="justify">— Să nu crezi, mă, că de emoție, că oricât le-ai ticlui tu ca la carte, nu plâng eu de atâta lucru. De frig, mă; bătu-l-ar nevoia de frig. Că tu nu vezi ce ger e, și noi stăm de vorbă ca geanabeții despre artă și despre legile creației, ba ne mai pierdem vremea și cu femeile, noi, care suntem scriitori, mă, oameni subțiri, mă: unge-mă și freacă-mă, unge-mă și freacă-mă. Arta e lucru de preț, mă, că iese din vâlvătaia asta dinăuntru. Ce știu gușații ăștia de literatură? Ei cred că a scrie înseamnă a te așeza numai la birou, și gata poezia, gata piesa! Scriitorul sufere, mă…</p>
               <p rend="justify">Și apoi, brusc, fără demarcație sigură între parodie și sinceritate:</p>
               <p rend="justify">— Ce-ai zice tu, dacă până una alta, ne-am îneca suferința într-un vinișor chihlimbariu de la Duro? L-am descoperit ieri. E mai tare decât Lacryma Christi<note xml:id="ftn1" place="foot" n="1">Vin italian</note>, mă, ceva nemaipomenit.</p>
               <p rend="justify">— De ce nu, Iancule? dacă zici tu, încuviință Eminescu, uitând de toate.</p>
               <p rend="justify">— Atunci să o apucăm pe aici că e mai pe aproape…</p>
               <p rend="justify">Cotiră pe strada Academiei, în timp ce Caragiale bombănea, ca pentru dânsul:</p>
               <p rend="justify">— Arta e cevașilea, mă… e lucru subțire, mă, mătasă, mă… ceasornicărie de precizie, mă… unge-mă și freacă-mă!… Unge-mă și freacă-mă!…</p>
            </div>
            <div type="div2">
               <head>XI</head>
               <p rend="justify">Sâmbătă, pe înserate, se îndrumă, ca de obicei, spre strada Batiște, la lecție și la masă. Se limpezise, se luminase: discuția cu nenea Iancu îl răzbunase asupra vieții. Își cunoștea datoria și nu venea în contradicție cu starea lui sufletească; putea iubi și totuși respecta; destinul lui nu era destinul lui Mache.</p>
               <p rend="justify">Joi noaptea când se plimbase pe la ferestre și pândise de pe maidan, se hotărâse să-și mai rărească vizitele și pentru a se deprinde pe încetul cu absența ei și pentru a nu da de bănuit printr-o plecare bruscată. Acum revenise asupra hotărârii: „cel puțin deocamdată” cum își spunea ca să-și dea răgaz; mai târziu, da. Pentru moment nu găsea motive; făgăduise; era așteptat și apoi, după gestul lui, dispariția putea fi luată drept o lașitate; i-ar fi subliniat importanța. Nu trebuia deci să lipsească de la datorie; va veni; va repara sau strica după moment și voința destinului. Intră, așadar, cu pasul lui de totdeauna, adus din umeri și cu ochii pe jos; doar musteața și-o rodea mai mult ca de obicei. Sună. Kati îi deschise, dar se dădu un pas îndărăt, nedumerită, căci avea ordin să spună că nu e nimeni acasă; știa totuși că „domnul profesor” era totdeauna primit. Poetul îi citi pe față nehotărârea și se sperie brusc. Se întâmplaseră, desigur, lucruri grave; voi să plece, dar fata îl pofti, în sfârșit, să intre în birou. Când intră i se păru că aude pași ce fug și uși ce se trântesc; aer de panică: nu-l așteptau. În biroul pe jumătate întunecat, nimeni; nici foc în sobă, focul obișnuit la care citeau din Creangă. Neîndrăznind să se așeze, rămase în picioare; i se păru că intrase într-o casă streină, cum i se mai întâmplase o dată, când nimerise într-un salon, unde fusese poftit să aștepte puțin: se încălzise la sobă, trecuse la piano și când intrase o doamnă și făcuse lumină în salon, își băgase de seamă greșeala. S-ar fi gândit la o întâmplare la fel, dacă n-ar fi recunoscut lucrurile din jur… Nu așteptase totuși niciodată ca acum. O impresie de neprevăzut, de catastrofă puse stăpânire pe dânsul. Să-i fi povestit oare Mite lui bărbatu-său scena de joi, care și luase măsuri împotriva lui? I-ar fi scris să nu mai vină. Îl apucă panica și ar fi vrut să plece… De abia acum își dădu seama de îndrăzneala gestului său; când va veni doctorul, îi va cere scuze, pe dată, și-i va făgădui că nu-i va mai călca pragul. De ce mai venise azi? Ce va spune Maiorescu, mai înțepat cu el de câtva timp? Ce vor spune ceilalți prieteni ai casei? Se auziră pași în odaia de alături. Inima îi zvâcni; pași de bărbat. Era doctorul, în haine negre, fără cordialitatea obișnuită. Părea încurcat și nu-și găsea cuvintele. Poetul făcu un pas spre dânsul ca să-i mărturisească totul.</p>
               <p rend="justify">— A, domnul poet! spuse el, simulând voioșia. Treceai, se vede, pe aici.</p>
               <p rend="justify">Eminescu tăcu, pironit de siguranța că totul e știut.</p>
               <p rend="justify">— A uitat, poate, Mite să-ți spună?</p>
               <p rend="justify">— Ce? mormăi el sfârșit.</p>
               <p rend="justify">— Astă-seară suntem invitați la masă la Mister Schuyler, ministrul american.</p>
               <p rend="justify">Poetul se descreți deodată. Își aduse aminte:</p>
               <p rend="justify">— Firește că mi-a spus, dar am uitat eu.</p>
               <p rend="justify">Se lumină; sângele începu să i se împrăștie din nou prin corp, furnicându-l plăcut. Numai atât și ce-și închipuise el! Cum se putea ca Mite să-i spună doctorului? Mai era și copilul, dar copilul nu văzuse sau nu înțelesese nimic; oricum, îl simțea de partea lui. Uitase de invitația de la legația americană și că Mite îl rugase să nu vină sâmbătă. Se crezuse victima unui scrupul, pe când în realitate dăduse buzna. Ce-și va închipui Mite de insistența lui? Își ceru iertare și voi să plece. Doctorul își recăpătase însă voia bună; nimic din atitudinea lui nu trăda scena cu Baby; se silea să fie egal și curtenitor.</p>
               <p rend="justify">— Nu pleca, domnule poet, așteptat-o și pe Mite să vină. Se îmbracă pentru serată.</p>
               <p rend="justify">Eminescu se învoi. Întrebă:</p>
               <p rend="justify">— Dar Baby?</p>
               <p rend="justify">— Baby e în dormitor, în fustele maică-sii, cum e întotdeauna când se îmbracă.</p>
               <p rend="justify">Peste câteva minute veni și Mite însoțită de copil.</p>
               <p rend="justify">— Uită-te la mami, ce frumoasă e! spuse el îmbujorat.</p>
               <p rend="justify">Era într-o rochie de tul<note xml:id="ftn2" place="foot" n="2">Țesătură de mătase foarte fină, rară și străvezie</note> albastru, simplă, grațioasă, în decolteu, în spate aproape cu totul, în față până la rădăcina sânului, unde strălucea focul discret al unei broșe de safir.</p>
               <p rend="justify">Poetul se simțea cuprins de emoție; se credea în fața altei femei. N-o văzuse niciodată în toaletă de seară, aproape goală, cu diamante în păr și cu licăriri de pietre în cuibul sânului mic. Era, totuși, Mite, pe care o văzuse de atâtea ori, în fotoliul din fața focului, în haina simplă de casă sau în taiorul sobru de stradă; mică, fină, delicată, să o strângă într-un pumn ca pe un pui de păsărică.</p>
               <p rend="justify">Cum se dislocase în rochia cu trena lungă, ce înaltă și impunătoare părea! Ce albeață a pieptului, a sânilor! Ce iradiere a părului, ce degete lungi, subțiri, inelate! În imaginația lui o îmbrăcase și o dezbrăcase felurit, goală, în toate atitudinile familiare și voluptoase, dar nu și-o închipuise niciodată atât de frumoasă, de statuarică. Nu-i venea să creadă că o sărutase de curând. Gura i se încleștă, albă de spaimă, de emoție; gândurile, senzațiile i se perindau, dar buzele tot nu spuneau nimic. Ea își dădu seama de impresia ce i-o produsese; ochii i se măriră de fericire; își gustă succesul neașteptat. Devenită vorbăreață, își cerea scuze, îi explica pentru a nu știu câta oară invitația de la legația americană, pe care n-o putuse refuza; ciripea plăcut, alintat și inutil. Când, la un moment, Baby intră într-o discuție cu doctorul, într-un colț al biroului, cu buzele arse, cu ochii sfâșiați de tristețea unei mari nenorociri, privind-o ca pe o stea îndepărtată, păru a expira șoptindu-i:</p>
               <p rend="justify">— Cât de frumoasă ești dumneata! ca față de ceva inaccesibil, fără entuziasm și cu disperare chiar.</p>
               <p rend="justify">Se ridică să plece. Stăruiră cu toții, Mite, doctorul și mai ales Baby, să rămână la masă cu Baby. Copilul își aduse cuburile, cutiile cu soldați de la unchiul Ernst de la Berlin, culorile, albumurile; se bucura să petreacă o seară singur numai cu nenea Mihai. Se rugă, imploră, se supără, plânse, întrebuință, în sfârșit, toate armele răsfățului – dar nu izbuti. Poetul nu primi. Simțea nevoia să plece, ducând în pupila lui, într-o singurătate absolută, icoana femeii aproape goală, în tul albastru, cu safire și diademă de diamante; să o admire, să o iubească, să i se prosterneze la picioare – și să sufere, să sufere; căci, știa bine, că extazul de acum se va sfârși, la urmă, în nemulțumire de sine, într-un sentiment de profundă nemernicie. Doctorul stărui și el; se apropie de Mite și puse mâna pe broșă:</p>
               <p rend="justify">— Ai văzut broșa de safir? E darul meu de Crăciun.</p>
               <p rend="justify">Scena se întorcea spre idilă conjugală. Cu toate lacrimile lui Baby, poetul își grăbi plecarea.</p>
            </div>
            <div type="div2">
               <head>XII</head>
               <p rend="justify">Se trezi în ulița rece și tot nu-i venea să creadă că ceea ce văzuse cu propriii lui ochi fusese aievea. Procesul lui sufletesc își urma cursul obișnuit. Nu era o femeie ci o ființă de basm; o vedea sus, imaterială, în aureola frumuseții sale, pe un tron înalt de trandafiri, iar el jos și mizer. Cum îndrăznise să-și arunce privirea spre o ființă atât de pură? Se simți năpădit de o tristețe de moarte, o sfâșiere în fața unei fericiri imposibile; se închipuia mic și se credea umilit; îl apăsa o nemulțumire de sine, o scârbă de întreaga lui ființă, sub toate raporturile.</p>
               <p rend="justify">Poet!… Vânturător de vorbe goale… slugă la boieri; mai rău decât Nusăm Cucoș, gospodar la casa lui. Redacția?… Cafeneaua? Îi era silă de ele… fum, camarazi triviali. Mizerie. Dacă ar da boala peste dânsul, n-ar avea o sută de lei în buzunar ca să se îngrijească. Gândul îl fulgeră deodată cu ascuțimea unei senzații inedite: să muncești o viață întreagă și să n-ai o sută de lei puși deoparte! Viață e asta? Țară e asta? Dreptate e asta? Se căută nervos prin buzunare; cincizeci și șapte de lei. Atât. Era de treizeci de ani și nu avea mai mult de cincizeci și șapte de lei! Cum nu plătise chiria pe luna din urmă, de murea mai rămânea și dator. Dar nu putea muri. Ca să moară, îi trebuiau haine negre; morții nu se îngroapă altfel… și el nu le avea.</p>
               <p rend="justify">Râse; își spuse spasmodic: „nu pot muri! Sunt nemuritor! Mizeria mă conservă în viață”. Se gândi apoi la poezie; îl invadă amărăciunea. Poezie? Iluzie, nebunie; adunare inutilă de cuvinte – de imagini… Câți o înțeleg? Cui folosește? Trezise oarecare admirație – dar platonică, verbală, ineficace. I se recunoștea de unii talent – dar talentul nu trebuia să-i dea scriitorului putința unei vieți omenești? „Talentul cu dumnealui și situațiile cu noi” păreau să spună chiar și cei ce-l lăudau și ar fi trecut peste dânsul fără nicio considerație. Și cu dreptate, căci, la urmă, ce e talentul? Cine l-a văzut? Cine l-a cântărit? Talentul e o ficțiune, pe când diplomele sunt o realitate, garantată de mai multe iscălituri oficiale. De aceea îl și dăduse afară cu umilință și ocară din micile slujbe, în care fusese numit. Mai rămâneau… gloria, reputația, satisfacția de a fi cunoscut.</p>
               <p rend="justify">Se strâmbă amar. Unde-i gloria să o pipăie? La cafenea, din zece scriitori strânși la o masă, cinci pretindeau că n-are talent, doi că e o simplă creatură a junimiștilor, unul se ferea de dânsul de teamă să nu-i ceară ceva cu împrumut; al zecelea îl admira pentru că-i lăudase și el cândva o poezie. Gloria la cafenea e contestație, ură sau admirație cu reciprocitate; în stradă, în public, în lume, jos o masă de analfabeți, sus o pătură suprapusă, străină de tot ce se scrie în românește, își aminti brusc de o scenă din vacanța trecută. Pe un amurg frumos de toamnă, se afla într-una din mahalalele Botoșanilor, invadată de grădini, încărcate de roade. Dintr-o cârciumă ascunsă în pometuri și flori ieșise deodată pe poartă un domn bine îmbrăcat, rumen, plăcut altfel la înfățișare dar beat, care ridicase brațele în sus spre dânsul și exclamase îngălat:</p>
               <p rend="justify">— Frumos e dom’le, pe aici, pe la dumneavoastră la Botușeni!</p>
               <p rend="justify">Respiră adânc mireasma pământului violet și moale, a ierbii înalte.</p>
               <p rend="justify">— Aer, dom’le! Nu ca la noi la Ieși… Am fost eu în multe locuri, dar ca pe aici, pasă!</p>
               <p rend="justify">El tăcuse.</p>
               <p rend="justify">— Nu știi dumneata, dom’le, unde stă profesorul Ghețu?</p>
               <p rend="justify">— Nu știu.</p>
               <p rend="justify">— Da’ de ce nu știi? Nu ești de pe aici?</p>
               <p rend="justify">— Așa și așa…</p>
               <p rend="justify">— Cum așa și așa? se ițise brusc omul pus pe ceartă. Ce fel de vorbă e: așa și așa?</p>
               <p rend="justify">— Oprește-te, dom’ Mitică, se auzise deodată un alt glas din poarta pe care ieșiseră încă trei oameni beți, tovarășii de chef ai lui dam’ Mitică; se apropiaseră împleticindu-se:</p>
               <p rend="justify">— Oprește-te, dom’ Mitică; dumnealui e de ai noștri, dar stă acum la București. E dom’ Eminescu. Mă prezint: Pânzariu, zise el, întinzându-i o mână umedă.</p>
               <p rend="justify">Tăcere.</p>
               <p rend="justify">— Pânzariu, de… mă cunosc toți în oraș. Noi știm cine ești mata. Respect!… Vezi, dom’ Mitică, dumnealui e scriitor…</p>
               <p rend="justify">— Cum scriitor?</p>
               <p rend="justify">— Scrie… Uite așa (făcu țuguind mâna) scrie tot ce se întâmplă pe aici pe la noi… prin mahala. Las’ că știm noi, dom’ Eminescu. S-a auzit și pe aici.</p>
               <p rend="justify">Ceilalți trei îl îngânară în cor:</p>
               <p rend="justify">— Am citit scrierile matale.</p>
               <p rend="justify">Îndulcit, la despărțire, dom’ Mitică îi declara sentimental cu mâna pe piept:</p>
               <p rend="justify">— Cum să nu știm noi cine-i dom’ Eminescu. Apoi, acasă la Ieși, am tăte cărțile matale… Nevastă-mea le citește în fiecare zi.</p>
               <p rend="justify">În nevoia de a se umili, îi trecu prin cap o idee ciudată; râse diabolic; își va face dovada. Pe Scaune, în dreptul unei case boierești, în poartă, un colonel, gata să plece, se uita bănuitor la cer. Se apropie de dânsul:</p>
               <p rend="justify">— Domnule colonel, mi s-a spus că pe aici pe aproape stă Mihai Eminescu. Nu știți dumneavoastră unde?</p>
               <p rend="justify">— Avocatul? făcu, îndatoritor, colonelul.</p>
               <p rend="justify">— Care avocat?</p>
               <p rend="justify">— Avocatul Emil Mihăilescu cu trei case mai înainte, tot pe dreapta.</p>
               <p rend="justify">— Nu, scriitorul Mihai Eminescu.</p>
               <p rend="justify">Colonelul dădu din umeri și-și văzu de drum; n-auzise de dânsul. Înverșunat se adresă și altor trecători, aleși după categorii sociale și vârstă, un domn bătrân, o doamnă tânără, un licean, un funcționar comercial; n-auzise nimeni de dânsul. Atunci unde e gloria căreia artiștii le jertfesc realitățile vieții? Reputația literară este născocirea câtorva zeci de oameni de cafenea, unde se otrăvesc cu alcoolurile bârfelii, se invidiază și se înțeapă ca aricii strânși la un loc.</p>
               <p rend="justify">Cu astfel de gânduri întunecate, ajunse în dreptul locuinței sale din fundul Caimatei. În curte, beznă și troiane de zăpadă neridicată; zăpada violată de murdării domestice; vântul fluiera răgușit prin pridvoarele ruinate. Se poticni pe scara ruptă; în cerdac tot vânt; nimeni în jur; baba Luța dormea departe; cofeiul de apă înghețase în tindă; în fundul sălii înguste o gazorniță afumată fumega. Se plecă să nu se lovească de prag; în odaie frig și duhoare. Adulmecă; după sobă se aflau rufe murdare uitate acolo de două zile de baba Luța. Le luă în brațe de le aruncă în odaia cu boarfe în dezordine; deschise fereastra ca să lase să intre aerul rece; cel puțin să nu mai miroase. O închise apoi și se așeză la masa de brad; nu izbutise încă să aibă un birou; nici foc în sobă nu i-ar fi stricat. Căzu cu capul între palme și se adânci în mizeria existenței lui; își aduse apoi din odaia de alături o oglinjoară crăpată, de se privi: nebărbierit. De ce nu se bărbierise când știa că merge ia dânsa? Cravata destrămată, cămașa țârâită de baba Luța, în dreapta lângă guler; gulerul slinos. Se lovi cu pumnul în cap și gemu. Avea în buzunar cincizeci și șapte de lei; de ce nu-și cumpărase o cravată, un guler, o cămașă? De ce nu se răsese?</p>
               <p rend="justify">Se compară: ea albă sub lumina policandrelor, strălucind de briliante și safire, și el murdar, neîngrijit. Îi fu silă. Toată tragedia lui vestimentară îi reveni tăios în minte; de abia acum o simțea. Nu se mai gândi la epocile de lipsuri, ori de rătăcire cu trupele de actori, ci la epocile în care avea cu ce trăi. Niciodată nu fusese îmbrăcat pe de-a-ntregul; când avea haine noi, n-avea pălărie; când avea pălărie nouă, n-avea ghete; când avea ghete, n-avea cămașă curată; când avea cămașă îi era cravata destrămată; totdeauna i-a lipsit ceva; totdeauna s-a temut de o privire stăruitoare îndreptată asupra lui, ca să nu descopere o ruptură, o pată, o necurățenie. Fusese o dată invitat la masă la Lascăr Catargiu, care-l prețuia și voia să-l cunoască mai de-aproape. Se îmbrăcase îngrijit, cu jachetă nouă, cu tot ce avea mai curat; în drum se oprise câteva minute la Hugues, unde, la o masă, se nimerise Goicea, un ziarist acru. Cum aflase unde se duce, îl măsurase de sus în jos, îl privise stăruitor și dăduse din cap sceptic și cu dispreț. „E invidios” își spusese el. Peste doi ani îl întâlnise la un colț de stradă; știa că înnebunise; în adevăr, pe un frig înțepător, cu pălăria în mână, el bălăbănea din cap, vorbind singur. Căutase să-l ocolească, uitându-se în altă parte, când se auzise strigat pe nume:</p>
               <p rend="justify">— Treci mândru pe lângă mine și te faci că nu mă vezi? Te duci iar la Catargiu? Hai? De aia ești, poate, cu nasul pe sus? Ascultă, măi poetule, dacă te duci la dânsul, schimbă-ți cravata, că aia de atunci era ruptă, să nu ne faci de râs pe noi ăștia, care nu mâncăm pe la mărimi.</p>
               <p rend="justify">În sminteala lui, nebunul își mai amintea de cravata lui, din pricina căreia, se vede, îl măsurase și-l privise cu dispreț; nu i-o spusese atunci, dar se răzbuna acum. Un val de sânge i se urcă în obraz. De ce se lăsa în starea de părăsire de sine? Atâția oameni mai săraci decât dânsul, se purtau îmbrăcați cuviincios, pe când el nu putuse, nu izbutise nici chiar când încercase. Nu avusese niciodată o legătură cu vreo femeie, fără neliniște și teamă; haina era descusută subsuoară; ciorapii puteau fi rupți și rufăria neprimenită. Se reținuse de atâtea. Ori numai din panică. Deși simțea dureros privirea oblică îndreptată asupra manșetei rămasă fără buton sau asupra gulerului, părea nepăsător față de dezordine. De unde-i venea atunci nepăsarea? Nu-i lipsea nici simțul demnității personale, nici facultatea înregistrării tuturor jignirilor aduse, ci numai putința reacțiunii în planul existenței materiale. Primenirea rufăriei, grija hainelor, curățenia strictă a corpului, i se părea a reclama o multiplicitate de sforțări, de care nu se simțea în stare; buna lui voință parțială și oarecum teoretică, nu mergea până la combinarea sforțărilor în vederea unui scop unitar; îi lipsea întotdeauna ceva și absența unui singur lucru legitima prin logica ei și alte absențe; căderea unui nasture, de pildă, legitima căderea mai multora; prezența unei pete scuza pe cea a mai multora. Incapacitatea de reacțiune provenea din convingerea metafizică a lipsei de sens a oricărei sforțări susținute. Mare sau mic, prețuit sau disprețuit, spilcuit sau dezmățat, primenit sau nu, la ce bun? Distincțiile sunt iluzorii, satisfacții mărunte. „E un nepăsător” îl judecau cei din jurul lui, pe când el era doar un resemnat, din incapacitate de reacție. Îl călcaseră atâția în picioare; îi contestară și dreptul la o bucată de pâine.</p>
               <p rend="justify">Deși rămăsese, în aparență, indiferent, suferea totuși de inferioritatea, în care se vedea. Acum în noaptea rece, în mizerul decor al vieții lui, suferea în deosebi; îl strivea contrastul dintre idolul făurit de propria lui imaginație și trivialitatea existenței lui. Din puținele elemente ale decorului văzut, din tulul albastru, din broșa de safir, din vălvătaia părului auriu, din pielea albă întrezărită până în depărtările intime, imaginația lui crease o ființă distantă, învăluită într-un nor de mister, de puritate ce nu-și putea scoborî ochii spre dânsul. Cum să reacționez ca să o câștig? Cu ce să înceapă? Totul era de făcut. Nimic în chilia asta nu era la locul lui… Se gândi cu amărăciune la Nusăm Cucoș, la figura lui speriată, când îi văzuse dezordinea din casă… și cum îl declarase brusc în „domnu’ Eminovici” din „conul Mihăiță”… Se mai gândi și la propunerea lui de a-i găsi o gospodină; ba îi și oferise pe duduia Olimbia, fata coanei Cleopatra, Hopuleasa, de, văduva dascălului de la Sf. Ion. De la o fereastră cu mușcate, poate ca ea și visa la dânsul, gata să-i deretice prin casă, să-i facă ordine în lucruri, în viață. Încercă să și-o închipuie. O vedea galeșă și codană, subțirică și încondeiată… Dar ce departe era!… Cât de complicat i se părea totul! Câte sforțări trebuiesc pentru a împlini ceva, pentru a muta un lucru din loc – dar încă pentru a descrie gestul uriaș, care să-i schimbe așezarea vieții lui pulverizate din lipsa voinții. Cum să facă fericirea altuia, când el nu și-o putea face pe a lui? Ridică mâinile cu desperare, și se prăbuși plângând pe canapea…</p>
            </div>
            <div type="div2">
               <head>XIII</head>
               <p rend="justify">În ochii măriți la început ai poetului, Mite citise o admirație, ce nu-i putea încăpea, ca un pian cu coadă, care nu intra pe ușa prea mică a salonului; numai cu greu izbutise să o vâre întreagă în toată splendoarea frumuseții și a înălțimii ei dislocată de rochia lungă și de spaima frenetică a ochiului lui. Se bucurase; femeia dintr-însa se deșteptase în toate instinctele de cochetărie și de vanitate… Vorbise volubil, căutase să se apropie de dânsul, cu cât se străduise cu atât buzele îi rămăseseră mai închise și ochii se încărcaseră de o tristețe ce creștea ca o pânză de ceață. Nu înțelesese de ce extazul atât de vizibil întâi se prefăcuse în melancolie; nu pricepea că cu cât era mai frumoasă cu atât se depărta mai mult, cu atât devenea mai inaccesibilă. Când voise să-l mai rețină ca să i se dea prin parfumul cărnii ei, refuzase, și se grăbise să plece; dacă nu înțelegea încă motivul unei atitudini ce i se părea ciudată, prin intuiția ei de femeie, înțelegea totuși că punctul de plecare al bucuriei și durerii lui se afla într-însa; că în ochii ei albaștri își găsea climatul sufletesc…</p>
               <p rend="justify">Impresia o avusese mai demult, dar întâmplarea de acum o convinsese și o umpluse de unda unei mari bucurii; imprecis încă, sentimentul ei începu a se întări și el; îl iubea, negreșit. Ar fi voit să rămână, să nu se mai ducă la serată; să facă focul în soba stinsă și să-și ia lecția obișnuită de limba română, alături de dânsul, ca să-i simtă frumusețea, a cărei conștiință și vanitate i se treziseră acum brusc – dar simțea că el n-ar fi voit; darul îi era nefolositor. De ce nu voise?… Se intimidase, probabil; se considera mulțumită și cu această biruință.</p>
               <p rend="justify">Cu mintea plină de vuietul scenei trăite plecă la legația americană. Mister Schuyler era un bărbat la vreo cincizeci de ani, americanul clasic, zvelt, atletic, cu ochii albaștri, cu obraji roșii și fragezi, cu dinți solizi, cu mișcări sportive. O primi fără să se sperie, și se aplecă să-i sărute mâna cu gestul de a respira o floare; admirația din privire își șterse repede senzualitatea într-un omagiu curtenitor. Mister Schuyler era un prieten al casei. În afară de câțiva diplomați, mai erau și Maiorescu, Carp și Teodor Rosetti. Așezată lângă american, ea privi circular la bărbații în smoking și la femeile în decolteu; ochii tuturor se concentrau spre dânsa; privirea consilierului de legație german, von Gablitz, i se păru, în deosebi, împlântată pe linia sânului despuiat. În atmosfera de dorință, simți o ușoară amețeală, întoarsă repede spre melancolie. Pentru întâiași dată, de când îi cunoștea, i se întâmpla să-și amintească de dânsul printre străini: în larma discuției vesele, în întretăierile de priviri ce o răscoleau și o învăluiau într-o plasă de senzualitate spirituală, ea se gândea, până la obsesie, la omul ce o privise o clipă cu extaz și apoi se întristase ca de o nenorocire.</p>
               <p rend="justify">În timp ce Schuyler o întreținea de ultimul concert al lui Coronini, absentă, ea își spunea: „E oare cu putință să-l iubesc?” N-o interesa concertul lui Coronini, nici politica lui Bismarck, asupra căreia Carp se dezlănțuise în paradoxe. O interesa numai absența lui.</p>
               <p rend="justify">Privi în jurul mesei, ca și cum ar fi vrut să-l descopere: dădu din nou peste privirea lui von Gablitz, dilatată și împlântată în sânul ei. Îi făcu plăcere; ar fi voit să i-o prindă în mână și să i-o ofere lui ca dovadă a prețuirii altora.</p>
               <p rend="justify">Fiindcă nu-l vedea și nici nu se putea gândi în voie la dânsul, se sili să aducă vorba de el. Își aminti de scena venirii lui și i-o povesti și lui Maiorescu din față. Mister Schuyler ascultă-cu politeță de gazdă:</p>
               <p rend="justify">— Eminescu? spuse el, gutural. Nu e tânărul cu fruntea frumoasă și cu figura inspirată, pe care l-am întâlnit la masă la dumneata?</p>
               <p rend="justify">Vorbele lui Schuyler o umplură de o satisfacție nemărginită; se îmbujoră de plăcere și de teama de a nu fi surprinsă în sentimentul ei. Îl întâlnise, în adevăr, o dată la masă la dânsa și nu-i scăpase figura în care se oglindea, deopotrivă și inteligența vie, dar și absența contemplativă; îi citise geniul pe frunte și inspirația în privire. I se păru atunci, brusc, că-l văzu intrând pe ușă ca Mântuitorul în chilia anahoretului, cu ochii profunzi, calzi, melancolici, cu fruntea largă, boltită, încăpătoare și dominând lumea asta de diplomați în haine negre și de femei decoltate, simple utilități sociale. Uitase cu totul de american, care o întrebă, placid:</p>
               <p rend="justify">— Mister Eminescu face poezii?</p>
               <p rend="justify">Mite izbucni ca din pușcă:</p>
               <p rend="justify">— Poezii, mister Schuyler! Cele mai frumoase poezii ce s-au scris în limba asta, căreia i-a dat un farmec și o dulceață unică.</p>
               <p rend="justify">— A-oh! făcu americanul curtenitor.</p>
               <p rend="justify">Ațâțată de răceala lui protocolară, Mite nu se mai putu opri:</p>
               <p rend="justify">— În afară de asta, e una din personalitățile cele mai puternice; are o mare cultură filosofică iar iluminarea patriotică îi dă vorbelor lui un accent de sinceritate profetică.</p>
               <p rend="justify">Americanul aprobă iarăși indiferent:</p>
               <p rend="justify">— A-oh!</p>
               <p rend="justify">Când i se păru că femeia își isprăvise entuziasmul, se întoarse spre dânsa:</p>
               <p rend="justify">— Desigur că mister Eminescu are o situație potrivită meritelor lui.</p>
               <p rend="justify">Mite îl privi aspru, cu o tremurătură nervoasă a sprâncenei drepte. Nu răspunse. De bună-credință, el stărui însă:</p>
               <p rend="justify">— E profesor la Universitate? E membru al Academiei? A fost membru al Guvernului regal? Are vreo însărcinare culturală?</p>
               <p rend="justify">Întrebarea ieși ca o sabie din teacă; fără nicio ironie, omul se informa doar.</p>
               <p rend="justify">— Nu-i nimeni profet în țara lui, scrâșni Mite printre dinții strânși.</p>
               <p rend="justify">Cum americanul nu păru totuși convins, ea izbucni:</p>
               <p rend="justify">— Nici Edgar Poe n-a fost, după cât știu, președintele Republicei Statelor Unite, ori măcar membru al Academiei federale din Washington!</p>
               <p rend="justify">Arătând apoi cu mâna spre masă:</p>
               <p rend="justify">— Pentru asta sunt buni dumnealor.</p>
               <p rend="justify">Americanul râse și, ca și cum ar fi primit o minge de tenis în piept, spuse:</p>
               <p rend="justify">— Very well!</p>
               <p rend="justify">Plecându-se apoi în gest de menuet:</p>
               <p rend="justify">— Versurile lui mister Eminescu trebuie să fie, în adevăr, foarte frumoase.</p>
               <p rend="justify">— De ce? făcu Mite, bănuind o ironic.</p>
               <p rend="justify">Curtenitor, americanul îi dădu replica:</p>
               <p rend="justify">— Pentru că frumusețea versurilor lui se oglindește în strălucirea ochilor dumitale, mistress Kremnitz.</p>
               <p rend="justify">Mite se descreți. Cum poezia lui mister Eminescu nu-l interesa, americanul prefera să vorbească despre concertul lui Coronini. O rugă deci să-i dea în traducere, o poezie a lui și crezu discuția închisă. Se porni apoi în considerații asupra artei lui Coronini cu amănunte tehnice; era violonist și avea teoriile lui. Mite nu-l asculta; gândul îl flutura tocmai asupra momentului apariției ei în toaletă de seară, în cadrul ușei, și a extazului cu care o privise, cu ochii dilatați, somnambulici. Mister Schuyler continua să se arate mai puțin mulțumit de Coronini decât anul trecut, când îl auzise la Viena. Mite tăcea; n-o interesa Coronini, n-o interesa nici concertul de anul trecut; n-o interesa nici mister Schuyler. N-o interesa decât el; ar fi voit să-l mai vadă intrând pe ușă. Mister Schuyler se obosise însă să vorbească singur, fără răsunet, și o întrebă dacă finalul <hi rend="italic">Appassionatei</hi> nu i se păruse cântat într-un tempo mai lent decât cerca momentul.</p>
               <p rend="justify">În timpul acela ea își aminti de scena supărării lui Baby, când, după ce încercase toate mijloacele să-l împiedice de a pleca, începuse să-l bombardeze cu ce-i ieșea înainte, cu soldați de plumb, cu pietricele, ba și cu o cutie de culori, ce i se strecurase în buzunar, fără ca el să observe. Se gândea la surprinderea lui, când o va găsi și, neauzind întrebarea americanului, se porni pe râs.</p>
               <p rend="justify">Atins, Mister Schuyler o privi lung – dar ea continua; își dădea seama de situație, dar nu se putea opri, râdea mereu nervos. Când, în sfârșit, izbuti să se oprească, se întoarse, rușinată, spre american:</p>
               <p rend="justify">— Mister Schuyler, îți cer iertare. Ai înțeles, desigur, că n-am râs de întrebarea dumitale.</p>
               <p rend="justify">Americanul se înclină protocolar.</p>
               <p rend="justify">— Am înțeles, negreșit, că în momentul de față aveți alte preocupări.</p>
               <p rend="justify">Apoi, fin, ironic, se adresă lui Maiorescu:</p>
               <p rend="justify">— Excelență, data viitoare, când veți veni la legație, mi-ați face mare plăcere, dacă ați aduce și pe mister Eminescu, de care am auzit că e un mare poet.</p>
               <p rend="justify">Cătând la Mite, Maiorescu se învoi cu o ușoară ridicare din umeri, ca și cum ar fi voit să spună: „se și nimerește”.</p>
            </div>
            <div type="div2">
               <head>XIV</head>
               <p rend="justify">A doua zi, duminică, pe la patru după amiază, pe când Mite se juca în birou cu Baby, auzi soneria; peste câteva minute Kati îl anunță pe „domnul profesor”.</p>
               <p rend="justify">— Să intre! exclamă ea mirată, cu tremurătura nervoasă a sprâncenei drepte.</p>
               <p rend="justify">Nu-l aștepta; se sculă repede cu altă grijă ca înainte; își înfoie părul auriu, își rândui haina; o undă de roșeață îi trecu pe sub pielea fină a obrazului; ca și cum pe ușa deschisă avea să vină primăvara, tremură ușor, copac umflat de vânt. Poetul intră, închis, posomorât, absent; se trudiră, ca doi străini, să găsească un subiect de conversație… I se trezi impresia revenirii târzii pe locurile unei străluciri trecute; vizita de a doua zi făcută unui castel, care, după ce arsese în torțe de lumini răsfrânte în oglinzi infinite, răsunase de orchestre nevăzute și de dansuri aeriene, tânjea acum cu luminile stinse, cu muzicile ațipite, cu mobilele acoperite. Biroul i se păru șters și neprimitor; femeia în rochia de casă nu mai era apariția în tul albastru, goală și strălucirea pielii ei satinată și în incendiul diamantelor din păr și al safirelor de pe sân. Excitația căzuse și ochiul percepea realitatea în latura ei măruntă. Și în sufletul femeii încolțise același sentiment de decepție; iată omul pentru care se exaltase la legația americană, a cărui absență în mijlocul unei societăți atât de strălucite o sfredelise chinuitor; îi părea acum bizotat, bec lipsit de incandescența firului interior. Stăpâniți de aceeași impresie de năruire, rămăseseră câteva clipe în așteptare. Stângaci, ca și cum s-ar fi simțit gol, se scuză de sosirea lui neașteptată; venise numai pentru câteva minute ca să-i aducă micuțului cutia de culori, rătăcită în buzunarul hainei. Mite își aminti de scena cu mister Schuyler și râse; de la deziluzia mută a începutului trecu la o atitudine nervoasă, cu care voia să și-o acopere. Povesti zgomotos întâmplarea de la masă, râsul ei la amintirea cutiei uitate în buzunar, discuția cu mister Schuyler, și propunerea americanului făcută lui Maiorescu. El nu răspunse nimic; părea absent. Puse cutia lângă copil.</p>
               <p rend="justify">— Domnule Baby…</p>
               <p rend="justify">Răzimat în cot, copilul se făcu a nu auzi:</p>
               <p rend="justify">— Domnule Baby, v-am adus cutia de culori…</p>
               <p rend="justify">Baby continua să privească aiurea cu mutrișoara încordată și severă.</p>
               <p rend="justify">— Nu voiam să credeți că v-am furat-o. Nici n-am putut dormi de grijă să nu mă bănuiți; de aceea m~am grăbit să vă o aduc.</p>
               <p rend="justify">— Las-o aici, mârâi dușmănos copilul.</p>
               <p rend="justify">— Am lăsat-o și acum rămâneți cu bine, domnule Baby, pentru că plec pentru totdeauna.</p>
               <p rend="justify">Ciulind deodată urechea, copilul își întoarse capul:</p>
               <p rend="justify">— Și de ce pleci pentru totdeauna?</p>
               <p rend="justify">— Pentru că, dacă nu mai vorbești cu mine, eu nu mai am ce căuta aici.</p>
               <p rend="justify">Copilul se uită lung, când la poet, când la maică-sa, ca să afle adevărul.</p>
               <p rend="justify">— Mami, nu spune minciuni nenea Mihai?</p>
               <p rend="justify">Mite îl dojeni:</p>
               <p rend="justify">— La noi, aici, nu spune nimeni minciuni. Să nu mai vorbești așa.</p>
               <p rend="justify">Poetul făcu un pas spre ușă.</p>
               <p rend="justify">— Chiar pleci?</p>
               <p rend="justify">— Dacă nu mă iubești!</p>
               <p rend="justify">Baby îi sări atunci în brațe și-l apucă de gât cu amândouă minutele.</p>
               <p rend="justify">— Nu pleca.</p>
               <p rend="justify">— Ba tot am să plec, dar nu pentru totdeauna. Mai viu pe la tine.</p>
               <p rend="justify">Mite îl întovărăși până la ușă; el se opri o clipă și, ca și cum abia atunci și-ar fi adus aminte, rosti șovăitor:</p>
               <p rend="justify">— Uitasem să vă spun, doamnă, că am mai venit pentru ceva…</p>
               <p rend="justify">Femeia deschise ochii mari în așteptare; pentru a-i abate însă solemnitatea vorbii, îl întrerupse:</p>
               <p rend="justify">— Credeam că ne-am înțeles de mult să dispară dintre noi formulele de politeță… Să-ți spun drept, preferam cum îmi spuneai la început, când ne-am cunoscut: mata. E mai blând.</p>
               <p rend="justify">— Știu eu? răspunse el. E un moldovenism adus de acasă la București, unde mi s-a părut apoi că nu se potrivește cu tonul protocolar al relațiunilor…</p>
               <p rend="justify">Mite așteptă… El reluă încurcat:</p>
               <p rend="justify">— Uite ce, <hi rend="italic">gnädige Frau</hi>, mi-aduc aminte… cred… mi se pare că ți-ai exprimat odată dorința de a avea o poezie de la mine.</p>
               <p rend="justify">— Da, izbucni femeia, brusc invadată de emoție.</p>
               <p rend="justify">— Așa că eu mi-am permis să viu azi anume ca să-ți aduc o poezie scrisă pentru dumneata.</p>
               <p rend="justify">Mite se lumină ca de o geană de foc.</p>
               <p rend="justify">— Dumneata?… dumneata?…</p>
               <p rend="justify">Nu-și găsi cuvintele:</p>
               <p rend="justify">— Dumneata mi-ai făcut o poezie?</p>
               <p rend="justify">— Da, răspunse el cu aerul unei mărturisiri vinovate.</p>
               <p rend="justify">Recunoștința izbucni în ea cu violența unui șuvoi scăpat dintre stânci; s-ar fi aruncat să-i strângă mâna, să i-o sărute poate; tot mai încurcat, el se scotocea însă nervos prin buzunare. N-o găsea; își scotoci și portmoneul fără folos; căută prin hârtii, scrisori, manuscrise. Nimic; se îmbroboni pe frunte, când își aduse brusc aminte:</p>
               <p rend="justify">— Am pus-o în cutia de culori a lui Baby, ca să fiu mai sigur că n-o uit.</p>
               <p rend="justify">Era, în adevăr, acolo și i-o dădu împăturită. Plecă apoi. Rămasă singură, Mite trimise copilul să se joace în sufragerie, se așeză în fotoliul de lângă sobă și citi:</p>
               <lg>
                  <l>
                     <hi rend="italic">Atât de fragedă te-asameni</hi> 
                  </l>
                  <l>
                     <hi rend="italic">Cu floarea albă de cireș</hi> 
                  </l>
                  <l>
                     <hi rend="italic">Și ca un înger dintre oameni</hi> 
                  </l>
                  <l>
                     <hi rend="italic">În calea vieții mele ieși.</hi>
                  </l>
               </lg>
               <lg>
                  <l>
                     <hi rend="italic">Abia atingi covorul moale</hi> 
                  </l>
                  <l>
                     <hi rend="italic">Mătasa sună sub picior,</hi> 
                  </l>
                  <l>
                     <hi rend="italic">Și de la creștet până-n poale</hi> 
                  </l>
                  <l>
                     <hi rend="italic">Plutești ca visul de ușor.</hi>
                  </l>
               </lg>
               <lg>
                  <l>
                     <hi rend="italic">Din încrețirea lungii rochii</hi> 
                  </l>
                  <l>
                     <hi rend="italic">Răsai ca marmora în loc –</hi> 
                  </l>
                  <l>
                     <hi rend="italic">S-atârnă sufletu-mi de ochii</hi> 
                  </l>
                  <l>
                     <hi rend="italic">Cei plini de lacrimi și noroc.</hi>
                  </l>
               </lg>
               <lg>
                  <l>
                     <hi rend="italic">O vis ferice de iubire,</hi> 
                  </l>
                  <l>
                     <hi rend="italic">Mireasă blândă din povești,</hi> 
                  </l>
                  <l>
                     <hi rend="italic">Nu mai zâmbi! A ta zâmbire</hi> 
                  </l>
                  <l>
                     <hi rend="italic">Mi-arată cât de dulce ești.</hi>
                  </l>
               </lg>
               <lg>
                  <l>
                     <hi rend="italic">Cât poți cu-a farmecului noapte</hi> 
                  </l>
                  <l>
                     <hi rend="italic">Să-ntuneci ochii mei pe veci</hi> 
                  </l>
                  <l>
                     <hi rend="italic">Cu a gurii tale calde șoapte,</hi> 
                  </l>
                  <l>
                     <hi rend="italic">Cu îmbrățișări de brațe reci.</hi>
                  </l>
               </lg>
               <lg>
                  <l>
                     <hi rend="italic">Deodată trece-o cugetare.</hi> 
                  </l>
                  <l>
                     <hi rend="italic">Un văl pe ochii tăi fierbinți:</hi> 
                  </l>
                  <l>
                     <hi rend="italic">E-ntunecoasa renunțare,</hi> 
                  </l>
                  <l>
                     <hi rend="italic">E umbra dulcilor dorinți.</hi>
                  </l>
               </lg>
               <lg>
                  <l>
                     <hi rend="italic">Te duci, ș-am înțeles prea bine</hi> 
                  </l>
                  <l>
                     <hi rend="italic">Să nu mă țin de pasul tău.</hi> 
                  </l>
                  <l>
                     <hi rend="italic">Pierdută veșnic pentru mine.</hi> 
                  </l>
                  <l>
                     <hi rend="italic">Mireasa sufletului meu!</hi>
                  </l>
               </lg>
               <lg>
                  <l>
                     <hi rend="italic">Că te-am zărit e a mea vină</hi> 
                  </l>
                  <l>
                     <hi rend="italic">Și veșnic n-o să mi-o mai iert,</hi> 
                  </l>
                  <l>
                     <hi rend="italic">Spăși-voi visul de lumină</hi> 
                  </l>
                  <l>
                     <hi rend="italic">Tinzându-mi dreapta în deșert.</hi>
                  </l>
               </lg>
               <lg>
                  <l>
                     <hi rend="italic">Ș-o să-mi răsai ca o icoană</hi> 
                  </l>
                  <l>
                     <hi rend="italic">A pururi verginii Marii,</hi> 
                  </l>
                  <l>
                     <hi rend="italic">Pe fruntea ta punând coroană,</hi> 
                  </l>
                  <l>
                     <hi rend="italic">Unde te duci? Când o să vii?</hi>
                  </l>
               </lg>
               <p rend="justify">O citi o dată, de două, de trei ori, într-o năvală de sentimente și de senzații ce o împiedicau să o înțeleagă; i se păru că uitase românește; căută în dicționar forma necunoscuta „tinzându-mi” în loc de „întinzându-mi”, și, numai după multă încordare, înțelese totul. Își realizase visul de a inspira un geniu; instinctiv, își puse speranța într-însul: se vedea acum; întinsă – albă, încremenită pentru veșnicie, îmbălsămată în aroma armoniilor nemuritoare. Ea era „floarea albă de cireș”, se recunoștea; recunoștea și scena de ieri:</p>
               <lg>
                  <l>
                     <hi rend="italic">Abia atingi covorul moale,</hi> 
                  </l>
                  <l>
                     <hi rend="italic">Mătasa sună sub picior,</hi> 
                  </l>
                  <l>
                     <hi rend="italic">Și de la creștet până-n poale</hi> 
                  </l>
                  <l>
                     <hi rend="italic">Plutești ca visul de ușor.</hi>
                  </l>
               </lg>
               <lg>
                  <l>
                     <hi rend="italic">Din încrețirea lungii rochii</hi> 
                  </l>
                  <l>
                     <hi rend="italic">Răsai ca marmora în loc —</hi>
                  </l>
               </lg>
               <p rend="justify">…momentul intrării ei pe ușă, în rochia de tul albastru cu trena lungă. Îi apăruse venind ca în vis și se oprise apoi ca un monolit încremenit de marmură. Își aminti extazul ochilor lui măriți și, la urmă, sfâșierea despărțirii:</p>
               <lg>
                  <l>
                     <hi rend="italic">Te duci ș-am înțeles prea bine</hi> 
                  </l>
                  <l>
                     <hi rend="italic">Să nu mă țin de pasul tău.</hi>
                  </l>
               </lg>
               <lg>
                  <l>
                     <hi rend="italic">Că te-am văzut, e a mea vină,</hi> 
                  </l>
                  <l>
                     <hi rend="italic">Și veșnic n-o să mi-o mai iert,</hi> 
                  </l>
                  <l>
                     <hi rend="italic">Spăși-voi visul de lumină</hi> 
                  </l>
                  <l>
                     <hi rend="italic">Tinzându-mi dreapta în deșert.</hi>
                  </l>
               </lg>
               <p rend="justify">I se stinseră luminile din privire și un sentiment de desperare i se citise pe chipul sumbru. Pentru că apariția ei în cadrul ușii i se păruse „un vis de lumină” de scurtă durată, pe când plecarea la legația americană o plecare pentru totdeauna – trecuse brusc de la extaz la desperarea încleștată. Îl vedea, în imaginație, pornind, sumbru, zguduit de emoție, dar și distrus de senzația pierderii definitive; și-o va fi închipuit la recepție, în mijlocul lumii alese, elegante, de diplomați și miniștri, într-o atmosferă de lux și senzualitate, inaccesibilă, în timp ce ea, acolo, se gândise numai la dânsul și-i exaltase geniul în fața americanului sceptic, el, cumpănit între extaz și desperare, se așezase, probabil, la masa de brad, petrecuse o noapte de insomnie ca să o evoce și să o îmbălsămeze pentru veșnicie în leagănul de mătase a versurilor armonioase. Tot ce era în ea senzualitate feminină, tot ce era senzualitate artistică, tot ce era vanitate, o răscoli adânc; emoția îi paralizase simțirea, cugetarea; căzu cu fața pe hârtie, plângând. Copilul intră în birou.</p>
               <p rend="justify">— Mami! de ce plângi? sări la dânsa, speriat.</p>
               <p rend="justify">Ea nu-i răspunse; nu-și mai putea opri lacrimile.</p>
               <p rend="justify">— Mami, de ce plângi? o întrebă din nou el și îi scoase din mâini foaia de hârtie. Se uită la ea, căutând să silabisească:</p>
               <p rend="justify">— E scrisul lui nenea Mihai, recunoscu copilul.</p>
               <p rend="justify">— Da.</p>
               <p rend="justify">— Scrie ceva rău în ea?</p>
               <p rend="justify">— Nu; e o poezie.</p>
               <p rend="justify">— Da’ ce, poeziile te fac să plângi? Eu știu patru poezii și niciuna nu mă face să plâng.</p>
               <p rend="justify">— Nu toate. Unele sunt însă așa de frumoase că-ți vine să plângi.</p>
               <p rend="justify">— Nenea Mihai scrie poezii care te fac să plângi?</p>
               <p rend="justify">— Da.</p>
               <p rend="justify">— Atunci, dacă te fac să plângi, am să-i spun să nu ți le mai dea.</p>
               <p rend="justify">— Nu, Baby, pentru că am plâns de bucurie.</p>
               <p rend="justify">— De bucurie? Eu n-am plâns niciodată de bucurie, bombăni el mirat…</p>
               <p rend="justify">Poetul plecă, petrecut de privirea plină de înțeles a domnului Ghiță Preda. Era mulțumit de sine și de poezia pe care i-o închinase; senzația lui pornea din buna credință. Mite se învelise în versurile lui că într-un giulgiu de armonie verbală și, totuși, poezia…</p>
               <lg>
                  <l>Atât de fragedă te-asemeni...</l>
               </lg>
               <p rend="justify">o începuse și o realizase într-o primă formă cu șase ani înainte. Cine i-o inspirase? Nu-și mai aducea aminte. Poate Veronica… Trecuse timp de atunci și poezia trecuse și ea prin versiuni felurite, se scurtase și se lungise, își scuturase versurile prin alte poezii, se clătise în apele numeroaselor variante. Numai după șase ani de prefaceri, după ultima lovitura de clește a întâlnirii lor, ajunsese în forma în care, pe o mică foaie împăturită, o strecurase în cutia de culori a lui Baby. Femeia o citise cu extaz, și-l închipuise petrecându-și noaptea în fiorii inspirației, la masa de brad; din tulul albastru al rochiei ei de seară, din decolteul pudrat și din marii ei ochi albaștri își scosese murmurul versurilor. Așa scria ea: la biroul de lemn de trandafir, cu oglinda în basculă, compunea cu ușurință poezii, nuvele, romane, piese; geniu facil, nu cunoștea munca trudnică și nu scria pentru timp ceea ce nu făcea cu dânsul; din cele câteva zeci de volume ale ei nu ne-a rămas niciun ecou; iedera grațioasă a amintirii ei s-a răsucit doar pe columnele de marmoră ale câtorva strofe ale lui Eminescu. Controversa artei, văzută sub dublul aspect al inspirației și al muncii artistice, era, de altfel, mai veche între dânșii în ceasurile de lecție:</p>
               <p rend="justify">— Ce este arta? îl întrebase ea odată.</p>
               <p rend="justify">— Nu știu ce e arta, îi răspunsese, dar simt de unde începe. Arta unui scriitor nu stă în ceea ce scrie, ci în ceea ce nu scrie; nu stă în ceea ce lasă, ci în ceea ce șterge. Artistul își creează o limbă nouă, un nou mod de expresie; arta nu e inspirație, ci realizare tehnică; a scrie zece pagini și a lăsa zece rânduri este semnul indiscutabil al prezenții unei conștiinți: arta începe de aici.</p>
               <p rend="justify">Mite zâmbea și-i lua teoriile drept paradoxele unui scriitor cu elaborație lentă, pe când mâna ei alerga sprintenă pe foaia de hârtie albă. Satisfacția de a-l vedea compunându-i sub biciul emoției o poezie în spațiul unei singure nopți, îi era cu atât mai mare; în ea citea, în sfârșit, biruința inspirației.</p>
               <p rend="justify">…Deși îi trebuise șase ani ca să o scrie, el își simțea totuși conștiința împăcată; își socotea gestul spontan și vedea în Mite pe inspiratoarea poeziei, fără să-și scruteze adâncurile. Nu-și da nici el seama, cine îi inspirase poezia aceasta, ca și pe celelalte; Veronica, Cleopatra ori Mite? Toate și niciuna din ele, deoarece, în realitate, el nu cântase decât un tip imaginar creat de sensibilitatea lui și identificat sporadic în câteva exemplare întâlnite întâmplător. O poezie începută pentru Veronica putea fi închinată lui Mite, fiindcă amândouă se topeau în tipul ideal al femeii eminesciene: mică, albă, cu ochi albaștri, blondă, cu păr auriu, cu „mânuțe reci”, cochetă și frivolă: „floare albă de cireș” cu mersul „ca visul de ușor”, femeia înger, blândă – ce se depărta apoi, încetul cu încetul, și se estompa sub forma inaccesibilă a „verginii Marii” spre care-și tindea „dreapta în deșert”…</p>
            </div>
            <div type="div2">
               <head>XV</head>
               <p rend="justify">O săptămână după prima sărutare…</p>
               <p rend="justify">— Ce-ar fi de ți-aș spune tu?</p>
               <p rend="justify">— N-ar fi nimic; dar de ce sa-mi spui tu?</p>
               <p rend="justify">— Nu găsești că e mai dulce?</p>
               <p rend="justify">— Poate. Dar cuvintele trebuie să vină spontan, necesar. Crezi că între noi tutuirea a ajuns necesară?</p>
               <p rend="justify">— Poate că ai dreptate, dădu el din cap resemnat.</p>
               <p rend="justify">— Și apoi, adaose ea glumind, ca să-i încerce ciudata reținere, de care de o săptămână se mira, chiar în Aniversara dumitale, Cezara îi spune ea mai întâi iubitului ei tu.</p>
               <p rend="justify">— Așa e, răspunse el aproape convins de un argument atât de șubred…</p>
               <p rend="justify">— Să păstrăm deci ritmul literaturii, continuă ea cu o surdă iritare, cumpănindu-se între glumă și ironie ușoară.</p>
               <p rend="justify">— Să-l păstrăm, consimți…</p>
               <p rend="justify">Stătu o clipă ursuză și nervoasă.</p>
               <p rend="justify">— În lumea obișnuită, își reluă ea vorba, mușcându-și buzele, nu începe femeia cu tu.</p>
               <p rend="justify">Senin, absent, cu o candoare peste moment și veac, el îi replică:</p>
               <p rend="justify">— Eu nu fac parte din lumea normală.</p>
               <p rend="justify">Crezu că-l atinsese.</p>
               <p rend="justify">— N-am voit să-ți spun asta. Știi cât te prețuiesc; știi că te privesc ca cel mai mare talent al țării; peste dumneata nu văd nimic mai înalt. Poezia ce mi-ai închinat-o m-a zguduit în toate fibrele simțirii; am plâns cum n-am plâns niciodată; am plâns de bucurie, de emoție, de fericire că ți-am inspirat versuri atât de frumoase; că te-am întâlnit și că îți cunosc geniul și presimt tot ce va ieși din el.</p>
               <p rend="justify">— Îmi dai prea mult…</p>
               <p rend="justify">— Îți dau cât ți se cuvine și aș dori să adaug și ce nu-ți dau alții. Dar n-am voit să-ți spun asta, am vrut să spun, că în raporturile obișnuite între un bărbat și femeie, i se cuvin totdeauna bărbatului inițiativele.</p>
               <p rend="justify">— Inițiativele?</p>
               <p rend="justify">— Firește.</p>
               <p rend="justify">— Poate, reluă poetul tot mai visător: ai desigur dreptate, dar eu am văzut totdeauna altfel femeia.</p>
               <p rend="justify">— Cum?</p>
               <p rend="justify">— Am văzut într-însa o experiență mai mare.</p>
               <p rend="justify">— O experiență mai mare? De unde să o aibă? Presupunerea dumitale e aproape jignitoare.</p>
               <p rend="justify">— Cuvântul poate nu e bine ales pentru că e vorba de o forță ce precede experiența, de feminitatea compusă din viclenie, bunătate, blândeță, forță mascată, finețe calculată; femeia e o mână trecută prin păr ce înseninează o frunte amanta, femeia e o protecție; ea trebuie să aibă deci și inițiativa amoroasă.</p>
               <p rend="justify">— Rămâi în paradox.</p>
               <p rend="justify">Mite privi lung, neînțelegătoare la omul cu ochi absenți.</p>
               <p rend="justify">— Și ai întâlnit vreodată o astfel de femeie cu experiență și inițiativă?</p>
               <p rend="justify">— Niciodată. Am visat-o, am așteptat-o, dar n-a venit. Cred totuși că există, de vreme ce am conceput-o și răspunde unei necesități sufletești.</p>
               <p rend="justify">Mite dădu din cap:</p>
               <p rend="justify">— Cine știe?</p>
               <p rend="justify">Tăcere mai lungă, apăsătoare, întreruptă de întrebarea lui fără rost:</p>
               <p rend="justify">— Dar, dacă aș începe eu, te-ai supăra?</p>
               <p rend="justify">Încăpățânarea lui într-o atitudine atât de copilăroasă de a cere drepturi ce se iau de la sine, ori nu se iau de loc, o făcu să ridice din umeri.</p>
               <p rend="justify">— Numai faptul că mă întrebi și te gândești că aș putea să mă supăr, arată că n-a sosit momentul acestei intimități și tutuirea nu răspunde realității.</p>
               <p rend="justify">El păru a nu înțelege; stărui:</p>
               <p rend="justify">— N-a sosit încă momentul? Dar copiii cum își zic tu de îndată ce se cunosc.</p>
               <p rend="justify">Mite îl măsură uluită:</p>
               <p rend="justify">— Noi nu suntem copii.</p>
               <p rend="justify">El nu răspunse pentru că în toate vorbele lui nu era o logică aparentă ci una interioară, pornită din însuși sângele lui… Se aruncă, dus, asupra dorinții de a reveni la copilărie.</p>
               <p rend="justify">— Cum aș vrea să fim copii.</p>
               <p rend="justify">Ea îl privi tot mai mirată:</p>
               <p rend="justify">— De ce să fim copii?</p>
               <p rend="justify">— Ai rămâne mereu cu mine; nu te-ai duce în lume, la recepții, la serate, la baluri; nimeni nu ne-ar avea grija și ne-ar lăsa singuri; ți-aș face jucării; te-aș învăța jocurile noastre de la țară, nu de pe maidanele Capitalei; ți-aș face păpuși; te-aș îmbrăca, te-aș dezbrăca; ți-aș împleti părul de aur în codițe, aș sta în genunchi înaintea ta și te-aș adora. Căci atunci ți-aș spune tu, fără să te superi, firesc.</p>
               <p rend="justify">Femeii îi venea să zâmbească de această evadare în absurd; se reținu totuși, glumind.</p>
               <p rend="justify">— Frații mei mari nu se poartă așa cu surorile; de obicei le smulg de păr și le fac mizerii. Mă tem că te-ai purta la fel cu mine și m-ai bate. N-aș vrea să-mi fii frate… Prefer să rămânem cum suntem…</p>
               <p rend="justify">El nu înțelese vorba cu tâlc, căci pentru dânsul nu exista decât obsesia visului său. Se îmbufnă ușor ca în fața refuzului real, de a fi copil ca el, de a-i fi soră mai mică. Se scutură totuși dintr-o visare pentru a luneca în alta.</p>
               <p rend="justify">— Dacă nu vrai să fim copii, atunci mă gândesc că ar fi mai bine să fim țigani.</p>
               <p rend="justify">Ea izbucni voios în râs.</p>
               <p rend="justify">— Țigani!</p>
               <p rend="justify">În fața absurdității dorințelor lui, ușoara iritare i se risipi de tot. Omul voia să fie copil și era copil; copil mai delicios decât copiii ce vor să fie oameni mari.</p>
               <p rend="justify">— Țigani! repetă ea. E foarte interesant! Și cum ți-a venit așa deodată ideia să ne facem țigani?</p>
               <p rend="justify">— Nu mi-a venit așa deodată, cum crezi, ci de mult, de când te cunosc.</p>
               <p rend="justify">— Și pentru ce să fim țigani?</p>
               <p rend="justify">— Pentru că am duce o viață liberă, pe câmp, departe de orașe, mereu aiurea, în căruță, fără obligații sociale, fără lume, mese, serate, baluri…</p>
               <p rend="justify">— Iarăși vorbești de serate, baluri, parcă cu mi-aș petrece viața acolo, și n-ar fi numai niște evenimente destul de rare…</p>
               <p rend="justify">Și pe urmă cu oarecare cochetărie:</p>
               <p rend="justify">— Nu-i fi cumva gelos?</p>
               <p rend="justify">— Ba da.</p>
               <p rend="justify">Înviorată, roșie de plăcere, iute:</p>
               <p rend="justify">— Pe cine?</p>
               <p rend="justify">— Pe toată lumea, pe toți cei ce vin la dumneata, pe toți cei din jur până și pe Kati, pe Fräulein Schart, pe Baby.</p>
               <p rend="justify">— Dar pe Willy?</p>
               <p rend="justify">— Pe doctor, nu. E firesc.</p>
               <p rend="justify">— A! făcu ea contrariată de ciudățenie.</p>
               <p rend="justify">— Și pe aerul pe care-l respiri, și pe lucrurile neînsuflețite…</p>
               <p rend="justify">— Exagerezi, consimți ea, cum nu-i rămânea altceva de făcut. Și ce ar fi de am fi țigani?</p>
               <p rend="justify">— Dacă am fi țigani, nu m-aș mai chinui cu gândul unde te duci peste zi sau cine vine să te vadă.</p>
               <p rend="justify">— Te chinuie gândul ăsta? Pentru ce? Nu înțeleg pentru ce? Nu mi-ai spus niciodată că ai vreun motiv ca să te preocupe gânduri de felul acesta…</p>
               <p rend="justify">— Cu alte cuvinte, nu ți-am spus niciodată că te iubesc?</p>
               <p rend="justify">— N-am voit să spun asta.</p>
               <p rend="justify">— Așa e și nici nu e nevoie. De altfel, când spun că-s gelos pe cei din jur, nu trebuie să o iai în sens obișnuit; nu e vorba de o gelozie materială, ci de una pur spirituală și transcendentă; e o necesitate sufletească pe care poate n-o înțelegi…</p>
               <p rend="justify">Ea voi să abată discuția.</p>
               <p rend="justify">— Crezi că țiganii duc o viață de libertate și nu cunosc toate necazurile legate de pasiune? Astă vară la Solești, poposise o șatră de țigani, vreo cincizeci, conduși de un venerabil bulibașa, om cam de cincizeci de ani, stăpân nediscutat peste poporul lui de bărbați și femei, ce păreau că trăiesc de-a valma, cum se întâmplă, liberi, promiscui. Ieșind într-o după-amiazi de la curte, dau peste o hărmălaie la primăria satului; aduși între jandarmi, țiganii și țigăncile împuiau văzduhul cu țipete, unii șiroind de sânge, care cu buza ruptă, care cu pieptul crestat, care înjunghiat, iar bulibașa într-un lac de sânge… Abia am putut da de rostul întâmplării; beat, bulibașa se legase de o țigancă tânără; omul ei îl înjunghiase și toată șatra se împărțise în două tabere și se încăierase. Viața nu e slobodă, cum pare, nici la țigani; și la dânșii femeia e apărată cu moarte de om.</p>
               <p rend="justify">Cu același ton copilăros de pură gratuitate:</p>
               <p rend="justify">— Dar avem să fim numai noi singuri…</p>
               <p rend="justify">Intrând în jocul lui, ea se adaptă încetul cu încetul tonului:</p>
               <p rend="justify">— Dacă suntem țigani, trebuie să trăim în șatră, să avem și un bulibașă.</p>
               <p rend="justify">Apoi cu toată seriozitatea de copil plecat asupra unei grele probleme:</p>
               <p rend="justify">— Știi ce propun eu? Să nu mai fim țigani: să fim alt neam de oameni.</p>
               <p rend="justify">Cum se apropiase de o consolă, puse mâna pe un vas.</p>
               <p rend="justify">— Uite darul lui bărbatu-meu de ziua mea…</p>
               <p rend="justify">El luă vasul, cu frunze moarte înăuntrul pastei; îi admira transparențele fine, dulci.</p>
               <p rend="justify">— E minunat.</p>
               <p rend="justify">— Odată cu vasul am primit și șalul ăsta.</p>
               <p rend="justify">Un șal venețian, pe al cărui fond negru se desfășura o vegetație bogată de flori de mătase; el îi pipăi moliciunea voluptoasă.</p>
               <p rend="justify">— Dacă am fi țigani, reluă femeia în ton glumeț, n-am mai avea nici galeuri, nici șaluri venețiene, nici covoare persane și alte lucruri și mai folositoare cum e, de pildă, apa caldă.</p>
               <p rend="justify">El dădu din cap; păru convins. După câteva minute își reluă însă ideea sub altă formă:</p>
               <p rend="justify">— Eu tot nu-mi părăsesc gândul de a te răpi.</p>
               <p rend="justify">Ea izbucni într-un râs cristalin; naivitatea lui îi păru, în adevăr, încântătoare……</p>
               <p rend="justify">— Vrai să mă răpești! Hrănești astfel de intenții și nu-mi spui nimic! Dar e de neînchipuit, ce-ți trece prin minte! Ce ți-am făcut eu?</p>
               <p rend="justify">— Uite așa, mormăi poetul simplu și absurd.</p>
               <p rend="justify">— Dacă nu suntem copii ori țigani, măcar să mă răpești!… Și cum? Spune-mi și mie cum?</p>
               <p rend="justify">— Foarte simplu; tot trec cu noaptea des prin fața casei; am să te răpesc.</p>
               <p rend="justify">— Ai funie de mătase?</p>
               <p rend="justify">— Nu-i nevoie pentru că ferestrele sunt joase.</p>
               <p rend="justify">— Și de ce să mă răpești?</p>
               <p rend="justify">— Ca să fim singuri numai amândoi.</p>
               <p rend="justify">— Nu văd pe nimeni în odaie, spuse ea uitându-se în glumă în jur.</p>
               <p rend="justify">— Dar poate veni. Și pe urmă aici ești alta; o ființă străină, distantă, înconjurată de lume, de prieteni, de admiratori, de lux. Ai galeuri, șaluri venețiene, covoare persane; apari în decolteu, cu broșe de safir și cu diademă de briliante; mătase și catifea.</p>
               <p rend="justify">— Și ce-ți fac dumitale mătasa și catifeaua; nu-s tot eu sub ele?</p>
               <p rend="justify">— Da; dar mă intimidează.</p>
               <p rend="justify">Mâna ei se lăsă ușor pe fruntea lui întunecată.</p>
               <p rend="justify">— Ce copil ești! Ce mare copil ești!</p>
            </div>
            <div type="div2">
               <head>XVI</head>
               <p rend="justify">— Mite!</p>
               <p rend="justify">— A! făcu ea bucuroasă că-i spusese pe nume, fără să-i fi cerut voie.</p>
               <p rend="justify">— Mite, repetă el.</p>
               <p rend="justify">Ea îl privi ca îngrijorare.</p>
               <p rend="justify">— Pari tulburat.</p>
               <p rend="justify">— Sunt.</p>
               <p rend="justify">— De ce?</p>
               <p rend="justify">— Am avut o noapte de insomnie. Am eu de multe ori astfel de nopți, dar din alte motive; nici motivul ăsta nu este de altfel rar.</p>
               <p rend="justify">— Ce motiv? șopti femeia, trecându-i mâna pe frunte ca să-i alunge gândurile grele de copil.</p>
               <p rend="justify">— O tulburare metafizică.</p>
               <p rend="justify">Ea izbucni zglobiu:</p>
               <p rend="justify">— Nu ne ajung celelalte tulburări, ne mai trebuie acum și tulburări metafizice!</p>
               <p rend="justify">— Pentru oameni ca mine fizica și metafizica se confundă; nu știu deosebi visul de realitate și nu numai liziera tulbure a veghei ci în miezul zilei. Mi se întâmplă să mă îndoiesc dacă totul nu e cumva o halucinație a mea și să mă întreb dacă exiști în realitate ori ești numai proecția minții mele. Nu se pune chestiunea iubirii care iese din domeniul investigației omenești. Sentimentele sunt impenetrabile; nu le poți cunoaște. Sunt apoi și variabile; abia începi să crezi în existența lor obiectivă și ele se și schimbă. De aceea nu te întreb de mă iubești.</p>
               <p rend="justify">— Slavă ție, Doamne. Atunci ce mă întrebi?</p>
               <p rend="justify">— Te întreb dacă exiști.</p>
               <p rend="justify">— Vezi, asta n-o știu nici eu, glumi ea.</p>
               <p rend="justify">— Toată noaptea m-am chinuit cu întrebarea de exiști cu adevărat ori nu. Am venit hotărât să-mi faci dovada.</p>
               <p rend="justify">— Ce dovadă?</p>
               <p rend="justify">— Că ochii ăștia albaștri există, că părul ăsta blond e o realitate, că întreaga dumitale făptură atât de fermecătoare nu e o creație absurdă a minții mele…</p>
               <p rend="justify">— Fă dovada, spuse ea înveselită.</p>
               <p rend="justify">El îi pipăi ochii, fața, trupul, ca un orb ce ar pipăi clapele unui pian.</p>
               <p rend="justify">— Te-ai convins că exist?</p>
               <p rend="justify">— Da, dar nu-mi ajunge.</p>
               <p rend="justify">— Ce a mai rămas?</p>
               <p rend="justify">— Febra mea de astă-noapte cere mai mult. Exiști în adevăr; am pipăit, am simțit; ai contururi, ai suprafețe. Nu știu dacă ai și greutate! Dacă nu ești cumva o simplă linie, un simplu contur!</p>
               <p rend="justify">— Nu înțeleg.</p>
               <p rend="justify">— Obsesia mea îmi cerea să mă conving dacă ai și greutate.</p>
               <p rend="justify">— Și atunci?</p>
               <p rend="justify">— Uite…</p>
               <p rend="justify">Șovăi.</p>
               <p rend="justify">— Uite, aș dori mult.</p>
               <p rend="justify">— S-a împlinit.</p>
               <p rend="justify">— Da?</p>
               <p rend="justify">— Da.</p>
               <p rend="justify">— Așa pe neștiute.</p>
               <p rend="justify">— Nu pe neștiute pentru că am început să înțeleg.</p>
               <p rend="justify">— Îți mulțumesc. Uite ce e: aș dori să te iau în brațe și să te ridic în sus.</p>
               <p rend="justify">Îl privi liniștit:</p>
               <p rend="justify">— Ia-mă!</p>
               <p rend="justify">Se aliniase, drept, ca un soldat ce prezintă arma cu mâinile lipite pe trup, cu ochii închiși – în așteptare. El se apropie, o luă în brațe, voinicește. Era ușurică; o ridică în sus, cu mult deasupra capului lui, o ținu așa câteva secunde și o lăsă apoi ca pe un copil în fotoliul larg.</p>
               <p rend="justify">— Nu ești grea – atârni totuși.</p>
               <p rend="justify">— Te-ai convins că am și greutate, prin urmare exist. Ce-i dreptul, nu sunt prea grea, dar tot mai mult decât piuma al vento.</p>
               <p rend="justify">— Asta e nedumerirea și spaima mea. Ești așa de mică și fragilă… mâini… picioare… trup… figură… păpușă adorabilă… miniatură și totuși ce mare te simt în mine, ce puternică, ce uriașă, ce forță inaccesibilă, în fața căreia mă prostern.</p>
               <p rend="justify">— Ești un copil minunat.</p>
            </div>
            <div type="div2">
               <head>XVII</head>
               <p rend="justify">— Mă iubești.</p>
               <p rend="justify">— Cred.</p>
               <p rend="justify">— Cât?</p>
               <p rend="justify">— Mult.</p>
               <p rend="justify">— Dar pe doctorul?</p>
               <p rend="justify">— E cu totul altceva. El e realitatea vieții; dumneata, un vis fermecat.</p>
               <p rend="justify">— Ai realizat armonia, unind visul cu realitatea.</p>
               <p rend="justify">— Poate. Te iubesc cu totul ce e nobil, ideal în mine, cum spuneai că trebuie să iubească o floare pe altă floare, ca pe o aromă a sufletului meu.</p>
               <p rend="justify">— Cum văd, mă înăbuși cu propriile mele cuvinte și imagini.</p>
               <p rend="justify">— Cred apoi ca mă cunoști destul de bine; știi că nu mi-aș putea călca jurămintele făcute și ieși din norma vieții mele. Îl iubesc pe Willy; îl iubesc pe Baby; respect cinstea și liniștea căminului, demnitatea femeii. Dumneata reprezinți altceva; nu ești o obligație, un jurământ; ești o mână invizibilă, pusă pe umărul meu; de când m-a atins, m-a cuprins o pace adâncă; tot ce-a fost tulbure în mine s-a potolit; trăiesc ca și cum aș visa.</p>
               <p rend="justify">El o privi lacom și recunoscător.</p>
               <p rend="justify">— Iată pentru ce, te rog să nu mă tulburi; iubirea ce o ai pentru mine e totul, dar doresc să rămână pură, ideală; să găsesc într-însa o mângâiere și un reconfort; nu voiesc să mă neliniștească, să mă smulgă de la datorie, să mă dezrădăcineze ca să nu mai pot sta cu fruntea sus între bărbat și copil; să trăiesc în minciună și spaimă… Nu… Nu.</p>
               <p rend="justify">Se apropie de dânsul pe scaun; îi trecu mâinile amândouă prin plete, cu sânii aproape goi sub nările lui pline de parfumul cărnei ei.</p>
               <p rend="justify">El tăcea copleșit.</p>
               <p rend="justify">— Am toată încrederea în dumneata; îți cunosc lealitatea. Făgăduiește-mi încă odată că…</p>
               <p rend="justify">— Jur.</p>
               <p rend="justify">Cuvântul căzu ca o lovitură de gong, sonor, solemn, lugubru. Femeia tresări speriată; se deslipi brusc, decepționată; se frecă ușor pe tâmple. O durea puțin capul.</p>
            </div>
            <div type="div2">
               <head>XVIII</head>
               <p rend="justify">Sumbru, cu ochi întunecoși:</p>
               <p rend="justify">— Nici nu știi cu ce gânduri negre am venit aici.</p>
               <p rend="justify">— Gândurile dumitale sunt totdeauna întunecate, îi răspunse Mite, dar nu negre.</p>
               <p rend="justify">— Mai întunecate ca de obicei.</p>
               <p rend="justify">— Atunci e rău.</p>
               <p rend="justify">— Ghicești cu ce gânduri?</p>
               <p rend="justify">— Nu pot ghici.</p>
               <p rend="justify">El se plimbă agitat prin cameră; își trecu mâna prin păr.</p>
               <p rend="justify">— Am avut astă-noapte iarăși insomnie și nu m-am gândit decât la asta.</p>
               <p rend="justify">— La ce?</p>
               <p rend="justify">— Că dumneata n-ai să poți fi niciodată a mea.</p>
               <p rend="justify">Ea îl privi blând ca pe un copil; cu un zâmbet de confirmare, în fundul căruia s-ar fi putut poate descifra o întrebare: „de unde știi?”</p>
               <p rend="justify">Nu spuse totuși nimic ci așteptă. El tăcea.</p>
               <p rend="justify">Tot ea trebui să reia vorba:</p>
               <p rend="justify">— Ei și dacă n-am să fiu niciodată a dumitale?</p>
               <p rend="justify">— M-am chinuit cu gândul la ce-mi rămâne de făcut și am găsit că nu-i altă soluție decât…</p>
               <p rend="justify">— Decât?</p>
               <p rend="justify">— Decât să viu să te omor, să te gâtui, uite cu mâinile astea. Figura lui luă un aspect și mai întunecat, cu ochi convulsivi, amestec de durere și de deznădejde. Străpunsă de un ciudat pumnal de voluptate, ea îl privi și cu mai mult interes; abia își înăbuși un strigăt de satisfacție. Se reținu și izbucni într-un râs copilăresc, cum îi ședea mai bine…</p>
               <p rend="justify">— Vra să zică, dumneata n-ai găsit nimic mai bun de făcut cu mine decât să mă omori! Dar ce ți-am făcut eu, domnule poet?</p>
               <p rend="justify">— Te iubesc.</p>
               <p rend="justify">— Și dacă mă iubești ori trebuie să ne facem țigani, ori trebuie să mă omori… Altă soluție nu mai e?</p>
               <p rend="justify">El ședea în fotoliu, cu capul între mâini, cu privirea în jos; ea se aplecă deasupra, îl mângâie și-și lăsă mâna pe față. El i-o sărută deget cu deget și apoi podul palmei.</p>
               <p rend="justify">— Ce mână răcoroasă ai. Cum îmi răcorești febra! Dar ce păcat…</p>
               <p rend="justify">— Ce păcat?</p>
               <p rend="justify">— Că n-ai să fii niciodată a mea.</p>
               <p rend="justify">Ea îl privi din nou cu o tremurare nervoasă a pleoapelor în fața acestei obsesii de a ști dinainte ce are să se întâmple. Cum n-avea ce să-i răspundă, preferă să-l liniștească.</p>
               <p rend="justify">— Nu sunt a d-tale?</p>
               <p rend="justify">— Cum?</p>
               <p rend="justify">— Nu-ți aparțin cu tot ce-i mai bun în mine?</p>
               <p rend="justify">— Cu ce?</p>
               <p rend="justify">— Inima, gândurile, visurile. Te admir; văd nefericirea pe fruntea dumitale și aș dori să o alung. Cea mai mare bucurie a mea ar fi să te pot face fericit.</p>
               <p rend="justify">— E singurul lucru, pe care n-ai să-l reușești.</p>
               <p rend="justify">— Sunt mai tari lecturile, teoriile, filosofia decât dragostea mea?</p>
               <p rend="justify">— Teorii? filosofie? Ce filosofie? Crezi la fel cu ceilalți că devii pesimist pentru că ai citit o carte. Pesimismul filosofic este numai o concepție a lumii fără nicio legătură cu viața de toate zilele. Pesimismul meu nu e aici (și se lovi pe frunte), ci aici (și se lovi peste corp) în organe, în sânge, în celule. Da, în celule. Poate și în cerul gurii, care nu percepe nici el savoarea vieții ci numai durerea ei. De aceea toată noaptea am avut obsesia că n-ai să fii niciodată a mea și m-am gândit la ce-mi rămâne de făcut; am găsit la urmă că singura soluție ar fi să te omor.</p>
               <p rend="justify">— Simplu, glumi ea.</p>
               <p rend="justify">Apoi:</p>
               <p rend="justify">— Și după ce mă vei omorî, ce are să se întâmple?</p>
               <p rend="justify">— Nu m-am gândit. M-am gândit doar că n-ai să mai fi a altuia.</p>
               <p rend="justify">— Ca marii criminali pasionali, glumi ea, din nou, văzându-l totuși atât de absent și de resemnat.</p>
               <p rend="justify">Îl mângâie pe păr:</p>
               <p rend="justify">— Știi ce?</p>
               <p rend="justify">— Ce?</p>
               <p rend="justify">— Nu mă omorî chiar acum. Amân-o pe mai târziu. Am început un roman și n-aș vrea să-l las neisprăvit. Baby e prea mic și ar rămâne orfan și, pe urmă, mai e ceva…</p>
               <p rend="justify">— Ce?</p>
               <p rend="justify">— Și dumneata ești încă prea copil și n-ai avea cine să te mângâie pe frunte… Să mai crești puțin.</p>
               <p rend="justify">— Ai dreptate, se resemnă el ușor, îngropându-și fața în palma ei răcoroasă.</p>
            </div>
            <div type="div2">
               <head>XIX</head>
               <p rend="justify">— Lasă-mă să mă uit în ochii dumitale…</p>
               <p rend="justify">— Uită-te.</p>
               <p rend="justify">— Ce frumoși sunt!</p>
               <p rend="justify">— Sunt tot cei de ieri, răspunse ea cochet.</p>
               <p rend="justify">— Dar să nu crezi că vreau să mă uit mult în ei pentru că sunt frumoși.</p>
               <p rend="justify">— Nu cred nimic. Te întreb, totuși, de ce?</p>
               <p rend="justify">— Voiesc să mă uit cum te uiți la soare, lung, până ce nu mai vezi nimic precis.</p>
               <p rend="justify">— Nu înțeleg.</p>
               <p rend="justify">— Voiesc să mă uit în ochii dumitale atât de mult până te voi vedea dublu, triplu…</p>
               <p rend="justify">— A! îl întrerupse voios femeia. Nu-ți mai ajung așa acum sunt?… Vrai să mă vezi dublu, triplu… Imaginație de sultan oriental.</p>
               <p rend="justify">— Nu e asta… Uneori nu mai simt realitatea; totul îmi pare o proecție a simțirii mele; ca să mă conving trebuie să pipăi ca orbul; văd lumea cu degetele. Alteori, realitatea mă copleșește, mă obsedează; îmi pare trivială și excesivă, aș vrea să o spiritualizez sau măcar să o deformez. Mă uit atunci la un lucru, fix, până nu-l mai văd așa cum este; se dislocă, se descompune, se lungește și apare altceva decât este; ochiul izbutește să schimbe realitatea. Mă apucă o furie de a distruge materia.</p>
               <p rend="justify">— Cum?</p>
               <p rend="justify">— Prin contemplație – știu eu! Pentru mine e o problemă, cum iubirea, care e esența cea mai pură a ființei omenești, n-a izbutit să-și anuleze materia.</p>
               <p rend="justify">— În ce chip?</p>
               <p rend="justify">— Nu pot înțelege cum se iubesc oamenii prin organe și deci prin imperfecții și impurități.</p>
               <p rend="justify">— Cum s-ar putea altfel?</p>
               <p rend="justify">— Prin suflet, adică prin tot ce e nealterat în el. Împreunarea să nu se facă prin organele de evacuare, într-o promiscuitate jignitoare de funcțiuni, ci prin organele superioare ale facultăților intelectuale, iubirea să stea în împerechierea a două suflete ca două flori ce și-ar amesteca aroma.</p>
               <p rend="justify">Și câștigat de propria lui exaltare:</p>
               <p rend="justify">— N-ar fi mai bine să fim amândoi niște flăcări jucăușe și sa alergăm prin odaie unul după altul? Ne-am mângâia, ne-am săruta cu o pasiune de foc.</p>
               <p rend="justify">Ea trebui să întoarcă șirul vorbirii lui spre glumă:</p>
               <p rend="justify">— Nu. Știu ce ar fi atunci, dar văd că nu-ți mai plac așa cum sunt. Ai vrea să fiu o flacără de foc, un fel de frumoasă fără trup; ai ceva cu „trupul” meu.</p>
               <p rend="justify">El înțelese gluma.</p>
               <p rend="justify">— Ca să-ți dovedesc să n-am nimic, dă-mi voie să te sărut pe păr.</p>
               <p rend="justify">— Sărută-mă, dar nu-mi mai cere voie, îi răspunse ea izbucnind într-un râs ciudat, nervos.</p>
            </div>
            <div type="div2">
               <head>XX</head>
               <p rend="justify">— Nu știu de ce mă simt totdeauna așa de singur.</p>
               <p rend="justify">— Nu-i măgulitor pentru mine…</p>
               <p rend="justify">— Nu m-ai înțeles. Dumneata ești dimpotrivă oaza mea.</p>
               <p rend="justify">— Adică?…</p>
               <p rend="justify">— Punctul de izolare în mine.</p>
               <p rend="justify">— Tot n-am înțeles.</p>
               <p rend="justify">— Fiecare din noi are nevoie de un loc de izolare în sine, un fel de incintă sfântă, unde nu ajung zgomotele de afară, larma vieții; e o pasiune pentru flori, pentru muzici, pentru orice artă sau o dragoste cum e dragostea mea pentru dumneata. De îndată ce sunt lângă dumneata totul a dispărut, mizeriile vieții, și politica și dușmanii și nevoile; mă simt într-un loc răcoros, ocrotit de mâini reci și de căldura prezenții dumitale… Dar ești așa de puțin cu mine; nu vrai să ne facem țigani și să umblăm cu șatra. Dumneata ești departe, inaccesibilă, cu legături înalte și la palat chiar. Când sunt singur, caut să mă încălzesc la gândul dumitale, dar nu izbutesc… nu mă pot apropia… ești departe… streină… sus.</p>
               <p rend="justify">— De ce mă vezi așa de sus?… Eu cred în geniul dumitale, și nimic nu e mai sus decât geniul… Cum aș dori să mă scobor ca să simți o dată că sunt lângă dumneata, mică și afectuoasă.</p>
               <p rend="justify">El clătină violent din cap.</p>
               <p rend="justify">— Nu asta vroiam să spun. Mă gândeam numai la singurătatea, în care trăiesc toți cei ce doresc absolutul ca mine. Nimic din ce e al meu nu e al dumitale, nimic din ce e al dumitale nu e al meu; nu ne putem contopi și totuși ținta iubirii e contopirea.</p>
               <p rend="justify">Ea tăcu; dădu totuși ușor din umeri, ca și cum ar fi voit să spună: „a cui e vina”?</p>
               <p rend="justify">Fără să vadă, el reluă ca pentru sine:</p>
               <p rend="justify">— S-ar părea că mai rămâne posesiunea fizică. Dar tocmai în ea se produce deziluzia cea mai mare, deziluzia tragică; în posesia fizică se exasperează și mai mult nevoia contopirii și se face dovada impenetrabilității absolute dintre oameni; fiecare e o imensă solitudine; astru condamnat să călătorească pe cer fără a se întâlni cu altul.</p>
            </div>
            <div type="div2">
               <head>XXI</head>
               <p rend="justify">Pe gard două vrăbiuțe se alungă, se găsesc, stau cioc în cioc, se umflă în pene, se giugiulesc. Ei le privesc de la fereastră cu interes amoros.</p>
               <p rend="justify">— Uite, așa aș vrea să fim, spuse poetul, două păsărele, două vrăbiuțe modeste ca cele de pe gard; privește-le cum se drăgostesc, nepăsătoare, vesele, fără nicio grijă de viață și de politică.</p>
               <p rend="justify">Ea tăcu o clipă apoi îl dojeni puțin enervată:</p>
               <p rend="justify">— Ai vrea să fii păsărică… ai vrea să fii copil… ai vrea să fii țigan… ai vrea să fii într-un pustiu… ai vrea să fii floare. Ai vrea să fii întotdeauna ceea ce nu ești. De ce nu spui o dată; ăsta sunt eu, pe care mă pipăi și asta ești dumneata. Să fii altceva decât ești nu se poate; e zadarnic deci să-ți frămânți mintea. Suntem amândoi așa cum suntem; atât și nimic mai mult; dar din ceea ce suntem se poate scoate încă destul, fără să ne chinuim cu gândul că nu suntem flori ori păsări; eu cred chiar că e mai bine că suntem oameni și nu păsări și oameni de situația noastră și nu țigani.</p>
               <p rend="justify">Poetul dădu din cap.</p>
               <p rend="justify">— Poate. Așa e firea mea să nu intru în cadrul realității, să mă doresc altul decât ceea ce sunt.</p>
               <p rend="justify">Atunci ea cu o glumeață cochetărie:</p>
               <p rend="justify">— În cazul acesta, prezența mea poate că a și devenit de prisos, pentru că nu pot fi alta.</p>
               <p rend="justify">— Nu. Tot ce doresc, doresc să fim împreună, să fim amândoi paseri sau flori, să ne bucurăm amândoi de o formă nouă de a fi.</p>
               <p rend="justify">— Eu mă mulțumesc și cu ceea ce suntem și aș fi fericită să-mi ajung scopul.</p>
               <p rend="justify">— Ce scop?</p>
               <p rend="justify">— Să te împac cu viața, cu realitatea, să nu părăsești fericirea prezentă pentru reverii încântătoare dar irealizabile.</p>
               <p rend="justify">Și șezând lângă dânsul și mângâindu-i părul:</p>
               <p rend="justify">— Spune-mi ce rău îi găsești vieții în momentul de față, și pentru ce ai vrea să fii o vrăbiuță într-un vârf de par, în loc să te simți bine aici lângă mine; nu sunt chiar o pasăre, dar, dacă mă iubești, trebuie să-ți plac așa cum sunt.</p>
               <p rend="justify">Poetul conveni din vârful buzelor și ca un copil își lăsă capul pe sânul moale al femeii, care-l înconjură cu brațul gol. Din culcușul de căldură voluptoasă, el scânci:</p>
               <p rend="justify">— Nu vorbesc de acum. Este încă o incompatibilitate între mine și viață; cu ea am deschis ochii la Ipotești, și cu ea sunt și acum; m-a urmărit ca o umbră.</p>
               <p rend="justify">— Mi-am pus de la început ca scop al iubirii mele să te scap de umbra ce te urmărește; să te fac fericit numai din egoismul de a simți că ești fericit prin mine.</p>
               <p rend="justify">— Ce bună ești! Ești o fee… Nu pot să-ți spun altfel; ești o fee și eu o râmă la picioarele dumitale.</p>
               <p rend="justify">Se desprinse apoi din cătușa brațelor ei și i se aruncă la picioare.</p>
               <p rend="justify">— Ca o râmă; strivește-o, apasă-ți pantoful pe care ți-l sărut, după cum îți sărut și poala rochiei; îmi pari că arzi ca un rug la lumină și de pasiune… Și ce nevrednic mă simt aici lângă tine, femeie adorată; cum aș putea să mă umilesc îndeajuns ca să simți, în sfârșit, toată tragedia dragostei mele?</p>
               <p rend="justify">Își așeză apoi capul în poala ei și cu buzele în mătasea rochiei șopti:</p>
               <p rend="justify">— Și totuși mai de grabă s-ar putea întâmpla să deviu pasăre sau floare decât să izbutești să mă împaci cu viața.</p>
            </div>
            <div type="div2">
               <head>XXII</head>
               <p rend="justify">Din nou tulbure, încruntat.</p>
               <p rend="justify">Ea îl privi îngrijorată.</p>
               <p rend="justify">— Iar n-ai dormit?</p>
               <p rend="justify">El nu răspunse. Într-un târziu, bufni aspru:</p>
               <p rend="justify">— Unde ai fost ieri?</p>
               <p rend="justify">— De ce tonul ăsta?</p>
               <p rend="justify">— Am vreun ton deosebit?</p>
               <p rend="justify">— Mi s-a părut poate.</p>
               <p rend="justify">— Am fost și ieri și nu te-am găsit acasă.</p>
               <p rend="justify">— N-am ieșit.</p>
               <p rend="justify">— Am intrat prin toate camerele; vraiște pretutindeni; n-am dat nici peste Fräulein, nici peste Baby, nici chiar peste Kati. Am ajuns la ușa camerei dumitale și am sgâlțâit-o puțin. Era închisă pe dinăuntru?</p>
               <p rend="justify">— Da.</p>
               <p rend="justify">— Erai acasă?</p>
               <p rend="justify">— Nici nu m-am sculat toată ziua; m-a durut capul.</p>
               <p rend="justify">— Da? făcu el, incredul.</p>
               <p rend="justify">— Da, răspunse ea enervată. Nu te așteptam.</p>
               <p rend="justify">— Venisem cu gândul să te omor, răspunse el cu glas neconvins, moale, fără elasticitate și voință; se simția totuși în el o durere reală, profundă, care nu știe să se exprime. Femeia se îndulci și-l privi cu o milă afectuoasă; nu-i putu răspunde decât glumind:</p>
               <p rend="justify">— Devii primejdios; încerci să mă omori pentru a doua oară. Acum câteva luni am scăpat ușor; ieri mai greu; dar într-o bună zi mi se va împlini. Nici nu te mai întreb de ce era să mă omori, pentru că știu…</p>
               <p rend="justify">— Ce știi?</p>
               <p rend="justify">— Că mă iubești prea mult, răspunse ea și nu se putu feri de a nu amesteca și puțină ironie în ton.</p>
               <p rend="justify">Ca și cum ar fi auzit ceva neștiut de nimeni el se încruntă:</p>
               <p rend="justify">— De unde știi ce se petrece cu mine?</p>
               <p rend="justify">— Aș spune că ți-am citit-o în ochi, dar aș minți, căci ochii ți-s tulburi și nu exprimă sentimente bune. Mi-ai spus întâia oară acum șase luni și nu cred că de atunci să fi găsit alte motive.</p>
               <p rend="justify">El consimți, zâmbind:</p>
               <p rend="justify">— Ai dreptate; sunt exact ca acum șase luni; pentru mine timpul nu merge; mă uită într-un colț, de mă găsește tot acolo unde m-a lăsat, ca pe o umbrelă. Nu ți s-a urât cu mine? Nu sunt prea monoton?</p>
               <p rend="justify">— Nici una, nici alta, deși sunt lucruri pe care nu le înțeleg la dumneata, așa de pildă, mă întreb de unde îți vin ideile de omor? Le-aș lua drept glume și poate și sunt, dar prea le spui tragic, și prea citesc nefericirea pe chipul dumitale. Ești, în adevăr, nefericit?</p>
               <p rend="justify">— Da.</p>
               <p rend="justify">— Pentru ce? pentru ce? strigă femeia cu desperare și enervare.</p>
               <p rend="justify">— Mai întâi pentru că e primăvară, și primăvara sunt totdeauna nefericit; mă copleșește, mă apasă, mă distruge cu o abundență de viață, pe care n-o pot suporta; aduce o sevă prea puternică, de care îmi plesnesc vinele.</p>
               <p rend="justify">Frumoșii ei ochi albaștri se umbriră, se aburiră și lacrimile se arătară pe gene.</p>
               <p rend="justify">— Ești nefericit! Ce am dorit să fac și ce a ieșit! N-am izbutit nimic, nimic. Sunt poate în primejdia de a-mi strica liniștea căminului și totul a fost în zadar; n-am reușit să-ți dau măcar o picătură de fericire.</p>
               <p rend="justify">Își sprijini capul în mâini; el își dădu abia acum scama de durerea ei și i se aruncă la picioare murmurând:</p>
               <p rend="justify">— Iartă-mă, sunt atât de vinovat.</p>
               <p rend="justify">Mite își șterse ochii și de pe degete își prelinse lacrimile pe părul lui; el își afundă fața în rochia ei în poziția ce-l împăca mai mult.</p>
            </div>
            <div type="div2">
               <head>XXIII</head>
               <p rend="justify">După câteva luni.</p>
               <p rend="justify">— De mult n-ai mai publicat nimic și nici nu știu ce mai scrii.</p>
               <p rend="justify">El se încruntă puțin; își risipi apoi privirea în vag cu aerul lui obișnuit de absență și de oboseală.</p>
               <p rend="justify">— Nu mai scriu nimic.</p>
               <p rend="justify">— Nimic?</p>
               <p rend="justify">Femeia se apropie felină și-l mângâie pe frunte.</p>
               <p rend="justify">— E cu putință să nu mai scrii nimic?</p>
               <p rend="justify">El scutură din umeri:</p>
               <p rend="justify">— Mizeria muncii ziaristice, alergătura, viața mohorâtă și nesigură.</p>
               <p rend="justify">Ea se întunecă:</p>
               <p rend="justify">— Am nădăjduit să aduc o oarecare lumină în viața dumitale și să pun ceva ordine în suflet – care să-ți dea putința unei activități literare mai liniștite. Văd că m-am înșelat în speranțe.</p>
               <p rend="justify">— Lumina dumitale e mare și sfântă și o simt în toate adâncurile mele; dar apa mea e tulbure; nimeni n-o poate limpezi, neprețuită Mite. Pune-ți mâinile pe fața mea.</p>
               <p rend="justify">Ea i le puse.</p>
               <p rend="justify">— Ce răcoare simt! Simt cum mă limpezesc… Dacă ai fi totdeauna lângă mine…</p>
               <p rend="justify">Mite stărui în ideea ei:</p>
               <p rend="justify">— Mi-ai spus că poezia nu vine numai din limpezire ci și din zbucium; de ce n-ai scris măcar în clipele de zbucium? Știi ce bucurie mi-ai face; în fiecare poezie aș avea o confirmare a admirației mele pentru geniul dumitale.</p>
               <p rend="justify">— În mine nu vezi decât arta?</p>
               <p rend="justify">— Numai arta! Văd și personalitatea rară, ciudată, unică, îi admir pe Titu; îi admir și pe Carp și pe Caragiale pentru inteligența și caracterul lor; dar niciunul nu-i ca dumneata; pe lângă inteligență, ai și-o duioșie de copil dezarmat; pentru ceilalți femeia e o tovarășe, sau un obiect de plăcere, pentru dumneata simt că e o protecție afectuoasă, un îndemn și o îndrumare: ci au talent și inițiativă, dumneata ai numai geniu. Îți mărturisesc că ceea ce mă atrage spre dumneata e că ai nevoie de mine, cum n-are nimeni altul din câți cunosc eu. Willi trăiește pentru profesia lui, pentru copil; aș putea să-i lipsesc și nu s-ar simți cu nimic. Dumneata mi-ai dat iluzia că aș putea avea o influență binefăcătoare, că aș putea îndemna geniul dumitale spre o activitate mai spornică. Încep însă să mă tem că m-am înșelat și că n-am nicio influență.</p>
               <p rend="justify">Poetul zâmbi și rosti solemn:</p>
               <p rend="justify">— Femeie adorată, de ce te îndoiești de mine? Iată că am scris o poezie.</p>
               <p rend="justify">— Ai scris o poezie? sări ca voioasă. Ai scris o poezie și nu mi-o spui, deși cunoști bucuria ce-mi faci.</p>
               <p rend="justify">— Nu ți-am spus și nu ți-am arătat-o pentru că tot n-o socotesc în forma ei definitivă… E vechea mea greutate de a scrie, ce mă face să sângerez la fiecare cuvânt. Voiam în deosebi să-ți placă.</p>
               <p rend="justify">— Pentru ce în deosebi?</p>
               <p rend="justify">— Pentru că mi-ai inspirat-o.</p>
               <p rend="justify">— Eu? sări ca din nou, exaltată. Eu?</p>
               <p rend="justify">— Da.</p>
               <p rend="justify">— Eu, femeiușcă asta neînsemnată, sunt cântată de dumneata? Cum aș putea să-ți mulțumesc?</p>
               <p rend="justify">— Dacă-ți place, mi-ai mulțumit.</p>
               <p rend="justify">— E prea puțin; de altfel, întotdeauna dumneata te mulțumești cu atât de puțin.</p>
               <p rend="justify">El desfășură liniștit o foaie de hârtie acoperită cu un scris mărunt și feminin. Ea voi să i-o smulgă.</p>
               <p rend="justify">— Așteaptă puțin. E pornită de astă vară la plecarea dumitale la Solești; e, prin urmare, o despărțire; o despărțire pentru o vară, care în ochii mei a luat proporțiile unei despărțiri pe vecie… Înțelegi?</p>
               <p rend="justify">— Anche io!… glumi ea.</p>
               <p rend="justify">— Firește; exagerarea despărțirii într-o sensibilitate ce vibrează se pricepe de la sine…</p>
               <p rend="justify">— Să lăsăm explicațiile… Citește-o…</p>
               <p rend="justify">— Citește-o dumneata…</p>
               <p rend="justify">— Ba dumneata, că ai sa o citești mai frumos.</p>
               <p rend="justify">— Bine. Un moment numai să-mi dispară emoția.</p>
               <p rend="justify">Își trecu mâna pe frunte și se scufundă în timp. Era sincer și de data aceasta ca și întâia oară; își credea poezia scrisă pentru Mite, deși o pornise cu cinci ani înainte; poate nici nu-și mai amintea din ce împrejurare anume o începuse; poate pentru Veronica, poate pentru nimeni; fusese inspirat de despărțirea de o femeie anume ori poate de femeia în sine, căci tragicul moment al despărțirii îl avea în sine, în însăși structura lui sufletească în perpetuă dislocare. Reluase poezia, la plecarea ei la Solești, așa că acum o identifica, sincer, în acel moment. După ce se liniști, desfăcu foaia de hârtie și porni cu glasul lui monoton și muzical:</p>
               <p rend="justify">
                  <hi rend="italic">Te duci și ani de suferință</hi> 
                  <hi rend="italic">N-or să te vază ochi-mi triști,</hi> 
                  <hi rend="italic">Înamorat de a ta ființă,</hi> 
                  <hi rend="italic">De cum zâmbești, de cum te miști.</hi>
               </p>
               <p rend="justify">
                  <hi rend="italic">Și nu e blând ca o poveste</hi> 
                  <hi rend="italic">Amorul meu cel dureros,</hi> 
                  <hi rend="italic">Un demon sufletul tău este</hi> 
                  <hi rend="italic">Cu chip de marmură frumos.</hi>
               </p>
               <p rend="justify">
                  <hi rend="italic">În față farmecul palorii</hi> 
                  <hi rend="italic">Și ochii ce scânteie de vii –</hi> 
                  <hi rend="italic">Sunt umezi înfiorătorii</hi> 
                  <hi rend="italic">De lingușiri, de viclenii.</hi>
               </p>
               <p rend="justify">
                  <hi rend="italic">Când mă atingi, eu mă cutremur,</hi> 
                  <hi rend="italic">Tresar la pasul tău, când treci;</hi> 
                  <hi rend="italic">De al genei tale gingaș tremur</hi> 
                  <hi rend="italic">Atârnă viața mea de veci.</hi>
               </p>
               <p rend="justify">
                  <hi rend="italic">Te duci și rău n-o să-mi mai pară</hi> 
                  <hi rend="italic">De acum de ziua cea de ieri,</hi> 
                  <hi rend="italic">Că nu am fost victimă iară</hi> 
                  <hi rend="italic">Neînduratelor dureri.</hi> '' C-auzu-mi n-o să-l mai întuneci'' <hi rend="italic">Cu-a gurii dulci suflări fierbinți,</hi> 
                  <hi rend="italic">Pe frunte-mi mâna n-o s-o luneci</hi> 
                  <hi rend="italic">Ca să mă fac să-mi ies din minți.</hi>
               </p>
               <p rend="justify">
                  <hi rend="italic">Puteam numiri defăimătoare</hi> 
                  <hi rend="italic">În gândul meu să-ți iscodesc,</hi> 
                  <hi rend="italic">Și te uram cu-nverșunare,</hi> 
                  <hi rend="italic">Te blestemam, căci te iubesc.</hi>
               </p>
               <p rend="justify">
                  <hi rend="italic">De acum nici asta nu-mi rămâne,</hi> 
                  <hi rend="italic">Și n-o să am ce blestema,</hi> 
                  <hi rend="italic">Ca azi va fi ziua de mine,</hi> 
                  <hi rend="italic">Ca mâni toți anii s-or urma.</hi>
               </p>
               <p rend="justify">
                  <hi rend="italic">O toamnă care întârzie</hi> 
                  <hi rend="italic">Pe un istovit și trist izvor,</hi> 
                  <hi rend="italic">De-asupra-i frunzele pustie –</hi> 
                  <hi rend="italic">A mele visuri care mor.</hi>
               </p>
               <p rend="justify">
                  <hi rend="italic">Viața-mi pare o nebunie</hi> 
                  <hi rend="italic">Sfârșită făr-a fi-nceput,</hi> 
                  <hi rend="italic">În toată neagra veșnicie</hi> 
                  <hi rend="italic">O clipă în brațe te-am ținut.</hi>
               </p>
               <p rend="justify">
                  <hi rend="italic">De atunci pornind a lui aripe</hi> 
                  <hi rend="italic">S-a dus pe veci norocul meu –</hi> 
                  <hi rend="italic">Redă-mi comoara unei clipe</hi> 
                  <hi rend="italic">Cu ani de părere de rău.</hi>
               </p>
               <p rend="justify">O mai reciti ca să întindă și mai bine plasa armoniilor. Cu lacrimi în ochi, Mite îi luă poezia și o citi și ea până se pătrunse de toată tristețea ei. Îi luă apoi mâna mică, mâna de femeie, azi mult mai îngrijită decât cum i-o cunoscuse la început, i-o puse pe inima ce zvâcnea și apoi i-o sărută ca o mână de vlădică.</p>
               <p rend="justify">— Ești cel mai mare poet ce cunosc; la fiecare poezie a dumitale îmi retrăiesc emoția puternică simțită la citirea <hi rend="italic">Melancoliei</hi>. Sărut și binecuvântez mâna ce poate țese așa vrajă de armonii…</p>
               <p rend="justify">Tăcere mai lungă, emoționată și dintr-o parte și din alta.</p>
               <p rend="justify">— Mă doare, totuși reluă ea, când văd că stăruie să existe ceva care-ți înveninează și clipele de liniște și de pace, de unde altul n-ar fi scos decât miere. Căci, ieșind din sugestia de durere spre care te trage poezia, să o judecăm raportând-o la evenimente, așa cum s-au petrecut.</p>
               <p rend="justify">— N-aș vrea să le discut…</p>
               <p rend="justify">— Trebuie totuși. Ascultă:</p>
               <p rend="justify">— Te duci și ani de suferință…</p>
               <p rend="justify">Unde mă duc? Și de ce ani de suferință, e vorba? Mă duceam la Solești, la Rosetti, pe o lună jumătate de vară și atât; o despărțire, dar o despărțire afectuoasă; cele două după-amiezi petrecute aici, înainte de plecare, mi le amintesc și acum ca niște lumini, pe care n-am să le uit niciodată. De unde scoți ani de suferință?</p>
               <p rend="justify">— Asta este însăși formula sensibilității mele, de a dospi, de a crește, de a intensifica. Dar chiar în acele zile luminoase de dinainte de plecare a fost un punct de întuneric care, probabil și-a dat tonalitatea dureroasă întregei poezii.</p>
               <p rend="justify">— Un punct întunecat?</p>
               <p rend="justify">— Da.</p>
               <p rend="justify">— Care?…</p>
               <p rend="justify">— Ai și uitat; eu l-am simțit cu sfâșiere. Când ți-am cerut voie să-ți scriu, ai consimțit cu o oarecare reticență și ai adăugat repede: bine, dar rar, și mi-ai fixat o zi anume pe săptămâna.</p>
               <p rend="justify">Ea râse voios:</p>
               <p rend="justify">— Cum era și firesc; știi bine că eram cu toții acolo, și că scrisul dumitale e cunoscut. Willi îmi aducea scrisorile și nu voiam să vadă ce-mi scrii…</p>
               <p rend="justify">— Da? făcu mirat poetul. Și pentru ce?</p>
               <p rend="justify">— N-am crezut să-ți spun cu de-amănuntul și nici chiar să-ți pomenesc despre atitudinea bărbatului meu.</p>
               <p rend="justify">El simți cuprins de panică:</p>
               <p rend="justify">— Știe ceva?</p>
               <p rend="justify">— Dacă aș crede că știe ceva ar fi încă o situație limpede; ne-am putea explica și ar vedea că nu l-am lipsit cu nimic din ce i se cuvine. Dar așa n-am nicio siguranță; uneori mi se pare că bănuește, uneori că n-are nicio bănuială. Nu mi-a făcut niciodată cea mai mică aluzie; față de dumneata se arată la fel de prietenos; cred că nu ți-a făcut niciun neajuns?</p>
               <p rend="justify">— Niciunul.</p>
               <p rend="justify">— Se poartă întocmai ca înainte: sunt totuși anumite nuanțe și imponderabile care mă fac să cred că în sufletul lui ei un început de bănuială. Prezența dumitale aici are un înțeles; o corespondență asiduă poate că i-ar fi trezit o îndoială, de care am crezut că trebuie să-l feresc.</p>
               <p rend="justify">— Eu am interpretat-o altfel.</p>
               <p rend="justify">Ea se lăsă în voia amintirii.</p>
               <p rend="justify">— Când ai ști care era starea mea sufletească atunci față de dumneata, ai muri de rușine de gândurile pe care le-ai avut. Așteptam joia ca o mare zi de bucurie; pe ploaie ori pe căldură înăbușitoare, îmi găseam pretexte pentru a mă duce singură doi kilometri până la primăria din sat ca să-ți iau scrisoarea; când nu venea la timp, treceam și a doua zi, și a treia zi în zbucium. Cum o primeam eram alta; o săptămână întreagă trăiam din ce-mi scriai, o citeam de zeci de ori, comentând-o până ce o știam pe de rost. Și în timp ce eu mă zbuciumam și trăiam numai din harul mânii d-tale, domnia-ta, scumpul și marele meu poet, vorbești de ani de suferință, și îți găsești „amorul dureros” ori cu „neîndurate dureri” și noroc că mă „iubeai” căci altfel erai pornit să-mi iscodești „numiri defăimătoare” ca unui „demon” ce sunt… Pentru ce-ți par atât de demonică? În dragostea mea atât de pură și de ideală, fără alt scop decât de a-mi face fericirea din fericirea ce ți-aș putea da, de ce arunci atâta venin nemeritat? Te dojenesc, marele meu poet, deși sunt mândră și amețită de fericirea de a mă vedea purtată prin veacuri, ca un trofeu, în versurile dumitale atât de patetice…</p>
               <p rend="justify">Poetul tăcu; apoi într-un târziu:</p>
               <p rend="justify">— Dacă poezia ți-a plăcut și-a ajuns singura ei ambiție. Mai mult nu-mi trebuie; cât despre fond, el reprezintă formula temperamentului meu, pe care n-o pot schimba. Îmi vine greu să mă explic, dar tot am să o fac, ca și cum n-aș fi eu la mijloc și nu ți-aș vorbi dumitale.</p>
               <p rend="justify">Într-o simplă și scurtă plecare am văzut o despărțire pentru totdeauna, cu o senzație de destrămare, de moarte, o despărțire trecătoare devine despărțirea în sine, după cum toate femeile devin femeia în sine, așa cum o văd eu și cum nu sunt ele în realitate: cochetă, frivolă, cu palori și viclenii, pe care o ador ca să o blestem și o iubesc ca să o urăsc, o ființă unduioasă, care mă chinuiește și mă umple de delicii, pe care o simt în toate fibrele făpturii mele. Și n-o pot niciodată statornici în brațele astea, în inima asta bolnavă, pusă în mișcare numai de aspirația nesatisfăcută pentru „ea” – adică pentru dumneata, femeie adorată, care, cu nimic „demonic” mă turmentezi, totuși pentru că turmentarea e în mine și va muri o dată cu mine…</p>
               <p rend="justify">Seara, după masă, Mite îi arătă lui Maiorescu poezia. Criticul o citi tare; îi plăcu pentru învăluitoarea ei armonie și pentru profunda, tragica ei simțire. Făcu și câteva rezerve: comparația morții visurilor cu frunzele ce cad, i se păru învechită; contrastul romantic „te blestemam, căci te iubesc” era forțat și devenit procedeu. Mite îi sorbea cuvintele; se temea să nu bănuiască și punctul de plecare al inspirației. Criticul îi întinse foaia de hârtie:</p>
               <p rend="justify">— Numai dacă despărțirea ar fi pentru totdeauna, spuse el solemn ca de obicei…</p>
               <p rend="justify">— Despărțirea de cine? îi înfruntă ea aluzia, pe care o bănuia.</p>
               <p rend="justify">— Cum, de cine? de Muza lui, de singura lui Muză – sublinie el expresiv ca de obicei. Căci, din moment ce e vorba de „palori”, de „lingușiri și de viclenii”, de iubire cu blesteme, nu e nicio îndoială că poezia a fost inspirată tot de Bălăuca.</p>
               <p rend="justify">— Ce Bălăucă? întrebă ea ținându-și suflarea și acoperindu-și rana.</p>
               <p rend="justify">— Bălăuca e porecla unei doamne de la Iași, a Veronicăi Micle, mult ușuratica doamna Micle, Muza nevrednică a poetului nostru.</p>
               <p rend="justify">Mitei, sângele îi fugi spre inimă: deveni albă ca foaia de hârtie ce-i tremură în mână. Auzise de o iubită moartă, pe care o cântase în <hi rend="italic">Mortua est</hi>, numele Veronicăi nu-i venise la urechi… Cum nu se vorbise până acum de ea în jurul ei, părea de neînțeles. Îi fu de ajuns, să-i pună câteva întrebări, pentru ca Maiorescu să-i spună ce trebuie să știe despre Veronica, biografia amănunțită, purtarea ei, legătura cu Eminescu de aproape zece ani, cunoscută de toată lumea, neputința lui de a desprinde de această dragoste nevrednică și torturată, fatală și capricioasă. Din vechi nemulțumiri, criticul vorbia din belșug, și cu pasiune; nici nu privea la femeia ce-l asculta, lividă. De altfel, cunoștea destul; nu-i trebuia să afle mai mult.</p>
               <p rend="justify">Avu o noapte albă de insomnie. Crezu la început că o înșelase, că o mințise; când se gândi mai bine la tot ce știa de dânsul, își dădu seama că nu se putea îndoi; omul bun, inofensiv, absent, dezlegat de orice interes, leal în toate atitudinile lui, nu era în stare să o mintă; nu se putuse introduce în inima ei prin viclenie, pentru că nici nu căutase să tragă vreun folos; se situase cu încăpățânare în regiunea parfumurilor, a florilor, a păsărilor, transcendent ca un filosof, cuminte ca un copil, și profund nefericit, fără ca ea să-i fi putut aduce vreo bucurie. Dar cele două poezii? Îndoiala o mușcă totuși mai multă vreme; erau și amănunte ce nu i se potriveau, deși inspirația pleca de la momente trăite împreună; serata de la legația americană și plecarea pe vară la Solești. Amănuntele le putuse introduce tocmai ca să ferească atenția de la dânsa; e drept, că după descripția lui Maiorescu, ele i se potriveau Veronicăi. Din obișnuință, poate, își zise, sau pentru că a conceput un tip de femeie abstractă, un cadru ideal, în care își realizează poetic toate incidentele vieții lui sufletești. În sensul acesta, de altfel, i-a vorbit el întotdeauna. Cunoscându-l cum îl cunoștea, după multă cumpănire se liniști.</p>
               <p rend="justify">Se mai învârti totuși în pat, se zbuciumă și nu-și putu ascunde adevărul, că, în definitiv, de aproape zece ani, Veronica trăia amestecată în viața lui sentimentală, împletindu-și părul blond în cele mai multe din versurile lui. Îl putea oare învinui că nu i-o spusese? Nu. De ce să-i fi spus? Trecutul e trecut și el era mai bine de un an singur aici. Nu-i ceruse spovedania și nici n-avea pentru ce; situația lor imprecisă nici nu i-o îngăduia. Faptul era însă un fapt, peste care nu se putea trece: Veronica a existat atâția ani și poate mai există încă în viața lui, așa cum pretindea Maiorescu. Ce-i rămânea de făcut? Să-i ceară o mărturisire, o lămurire, pe care el ar fi fost în drept să o considere ca o socoteală? Așa se gândise la început dar, mai pe urmă, nu putuse să nu-și aducă aminte că legătura lor luase de mult o întorsătură atât de suavă, de serafică, planând printre flori și păsărele, că devenise de o spiritualitate atât de stranie încât orice explicație i-ar fi prăbușit pe pământ într-o realitate, din care nu avea nimic de câștigat. Se putea ea îndoi de sinceritatea extazului lui plin de o voluptate a durerii atât de morbidă? Nu. N-o înțelegea, dar o simțea ca o realitate, ca o tragică realitate, pe care de mult nu-și mai făcea iluzia că ar putea-o abate; mai credea totuși că e în stare să i-o îndulcească din când în când cu o mângâiere a mânii prin plete în clipele lui de prosternare… Lumina de lapte a zorilor îi aduse pacea sufletului; dacă nu putea clinti destinul, îi putea da o clipă de alinare. Nu-i rămânea decât să lase lucrurile în mersul lor firesc, nu-i va vorbi de Veronica.</p>
            </div>
            <div type="div2">
               <head>XXIV</head>
               <p rend="justify">Câteva săptămâni după aceea, Maiorescu le aduse vestea morții lui Ștefan Micle și își exprima teama de complicații pentru Eminescu.</p>
               <p rend="justify">— Singură, fără niciun sprijin, e cu putință ca, în lipsa de altceva, să i se arunce în cap, ceea ce ar fi o mare nenorocire pentru dânsul…</p>
               <p rend="justify">Erau la masă; tăcură. Ei i se păru însă că privirile tuturor se îndreptau spre dânsa. Ca printr-un resort intern, își ridică bustul și rosti energic:</p>
               <p rend="justify">— Nu sunt de aceeași părere. Dacă femeia asta i-a închinat zece ani din viață, acum când a rămas singură pe lume, cred că datoria lui este să fie lângă dânsa la Iași. Nu știu dacă o mai iubește, care sunt relațiile lor și ce are el de gând anume pentru viitor, știu însă că la o nenorocire așa de mare, îi datorește sprijinul, material dacă poate, moral cu siguranță; poeții nu-s afară de omenire; nu trebuie numai să cânte, ci să știe și ajuta.</p>
               <p rend="justify">Toți se priviră uimiți; Maiorescu, pe sub sprâncenele lui stufoase și expresive; doctorul cu ochii măriți și plini de presimțirea unei bucurii noi.</p>
               <p rend="justify">La lecție, hotărâtă, gravă, solemnă, în faldurii parcă ai unei misiuni, pe care o avea de îndeplinit, și care o ridică în propriii ei ochi, nu ocoli ci merse de-a dreptul:</p>
               <p rend="justify">— Să mă asculți o dată, marele meu poet și dragul meu prieten, până la urmă, și în afară de ce obișnuim să discutăm între noi. Nu voi ocoli nimic, dar țin să înlătur de la început învinuirea de a mă amesteca în chestiuni ce nu mă privesc; am ajuns să cred că tot ce te privește pe dumneata mă privește într-un fel și pe mine; vorbesc de interesul dumitale, care e și al meu. Prin urmare, află că știu totul ce trebuie să știu despre existența și rolul doamnei Veronica Micle…</p>
               <p rend="justify">Eminescu făcu un gest de protestare, de explicare.</p>
               <p rend="justify">— Nu, nu, interveni ea energic. Nu te crede obligat să protestezi pentru că nu ai de ce; lucrul e foarte natural și l-am știut întotdeauna; chestiunea privește numai conștiința dumitale; cât despre mine, nu m-am îndoit niciodată de sinceritatea dumitale și atâta îmi ajunge… N-am nimic de zis. Intervenția mea are alt rost. Aflu că domnul Ștefan Micle a murit; că femeia e singură și, prin urmare, trebuie să fie foarte nenorocită; cred – și aici e motivul intervenției mele, că datoria dumitale în aceste momente grele e să fii la Iași. Nu voi să spun că trebuie să-ți iei obligații, care depășesc intențiile și putința dumitale, dar trebuie să fii acolo, să-i dai sprijinul moral de care are nevoie și e în drept să-i aștepte, dacă nu să-l ceară de la dumneata. Atât.</p>
               <p rend="justify">El voi să protesteze.</p>
               <p rend="justify">— Te rog, iartă-mă că nu te pot asculta; discuția pe astfel de chestie ar fi gingașă. Eu ți-am spus numai punctul meu de vedere de femeie și de prietenă; dumneata vei delibera singur cu conștiința dumitale și vei decide cum vei crede de cuviință, fără amestecul meu.</p>
               <p rend="justify">Și după un minut de tăcere încurcată încheie:</p>
               <p rend="justify">— Nu cred însă că vei face altfel decât ceea ce-ți dictează datoria și omenia.</p>
               <p rend="justify">La masă, ea aruncă doar în treacăt lui bărbatu-su:</p>
               <p rend="justify">— Știi, că domnul poet pleacă mâine la Iași?</p>
               <p rend="justify">Doctorul își dilată din nou privirea a bucurie și se întoarse spre dânsul:</p>
               <p rend="justify">— Pleci mâine, domnule poet?</p>
               <p rend="justify">Eminescu îngăimă:</p>
               <p rend="justify">— Da. Cred. E o afacere care m-ar putea chema acolo; am să văd.</p>
               <p rend="justify">Mite confirmă, voluntar:</p>
               <p rend="justify">— Pleacă; pleacă sigur.</p>
               <p rend="justify">După masă, în birou, tăcerea deveni cu atât mai mare cu cât ieșea din sforțarea tuturor de a vorbi. Erau numai ei patru: Mite, Doctorul, Eminescu și Baby, dar deasupra lor plana încă o prezență, pe care toți o simțeau în chip felurit, deși nimeni nu voia s-o mărturisească: Veronica… Moartea lui Ștefan Micle, hotărârea energică a Mitei și probabila plecare a lui Eminescu la Iași, stabiliseră, brusc, între dânșii o situație nouă, o ceață prin care toți căutau să vadă. Vorbeau de altceva, dar, încăpățânat, gândul li se înturna spre același punct…</p>
               <p rend="justify">Interesat în dramă nu numai prin situația lui de soț, ci și prin natura sentimentelor intime, doctorul luase de mult o atitudine aparentă de spectator obiectiv. Nu-i scăpase chiar de la început firele ce se țeseau între Mite și poet și nu numai că nu li se împotrivise, dar chiar le și ocrotise; stăruise să-i dea lecții de limba română și-l poftise seara la masă.</p>
               <p rend="justify">Însușirile artistice ale femeii lui aveau nevoie de o atmosferă, de un aliment, de un îndemn din afară. Firea lui împăciuitoare, ocupațiile de ordin practic și nepoetic cât și situația lui de soț, deci scos din situația de a-i îndestula anumite aspirații pur sentimentale, îl făceau îngăduitor față de prietenia dintre Mite și poet. Credea, de altfel, în cinstea ei. La început încrederea fusese atât de întreagă, încât chestiunea nici nu se punea; când Maiorescu arunca vreo depărtată insinuare, care, prin puterea lui de expresie, nu rămânea niciodată în nelămurit, ci prindea contururi precise, el zâmbea înveselit și superior; cu Mite îl trata familiar de „gură rea” și vedea în însăși funcția lui critică, nevoia de a analiza mobilurile tuturor acțiunilor; nu era un pesimist în sens filosofic, ci un disociator și un negator al acțiunilor dezinteresate; îl mai știa și iubitor de femei, așa că austeritatea lui față de alții nu avea autoritate. Pe Eminescu îl judecase chiar de la început prielnic și în linia dreaptă a firii lui; își dăduse seama și de calitatea lui morală și de atonia lui sufletească, ce-l înclinau organic spre scrupule și rezerve. În conștiința lui scrutătoare, apariția poetului i se păru chiar necesară, pentru că putea fixa starea de sentimentalitate latentă a femeei lui într-o zonă puțin primejdioasă pentru dânsul. Cu toată atitudinea sa nepăsătoare și egală, îi urmărise cu destulă încredere și emoție pe amândoi, atent la toate fazele afecției lor; le înțelesese atracția și exaltarea întreținută de pasiunea comună pentru poezie și o lăsase liberă prin absență discretă. Mărturisirea făcută de Baby îl surprinsese însă și îl lovise, ca una ce ieșise din prevederile lui. Nu-și închipuise că vor ajunge până acolo și se gândise la început să intervie; prudența îl reținuse; brusca lui intervenție n-ar fi făcut decât să întețească un sentiment de afecție care, contrariat, s-ar fi transformat în pasiune.</p>
               <p rend="justify">Metoda lui științifică îl înclina spre liberul joc al forțelor naturii; reacțiunea avea să iasă tocmai din libertate. Tăcuse deci, dar rezerva lui spori involuntar; pe nesimțite între dânsul și Mite se țesu o pânză subțire de piedici ce-i despărțise sufletește cu toate că nimic nu apărea privirilor din afară: poate că nici ei nu-și dădură seama la început de situația nouă și nemărturisită în care se aflau. Abia mai târziu Mite o observase, de unde îi și venise bănuiala că bărbatu-său presimțise ceva; căuta chiar o explicație, dar n-o putea da cât timp nu i se cerea… Doctorul continua să-i urmărească și mai atent; avea de mult impresia că primejdia dispăruse; dacă ruperea scrupulelor ce rețin pe omul moral nu s-a făcut la început, în momentul culminant al conflictului de forțe, ea nu se mai face, cel puțin în categoria oamenilor căreia le aparțineau Mite și poetul. Lui i se părea că momentul critic trecuse, poate; chiar dacă afecția mai exista, ea se normalizase și se lăsa acum condusă de anumite restricții și comandamente, peste care nu mai avea îndreptățirea de a luneca… Ochiul lui observase cu lăcomie de mult curba ascendentă a setei lor reciproce și o urmărise îngrijorat până la punctul maxim, al sărutării, pe care o surprinsese Baby; ireparabilul se putea întâmpla atunci, dar după multe semne imperceptibile își dase seama că linia se frânsese în ascensiunea ei pentru a înclina pe un plan drept, de durată, dar fără primejdii; de ce declinase? Nu putea ști și nici nu-l interesa; își confirmă numai părerea că libertatea e încă metoda cea mai bună împotriva ispitei romantice a riscului și a primejdiei. Atitudinea hotărâtă a femeiei, prin care luase asupra ei plecarea lui la Iași, îi ridică cele din urmă temeri; situația se limpezise; pasiunea lor se muiase într-o afecție dezinteresată; dacă însăși Mite îl trimitea la Iași, nu mai avea de ce fi îngrijorat. Ochiul îi mai rămase totuși disponibil pentru a surprinde situația reală în amănunte, dar avea aproape siguranța că totul era de prisos.</p>
               <p rend="justify">În Mite, deși apele mari ale pasiunii cerebrale se retrăseseră, de mult, lupta avea încă un accent de patetism.</p>
               <p rend="justify">Simțise ea că punctul critic al legăturii ei sufletești trecuse; meritul și-l atribuise, firește, ei, sănătății ei morale, ce o făcuse să se biruie și să-l biruie; îi impusese o prietenie ideală. În penumbra conștiinții, își da seama că biruința îi fusese ușurată de docilitatea lui; când îi cerea să făgăduiască, el se grăbea să jure. Regreta poate lipsa unui joc mai strâns, mai patetic și ar fi preferat să întâmpine rezistență. Regretul ieșea însă repede din zona luminată a conștiinții, care avea nevoia de satisfacția de sine. Meritul rămânea deci al ei, în întregime; își imputa chiar asprimea, cu care îl împinsese de la început în regiunile calme și frigide ale platonismului; se învinuia de egoismul de a fi voit să primească totul fără să dea nimic în schimb. Voise să fie adorată, cântată, să-i determine viața în amănunte, iar ea să-și urmeze liniștit cursul existenței normale, lângă bărbat și copil; îi acordase doar zâmbete, mâni răcoroase trecute pe păr și pe chip, sărutări nesubstanțiale; începuse chiar a deveni fetiș și rochia ei luase de multe ori forma feței poetului prosternat… Gândul i se îndreptă totuși la prima lor sărutare; cu ce putere ipnotică își întorsese capul, arsă de privirea din spate, și cum rămăsese atârnată de gura lui, fără a fi sprijinită de brațul inert. Sărutarea nu fusese cerută, solicitată, implorată, cum avea să devină toate celelalte de mai pe urmă, reținute, și protocolare. Meritul și-l atribuia, firește, tot ei; din beția primului sărut, se reculese repede în rezerva crezută necesară raporturilor dintre dânșii; ce apucase să-i dea în beția primului moment de relaxare sufletească, nu-i mai putea lua îndărăt; dreptul câștigat rămâne câștigat, dar îi ridicase din accent și din sens, îl anulase prin transformarea lui într-un act pur formal, fără semnificație; era, deci, normal să creadă că prin calmul ei îi îndiguise pasiunea și i-o transformase cum voise. Căci, din trecutul lor, amintirea luneca ușor peste incertitudinea și lipsa lui de inițiativă, pentru a nu se opri decât la momentele în care îi apăruse violent și nestăpânit; o voise, o dorise; de două ori venise cu gândul s-o omoare, pentru că-și dăduse seama că nu va fi niciodată a lui; dacă, la urmă se steriotipase într-o atitudine de resemnare, ea i-o impusese prin intransigență. Era mulțumită sau voia să pară; când își surprindea totuși o iritare surdă și involuntară împotriva lui, și-o explica pe motive literare. Nu era așa cum și-l închipuise; își amintea și acum naivitatea cu care-l exaltase, la serata de la legația americană, ca pe un geniu, un om de cultură universală. Americanul îi citise în suflet și zâmbise ca omul ce cunoștea substratul sentimental al entuziasmului tuturor femeilor. De atunci, când o întâlnea o întreba glumeț „Ce mai face geniul dumitale?” Geniul ei!</p>
               <p rend="justify">Nu putea tăgădui; îi admirase cultura și-l crezuse de mari resurse intelectuale. Acum avea uneori impresia că poate se grăbise în aprecieri. Dar așa credea și Titu și el era zgârcit în toate părerile lui despre oameni. Poate că nu se înșelase; era încă prea tânăr.</p>
               <p rend="justify">Activitatea lui totuși nu sporea; scria puțin, prea puțin. Îi inspirase numai două poezii, ba despre cea din urmă Maiorescu credea că vine tot din ciclul vechi al Veronicăi. Ea credea altfel, dar nu era sigură…</p>
               <p rend="justify">Lângă lampa cu abajur, croșeta mecanic și se gândea; privirea îi lunecă spre dânsul, pe când vorbea lucruri indiferente cu doctorul; îl scrută cu insistență, ca și cum l-ar vedea întâiași oară cu atenție.</p>
               <p rend="justify">…Se schimbase parcă, se îmbrăca mai bine… hainele făcute de curând erau tăiate la modă; îi veneau bine; sămăna cu ceilalți; la masă, musafirii streini nu se mai uitau la dânsul cu o privare întrebătoare; îl ascultau, dimpotrivă cu interes; vorbea mai mult și vioi. Mister Schuyler îi arăta chiar simpatie; îi citise câteva traduceri de ale ei în nemțește și-i plăcuseră… Îl privi tot mai atentă și obiectiv, ca pe un strein și își mărturisi flegmatic „e un domn bine”; zâmbi chiar când își aminti că-l auzise spunând cuiva că baia zilnică era de rigoare oricui… Se putea mândri ca avusese influență asupra lui, îi disciplinase puțin dezordinea. Dar gândul că-i inspirase numai două poezii și că oricât stăruise nu reușise să-l facă să scrie mai mult, să compună piese de teatru, nuvele, romane, așa cum își închipuise pe când credea în geniul lui creator și universal, îi micșoră din mândrie… În fond bănuia intuitiv că rolul râvnit de inspiratoare se mărginise la puțin, și nu mai avea alte perspective de a crește; vina sta, firește, în lipsa lui de elasticitate. Își dădea seama confuz că rolul ei era poate chiar sfârșit, și de aceea simțea, instinctiv, nevoia de a-și creea altul – rolul mai nobil prin dezinteresare de a-l reda obligațiilor lui sociale și datoriei față de o femeie, pe care o iubise și pe care și-o închipuia nenorocită; simțul ei de demnitate și de orgoliu femeiesc o făcea să transforme o probabilă înfrângere intimă, pe care era însă departe să și-o recunoască, într-o nouă biruință. În propriii ei ochi se vedea generoasă, dezinteresată; lui, avea să-i arate încă o dată natura ideală a afecției ei, iar tuturor celorlalți avea să le dovedească netemeinicia presupunerilor lor; căci nu se îndoia de mult că lumea îi clevetea. Inițiativa ei avea să spulbere toate calomniile; nu-i trecea prin gând, firește, că ea putea preveni și o inițiativă a poetului, care, în adevăr, ar fi durut-o; situația, în ochii altora, de femeie părăsită nu i-ar fi convenit…</p>
               <p rend="justify">Ea tricota mereu; mâinile îi mergeau harnice, dar gândurile îi alergau și mai repede în direcții contrarii.</p>
               <p rend="justify">Simți brusc o sfâșiere… Pe omul ce vorbea lucruri indiferente cu doctorul, îl iubise, deși nu cu uitare de sine; îl iubise cât îi era îngăduit; ori i se păruse că-l iubise? Era însă sigură că el o iubise; nu uitase extazul cu care o privise în rochia decoltată de tul albastru; avea ochi halucinați și se temuse să nu bage de seamă bărbatu-său; se întunecase și se mohorâse apoi din desperarea de a o vedea prea sus, inaccesibilă. O iubise; de atâta timp îl văzuse lângă ea inspirat, cu acea muzicalitate în glas, în care tresărea dorința erotică, și apoi de odată sumbru, închis, nemulțumit, zbuciumat; nu cunoștea misterul atitudinilor lui contradictorii din ultima vreme, de după sărutare, dar nu se îndoia că inegalitățile lui de atitudine veneau de la dânsa, de la ceea ce-și închipuia el despre dânsa… Era de ajuns să-i treacă mâna pe frunte sau să-l sărute, pentru ca să se însenineze din nou. De altfel, se primbla și acum ca în primele timpuri prin fața casei, romantic ca un începător. Abia pleca de la ea, și revenea visător pe maidan și măsura ulița cu pasul lui tărăgănat… Când se întorcea odată acasă, o oprise în drum domnul Ghiță Preda, cu care stătea uneori de vorbă.</p>
               <p rend="justify">— Doamne, cuconiță, îi spusese el zâmbind. Ciudat mai e și domnu’ Eminescu.</p>
               <p rend="justify">— Da? făcuse ca evasiv.</p>
               <p rend="justify">— Păi să vedeți dumneavoastră. Îl văd trecând mereu după miezul nopții, prin fața casei.</p>
               <p rend="justify">— Poate că șade pe aici, îngăimase ea.</p>
               <p rend="justify">— Nu șade, cuconiță, știu eu unde șade, tocmai pe la Caimata într-o mănăstire pustie. Și tot trece când la deal, când la vale, iar dacă mă vede, se tupilează după case; întâia oară, când l-am văzut furișându-se pe maidan, am crezut că e un vagabond, de am dat țignalul. Mi-a fost mai mare rușinea.</p>
               <p rend="justify">Roșise și plecase fără să poată scoate o vorbă; numai pe urmă înțelesese, unde voise sa ajungă domnul Ghiță Preda, de a trebuit mai târziu să-i dea de-o cinste la Vânătorul… Acum iată că pleacă la Iași… Ea îl trimetea celeilalte, Veronicăi – de ce-i spuneau toți Bălăuca? Și ea era blondă… Chiar de n-ar lua-o de nevastă, avea să înceapă o viață nouă… Îl va pierde… Gândul gol o străpunse ca un pumnal scos din teacă; o știa, difuz, de mai înainte, dar acum îi simți ascuțișul… Pusese între ei numai prietenie literară, pentru ca să rămână indiferentă? De câte ori nu-l așteptase la fereastră cu un spasm nervos și i se păreau clipele eternități? De câte ori nu avusese crize de desperare când nu venea? Asta e numai literatura? Clar îmbrățișările, abandonul ei moral, nu sunt semnele posesiunii?</p>
               <p rend="justify">Nu avea și ea drepturi asupra omului, pe care totuși îl trimetea celeilalte pentru a se arăta generoasă? Întrucât merita femeia de la Iași să devină destinul lui? Se simți înrăită; pozase; voise să impresioneze. Era și ea o femeie ca toate femeile…</p>
               <p rend="justify">— Willi, spuse ea brusc…</p>
               <p rend="justify">— Ce e, Mite? răspunse doctorul, fără să-și întoarcă ochii, de la o construcție de pietre colorate, pe care o clădise pe măsuță cu Eminescu și cu Baby.</p>
               <p rend="justify">— Nu-i nimic, se reculese ea și continuă să croșeteze.</p>
               <p rend="justify">Prin văzduh, zbură însă pe deasupra, în ochii tuturor, femeia blondă de Ia Iași, cu fața palidă și suptă.</p>
               <p rend="justify">— Când pleci la Iași? îl întrebă doctorul, ca un ecou inconștient al întrebării neformulate a Mitei.</p>
               <p rend="justify">Toți își daseră seama că le trecuse prin minte același gând.</p>
               <p rend="justify">— Mi se pare că e un tren de după amiază, răspunse poetul fără interes.</p>
               <p rend="justify">— Atunci ai tot timpul.</p>
               <p rend="justify">Deși mintea le era aiurea, se aplecară din nou încordați spre pietrele colorate.</p>
               <p rend="justify">Și Eminescu se gândea la femeia de la Iași, la întorsătura, pe care o lua situația lor prin moartea lui Micle. Pe Veronica o cunoscuse de mult, cu vreo opt ani în urmă, la Viena; se plimbase împreună cu ea vreo lună prin orașul imperial; o iubise în felul lui, adică o adorase în tăcere sau în versuri; părul ei bălai se împletise în toate versurile lui de atunci și până azi; o exaltase și o idealizase vreo șapte ani și numai de un an, după ce plecase de la Iași, într-o zi ploioasă de octombrie, o posedase, în sfârșit, într-o „casă mică și modestă” și din acea clipă devenise, pentru ea „băețelul meu iubit”, „Titi”, „Eminul meu”. Se mai întâlniseră apoi, dar nu se înțeleseseră; și iată acum, după mai puțin de un an, bătrânul murise. El îi scrisese și recunoscuse că în lipsa lui de fericire, atingerea în treacăt a mânii ei îi produsese o „dureroasă dar adâncă fericire”; mai recunoscuse că viața lui „ciudată și neexplicabilă” pentru alții, nu avea niciun înțeles fără dânsa; dacă nu-l făcuse fericit, pentru că nu era în stare să fie fericit, privirea ei îi scoase la lumină tot ce era ascuns adânc în suflet; îl inspirase. Își răsucise apoi gândul subtil: „am renunțat de mult la fericire, care pentru mine e una cu persoana ta” – cu alte cuvinte renunțase la dânsa. Veronica îi răspunsese îndată; îi mulțumise de condoleanțe și-l rugase să-i facă „o suplică la Ministerul de culte, în care să-i ceară din parte-i să i se acorde salariul răposatului până la regularea pensiei”… Gândurile lui lunecau acum de la construcția în pietricele colorate tot mai departe spre Iași. Ce-l aștepta acolo? Fericirea? Se știa inapt pentru ea; germenul descompunerii se afla într-însul. Îl înduioșa totuși amintirea femeii care de opt ani se contopise în viața lui sentimentală; o iubise de la distanță; o respectase și respectase firește și pe venerabilul Micle; degerase pe la geamuri; o chemase în ceasuri de insomnie și cât timp erau departe și-i despărțea bătrânul, i se păruse chiar că-l împingea spre dânsa pasiunea. Când o ținuse, în sfârșit, în brațe, în ziua ploioasă de octombrie „în casa mică și modestă” i se păruse că ajunsese culmea fericirii; se despărțiseră însă repede pentru a-i mai da iluziei putința de a se reface și de a zămisli noi mlădițe; bătrânul veghea ca romanul lor de dragoste să se alimenteze din însăși piedica existenței sale. Iată că murise și ridicase cu el ultima stavilă; iubirea lor își putea deci uni destinul și expira la prima încercare. Moartea lui Micle îl zguduise; din dragoste pentru Bălăuca îi rămăsese doar recunoștința; pentru dânsul ea reprezenta singura lui iubire tangibilă, trupească; după opt ani de exaltare sentimentală și de ascensiune poetică, subțirea săgeată a iubirii lui se împlântase în carnea albă și fragedă a femeii adorate, fără dezgust și fără satisfacție, întrucât satisfacția lui ieșea din emoție și nu din realizare. Cu toată solemnitatea momentului și a compătimirii sincere, nu găsise în sine decât încă o exaltare a acțiunii ei poetice asupra lui, dar nicidecum voința de a o lua de nevastă. Îi scrisese echivoc iar ea nu înțelesese, sau se făcuse că nu înțelege; o preocupa mai mult suplica la minister. Contrastul îl indispusese și-l dezgustase… Acum era îndemnat să meargă la Iași, s-o vadă, să o consoleze, să o aducă poate la București. Pentru ce? I-o impunea gura lumii, șoaptele prietenilor, imponderabilele morale și scrupulele, pe care și le făurește fiecare. N-ar fi ținut seamă de ele, dar acum se amestecase și Mite din nu știu ce sentiment romantic de solidaritate feminină, din nu știu ce zvonuri și obligații; ori voise să se răzbune că aflase de existența Veronicăi, arătându-se generoasă și indiferentă? N-o dorea geloasă, dar nu-i convenea s-o vadă nepăsătoare. „Nu m-a iubit niciodată”! – își zise el; „scriitoare!”, adaose cu ciudă și dispreț… Își aminti de una din scrisorile Veronicăi. Citise Atât de fragedă în Convorbiri și bănuise o inspirație streină. „Versurile tale, îi scrisese ea, mi-au făcut o durere, să simt că o figură <hi rend="italic">souverainement supèrieure</hi> m-a alungat afară din sufletul tău, unde poate fără veste mă introdusesem.” Veronica nu ținea să pară mărinimoasă, ci simțea ca o femeie și știa urî… O adulmecase pe Mite, pe „năsoasa de Mite”… Îi veni să râdă; o privi cum croșeta sub abajurul lămpii și își zise: de ce i-o fi spunând „năsoasa”… că nu se potrivește? Răzbunare de femeie; o mai numea în alt loc „<hi rend="italic">bas bleu allemand sans valeur et sans merite</hi>”. Femeie din popor, fată de moașă!, se mai gândi el, dar, cel puțin știe să iubească și să-și apere dreptul; nu-l împingea cu nepăsare și mărinimie în brațele alteia. Zgâria tigroaica! Nu. Nu se va duce numai pentru a-i da lui Mite satisfacția unei generozități umilitoare pentru dânsul.</p>
               <p rend="justify">— Nu mai vreau, se auzi deodată glasul voluntar al lui Baby.</p>
               <p rend="justify">Copilul se săturase să clădească, izbi pietricelele pe jos; își aduse aminte că nenea Mihai îi făgăduise o poveste înainte de plecare și o cerea cu o energie, căreia nu i se putea rezista.</p>
               <p rend="justify">Doctorul trecu la birou ca să răsfoiască o revistă medicală. Poetul nu știa ce să-i istorisească:</p>
               <p rend="justify">— Soacra cât trei nurori o știi?</p>
               <p rend="justify">— O știu.</p>
               <p rend="justify">— Dar Povestea fetei babei și a fetei moșneagului o știi?</p>
               <p rend="justify">— O știu.</p>
               <p rend="justify">— Dar povestea Caprei cu trei iezi?</p>
               <p rend="justify">— Pe asta n-o știu.</p>
               <p rend="justify">Cu răbdare și sfătos, el se puse să istorisească povestea minunată a caprei cu trei iezi, a vicleniei lupului, a istețimei iedului cel mic și a răzbunării caprei. Apoi pentru a-l face să-o repete:</p>
               <p rend="justify">— Uite, eu sunt lupul, cel urât și rău. Scaunul ăsta e bordeiul caprei; capra a plecat și ați rămas numai voi iezii. Eu, cum am spus, sunt lupul, și bat la ușă: toc! toc! apoi zise:</p>
               <p rend="justify">Trei iezi cucuieți, Mamei ușa descuieți. Că mama v-aduce vouă: Frunze-n buze, Lapte-n țâțe, Drob de sare în spinare, Măcreș În călcăieș. Smoc de flori Pe subțiori.</p>
               <p rend="justify">— Ce faci atunci tu, Baby?</p>
               <p rend="justify">— Eu, se repezi hotărât băiatul, eu îi spun: Bădică, bădică! ascultați-mă pe mine! Poate mai de-apoi a veni cineva și a zice:</p>
               <p rend="justify">Deschideți ușa</p>
               <p rend="justify">Că moare mătușa</p>
               <p rend="justify">și atunci voi trebuie numaidecât să le deschideți? D-apoi nu știți că mătușa-i moartă, de când lupii albi și s-a făcut oale și ulcioare, sărmana.</p>
               <p rend="justify">— Bravo, Baby, tu ești iedul mic și cuminte. Așa să rămâi totdeauna.</p>
            </div>
            <div type="div2">
               <head>XXV</head>
               <p rend="justify">Doctorul se apropie de dânșii de-și sărută iedul, care știuse să se apere de lupul bătrân și șiret. Apoi deodată:</p>
               <p rend="justify">— Știi, domnule poet, că Mite a compus o lucrare nouă; toată săptămâna a scris. Ar putea să ne-o citească.</p>
               <p rend="justify">Era o diversiune ca să alunge prezența invizibilă a Veronicăi din birou; cum nu găseau ce să-și spună, o lectură ar fi împrăștiat tăcerea apăsătoare. Poetul schiță un semn întrebător, dar Mite tăcu.</p>
               <p rend="justify">— Insistă dumneata, că eu n-am nicio trecere în chestii literare, reveni doctorul.</p>
               <p rend="justify">Eminescu își făcu datoria fără convingere. Ideea că ea lucrase o săptămâna la ceva fără să-i spună, îl indispunea.</p>
               <p rend="justify">Nu numai că-l trimitea la Iași, în numele moralei publice, dar nu-i mai împărtășia nici planurile literare; se simți părăsit și umil. Mite șovăi, se lăsă rugată și se pierdu în lămuriri: nu era ceva definitiv, ci numai o simplă schiță, care mai avea nevoe de prefaceri; la urmă, se așeză la birou și porni cu sopranul ei armonios:</p>
               <p rend="justify">— Bucata se intitulează:</p>
               <p rend="italic">Das Lebensbild</p>
               <p rend="justify">și e studiul unui caracter de artist, bineînțeles, imaginar. E spovedania unui om cu o fire ciudată, un violonist căruia de copil i se recunoștea geniul, geniu ce n-avea însă să se realizeze niciodată, din lipsă de voință; mai era și nefericit, pentru că nu voia să fie fericit, întrucât mediul lui natural de existență era singurătatea.</p>
               <p rend="justify">Eminescu o întrerupse:</p>
               <p rend="justify">— Un minut – nu te superi? Mă gândeam tocmai la imaginea, care ar putea fixa pe un om singuratic… Iat-o: „își primbla singurătatea cum ar fi dus un copil de mână pe ulițele orașului”…</p>
               <p rend="justify">Doctorul izbucni sincer:</p>
               <p rend="justify">— Așa imagine înțeleg și eu! Vezi singurătatea omului cu ochii.</p>
               <p rend="justify">Mite îi privi metalic; nu le răspunse însă, ci își continuă lectura:</p>
               <p rend="justify">…Cum toți credeau în geniul lui, mama veni cu dânsul la Paris ca să-i dea profesorii cei mai buni. Copilul îi înminună pe toți; dar, în afară de muzică, se pierdea în visări, se lenevea și se dorea acasă, în țara lui. Mama i-a murit înainte de a-l vedea om, iar el se retrase de la Paris la Veneția, unde, la început, trăise dintr-un stipendiu al Universității…</p>
               <p rend="justify">— Să-i se taie numaidecât stipendiul, că altfel intervin eu! exclamă eruptiv doctorul. Băiatul n-avea ce căuta la Veneția, unde nu se învață muzica. Nu te supăra că te întrerup, dragă Mite. Nu sunt scriitor; dar, ca om de știință, am nevoie de precizie. Cum îl cheamă pe tânărul genial? Ai uitat să ne spui numele; ba ai mai uitat să ne spui și naționalitatea. E neamț, român ori turc? Chestie însemnată; dacă nu-i cunoaștem naționalitatea, nu ne mai interesează. Nu există oameni abstracți ci numai indivizi de diverse naționalități, care reacționează în cadrul rasei lor. Și, pe urmă, un amănunt, de mică importanță, deși cu rostul lui: nu uita, că bursele pentru vioară nu se dau de Universitate ci de Conservator; trebuie să schimbi numaidecât donatorul.</p>
               <p rend="justify">Era în întreruperile doctorului o intenție atât de vădită de a înveseli o atmosferă destul de încordată și de a alunga prezența invizibilă a Veronicăi, încât Mite nu se putea supăra. Se opri totuși ca și cum ar fi isprăvit lectura.</p>
               <p rend="justify">— Să ascultăm mai departe povestea eroului fără nume, interveni împăciuitor poetul.</p>
               <p rend="justify">— Ba, are nume; Willi s-a grăbit. Eroul se numește Alexandru.</p>
               <p rend="justify">— Alexandru, și nimic altceva; dar și Alexandru Machedon a avut nevoie să i se adauge un determinativ pentru a fi recunoscut.</p>
               <p rend="justify">— Alexandru al meu se numește Alexandru și nimic mai mult; n-are nevoie să fie recunoscut.</p>
               <p rend="justify">— Și ce neam de om e?</p>
               <p rend="justify">— N-are nicio importanță.</p>
               <p rend="justify">— Să o crezi tu! Știința spune altfel; să-l primim însă așa cum e și să aflăm, în sfârșit, întâmplările tânărului Alexandru, violonist genial și fără nume de familie și naționalitate.</p>
               <p rend="justify">Mite continuă. Alexandru se afla acum la Veneția. Fusese o mare speranță și acum nu era nimic; ajunsese la vârsta de 25 de ani și nu realizase nimic din ce făgăduise; trăia acolo de azi pe mâne, cânta noaptea nebunește; nu cunoștea încă femeia, nu pentru că se feria de femeie, deoarece „el nici nu știa să se ferească de ceva, nici să facă ceva”.</p>
               <p rend="justify">— Bietul băiat, mormăi doctorul, noroc că n-are nume că se făcea de râs.</p>
               <p rend="justify">…Când se întorcea o dată de la Lido, pe furtună, zări pe vaporaș o femeie de o frumusețe răpitoare.</p>
               <p rend="justify">— Cu ochi albaștri? întrebă Eminescu.</p>
               <p rend="justify">— Da.</p>
               <p rend="justify">Era o englezoaică ce însoțea pe un bătrân orb; la debarcader, Alexandru îi ajută doamnei să-l conducă pe bătrân până la otelul din față. Cât timp bătrânul trecu în camera de alături să-și schimbe hainele ude, Edita…</p>
               <p rend="justify">— Edita, frumos nume! întrerupse doctorul. De nume de familie, nici nu mai întreb, n-are desigur.</p>
               <p rend="justify">— N-are.</p>
               <p rend="justify">Edita se puse la clavir și cântă o compoziție a lui Alexandru, despre al cărui geniu auzise la Paris, unde avusese amândoi același profesor, fără să se cunoască. Tânărul nu fu însă impresionat și plecă fără să mai revină pe la englezi. Întâlnindu-l totuși din întâmplare, orbul îl pofti la masă.</p>
               <p rend="justify">— Caută pe naiba! mormăi doctorul.</p>
               <p rend="justify">Lui Alexandru nu-i plăcu invitația; fugea de oameni și nu se simția destul de bine îmbrăcat; se temea să nu fie ridicol.</p>
               <p rend="justify">— Drace! mormăi din nou doctorul.</p>
               <p rend="justify">Eminescu se mohorî și începu să fie mai atent.</p>
               <p rend="justify">Alexandru veni totuși; Edita îi spuse că cea mai mare fericire a ei ar fi să poată fi de folos bătrânului ei soț orb.</p>
               <p rend="justify">Doctorul se ridică brusc de pe fotoliu și începu să măsoare biroul cu pasul.</p>
               <p rend="justify">— Până aici, izbucni el cordial. Admit oameni fără nume de familie și fără naționalitate precizată; admit stipendii muzicale date de Universitate la Veneția; admit tineri de douăzeci și cinci de ani care nu cunosc amorul; dar nu admit o femeie, fie ea și englezoaică, de o frumusețe răpitoare, ca să-și poată găsi fericirea în a îngriji un soț bătrân și orb. Cine e, mă rog, orbul ăsta fără nume, care poate trezi devotamente atât de sublime? Prin ce le merită? Nu ne-ai pomenit nimic de dânsul; era și el genial? Admit sublimul, dar numai dacă e motivat.</p>
               <p rend="justify">Mite închise caietul și vru să întrerupă lectura; trebui o intervenție energică pentru a și-o relua.</p>
               <p rend="justify">Alexandru cântă ore întregi, iar a doua zi primi de la Edita invitația de a-i da lecții de muzică.</p>
               <p rend="justify">— Vai de orb! mormăi doctorul.</p>
               <p rend="justify">Edita vroia însă să ia lecții de muzică tot în interesul orbului, pentru că tot ce învăța avea să-i cânte apoi lui, care nu-și găsea altă distracție decât în muzică.</p>
               <p rend="justify">— Orbul mă irită, izbucni iarăși doctorul; totul pentru orb, nimic pentru noi! Mă bat însă cu gândul că nu e chiar așa orb, orb de tot; poate că zărește încă pe sub pleoapele pe jumătate, adaose el echivoc…</p>
               <p rend="justify">Lecțiile începură chiar de a doua zi în camera întunecoasă a otelului; uneori asista și orbul.</p>
               <p rend="justify">— Și nu vedea nimic?</p>
               <p rend="justify">— N-avea ce să vadă.</p>
               <p rend="justify">Alteori rămâneau singuri ceasuri întregi. Ea se înduioșa de nefericirea lui; ar fi voit să-i insufle încredere în sine, gust de lucru, să-l formeze pentru viață. „Am să te împac chiar fără voia dumitale cu viața”, zicea ea adeseori râzând, iar el îi arunca o privire recunoscătoare, nu pentru cuvintele ei, ci pentru că-i ședea bine când râdea.</p>
               <p rend="justify">— Pentru un tânăr care nu cunoaște amorul e îmbucurător că știe prețui frumusețea unui râs de femeie, încercă să glumească doctorul; verva lui se risipi în gol. Imaginea Veronicăi dispăruse, în sfârșit din încăperea odăii, dar, în locul ei, se întinse plasa unei încordări în jurul lecturii, care începea să aibă o semnificare. Mite continuă:</p>
               <p rend="justify">— Tânărul rezistă ispitei consolatoare a femeii; deși bagă de scamă că i se strecurase în sânge, nu se dumerea ce voia de la dânsul. Îi spunea că e desperat, că nimic nu-l interesa pe lume și că voia să se retragă undeva în singurătate.</p>
               <p rend="justify">— Dar nu sunt eu nimic pentru dumneata? Interesul bărbatului meu și al meu pentru dumneata îți este în adevăr atât de indiferent?</p>
               <p rend="justify">Doctorul izbucni din nou:</p>
               <p rend="justify">— Ei nu, dragă Mite, orbul mă exasperează!… Ce vrei să-i pese tânărului genial de interesul orbului? Trebuie să înțeleagă că i-a venit timpul să dispară, că încurcă lumea cu prezența lui. Să știi că dacă nu-l omori curând, intervin eu ca doctor să-i dau șoricioaică.</p>
               <p rend="justify">Mite râse de nevoie:</p>
               <p rend="justify">— N-avea grijă că moare curând.</p>
               <p rend="justify">— Bun. Fiecare trebuie să știe dispărea la timp.</p>
               <p rend="justify">Mite își reluă lectura. Dialogul sentimental între tineri continuă: femeia voiește să-l salveze, tânărul îndrăgostit refuză. Într-o seară el o zărește într-o gondolă în toaletă elegantă, decoltată, și cu diademă de diamante în păr. Mergea la o serată la consulul francez.</p>
               <p rend="justify">— Ești sigură că serata era la consulul francez? mormăi iarăși doctorul.</p>
               <p rend="justify">— De ce?</p>
               <p rend="justify">— Știu eu? Poate era mai natural ca doamna Edita și meargă la consulul englez ori american.</p>
               <p rend="justify">La serată Edita se gândește numai la Alexandru și-l așteaptă să apară, deoarece îl știa invitat; el nu vine însă; melancolie; a doua zi scenă de gingășie amoroasă. Tânărul rămăsese în extaz la apariția ei în toaletă de bal; în beția lui, el îndrăznește să-i… să-i sărute mâna!</p>
               <p rend="justify">— „O sărutare de mână de la dumneata e ceva cu totul deosebit, îi răspunse Edita și mă face mândră.”</p>
               <p rend="justify">— Norocos tânăr! interveni doctorul. Pentru că mânuiește arcușul, femeile nu mai au niciun orgoliu în fața lui; doamna Edita se simte mândră că i-a sărutat mâna!</p>
               <p rend="justify">Mite continua… Când Alexandru îi mai sărută o dată mâna, Edita îi spuse:</p>
               <p rend="justify">— Prea țin la dumneata… Trebuie să ții și dumneata la mine, căci pe asta mi-am clădit planul meu de a te scăpa.</p>
               <p rend="justify">— Vai! exclamă doctorul; nici nu bănuiam că e femeie primejdioasă cu „plan”.</p>
               <p rend="justify">Întâia fază a iubirii lor se oprește aici, căci orbul se îmbolnăvește.</p>
               <p rend="justify">— Așa da: isprăvește cu el mai repede, căci altfel încurcă „planul” de scăpare a Editei;</p>
               <p rend="justify">Perechea de englezi plecă în Elveția; de abia acum își dă scama Alexandru de cât o iubea pe Edita; din violonist devine desenator; toată ziua nu face decât schițe imaginare după capul Editei; se sălbăticește, și își lasă barbă și păr mare ca un locuitor al pădurilor. După șase săptămâni, o telegramă îl vestește că orbul a murit și că toți pleacă în Anglia.</p>
               <p rend="justify">— Fie-i somnul ușor, îl prohodi doctorul, că era de prisos. Să sperăm că tânărul Alexandru și doamna Edita se vor înțelege de acum.</p>
               <p rend="justify">Dar Alexandru continuă să-și piardă vremea la Veneția timp de un an, când un bilet îi anunță sosirea Editei; emoții, extaze, amintiri duioase și deodată, el i se aruncă la picioare și-i sărută mâinile:</p>
               <p rend="justify">— „Vino cu mine într-un pustiu; fără zâna mea nu pot trăi.”.</p>
               <p rend="justify">— „Copil sălbatic ce ești! dar ce să caut eu în pustietate?”</p>
               <p rend="justify">— „Să cunoști viața, viața adevărată, cea lipsită de aparențele mari.”</p>
               <p rend="justify">Doctorul începu din nou a se preumbla agitat prin cameră.</p>
               <p rend="justify">— Ce-i cu tânărul? Parcă i-ar lipsi ceva. Vrea să caute viața „cu adevărat” în pustiu! Auzi dumneata ce idee! Dacă îi lipsesc hainele – se găsesc de vânzare; nu-i nevoie să te duci în pustiu ca să n-ai nevoe de ele.</p>
               <p rend="justify">Fără să mai răspundă la întreruperi, Mite continuă: Edita îl tratează ca pe un copil genial și a doua zi îi propune să-l ia de bărbat.</p>
               <p rend="justify">— Era și timpul! bombăni doctorul.</p>
               <p rend="justify">La Paris, când o vede în lumea ei din societatea înaltă, se sperie din nou; nu-și închipuia că s-ar putea apropia de o femeie atât de frumoasă și elegantă; se intimida și nici nu-i venea să creadă că doar o sărutase o dată.</p>
               <p rend="justify">— O sărutase? interveni doctorul. Ei, asta e cu păcat! Și-a dat, se vede, seama și doamna autoare că nu ne-a spus nimic până acum: ne-a vorbit doar de niște nevinovate sărutări de mână, de care Edita se declara „mândră”.</p>
               <p rend="justify">La punctul, în care ajunsese lectura, nu se mai putea întrerupe. Mite o continuă eroic.</p>
               <p rend="justify">Desperat, Alexandru îi scrie că nu se mai poate însura; tinerii se explică a doua zi.</p>
               <p rend="justify">— „Dar prea îmi îngreunezi sarcina, începu Edita, trebuie să iau cu totul asupra mea rolul de bărbat și iarăși și iarăși să te pețesc. Dar ce te face atât de deznădăjduit.</p>
               <p rend="justify">— Sunt într-o poziție cu totul falsă, nu pot să fac ceea ce ar trebui și totuși aș vrea ceea ce n-am voie să vreau.</p>
               <p rend="justify">— Dar ce ai vrea?</p>
               <p rend="justify">— Aș vrea să vă privesc toată viața mea, să stau culcat la picioarele dumneavoastră, departe de toți oamenii; aș vrea ca nimeni afară de mine să nu vă vază și să nu auzim decât valurile mării zbătându-se deasupra noastră.”</p>
               <p rend="justify">— Du Gottes Mutter! bolborosi pe nemțește doctorul, smulgându-și părul din cap și preumblându-se din nou agitat prin cameră. Dar, pentru numele lui Dumnezeu, ce e cu tânărul ăsta? Trebuie ținut numai decât sub observație medicală. Vrea să rămână culcat toată viața la picioarele ei. Se mulțumește cu atât? Regretabil. Ba vrea să fie departe de oameni… Într-o pustietate… Dar ce i-au făcut oamenii? Îi mai trebuie, pe deasupra, și valurile mării. Nu poate fără ele!…</p>
               <p rend="justify">Mite continuă…</p>
               <p rend="justify">La plecare Edita îi spuse lui Alexandru:</p>
               <p rend="justify">— „O, Doamne! Ce viață plină de încântare trebuie să fie aceea de a te face pe dumneata să cunoști fericirea!”</p>
               <p rend="justify">— Nu, nu! dragă Mite, oamenii ăștia nu sunt ca toți oamenii. Adinioară tânărului îi trebuiau pustietatea și marea și voia să-și petreacă viața la picioarele ei, acum femeia se întrece în sublim. Nu-i ajunge că se devotase unui bătrân orb, care nici măcar nu cânta din vioară, ci vrea să se consacre și tânărului acestuia ce visează numai de pustietăți; se gândește la fericirea tuturor invalizilor, numai la ea nu!</p>
               <p rend="justify">Mite continuă:</p>
               <p rend="justify">— Și s-au cununat.</p>
               <p rend="justify">— Bine că s-au cununat! bombăni doctorul.</p>
               <p rend="justify">S-au instalat la Paris, firește, în două apartamente frumoase ca în basm, despărțite printr-o grădină de iarnă. Deși nu-i displăcea eleganța nouei sale vieți, tânărul suspina totuși.</p>
               <p rend="justify">— „Ah! singur! De aș putea să fiu singur, departe chiar și de fericire, numai singur în liniștea eternă.”</p>
               <p rend="justify">…numai când o vedea pe dânsa, ideile de singurătate îi dispăreau; o lua în brațe și o săruta. Au trăit, astfel, o lună fericiți.</p>
               <p rend="justify">— Ajunge și o lună, mormăi doctorul, că începusem să cad la bănuieli în privința tânărului genial, iubitor de singurătate.</p>
               <p rend="justify">— La o lună iată că vine vremea unei serate.</p>
               <p rend="justify">— Iar serată! bombăni doctorul, seratele le sunt fatale.</p>
               <p rend="justify">…Se naște o discuție; prima lor discuție. Alexandru nu vrea să iasă în lume; de altfel, căsătoria nu-i izbutește nici din punctul de vedere al creației artistice. „Nu simția, mărturisește el, cu desăvârșire nimic, decât o oboseală grozavă și neîncetatul dor de singurătate. N-am viață în mine; nu sunt spre a fi om”… Se poate înțelege de la sine nenorocirea Editei, care nu-l luase decât din speranța de a-l face să producă opere de artă. „Alexandre, îi spunea ea, cum de nu simți tu decât lucruri negative, niciodată pozitive? Când n-ai ceva, poți despera; dar dacă ai „atunci, îți este atât de indiferent, încât nici nu bagi de seamă.” Iată situația tragică a căsniciei lor: femeia nu reușise să-l schimbe. Edita era însă însărcinată.</p>
               <p rend="justify">— Însărcinată! Jesus, Maria! Dar de ce se mai plânge doamna Edita? Iată și un lucru pozitiv, între atâtea lucruri negative, care îmi schimbă toate ideile negre ce le concepusem în privința genialului tânăr.</p>
               <p rend="justify">…În urma certei cu serata, Edita se întoarce singură în țara ei, ca să nască în casa în care s-a născut și ea.</p>
               <p rend="justify">— Nazuri de femee însărcinată, bombăni doctorul.</p>
               <p rend="justify">…În lipsa ei, Alexandru compune, în sfârșit, o simfonie, singura operă, de care e și el mulțumit.</p>
               <p rend="justify">— Și copil și simfonie, tânărul se reabilitează cu totul în ochii mei! mormăi pentru el doctorul.</p>
               <p rend="justify">…Pe când se afla în odaia ei, sosește și Edita slăbită de moarte; se certase cu familia, care pretindea că Alexandru n-o luase decât pentru bani. A doua zi Edita naște un băiat cu părul negru și creț, dar mort. Edita moare și ea din naștere. Alexandru pleacă desperat în țara lui, fără a mai asista la înmormântarea Editei, ca să nu-i întâlnească familia venită din Anglia. În țară află de la fratele ei, lordul Harry, că nevastă-sa îi lăsase toată averea. Alexandru refuză legatul în favoarea lui Harry, dar lordul făcu cu el un orfelinat, pe numele Editei și al lui Alexandru.</p>
               <p rend="justify">— „Prin vis – încheie cititoarea – mai vedea uneori, dar cu chip strein, odaia albastră și femeia cea blondă și albă, care ar mai zâmbi veselă, dacă nu s-ar fi încrucișat căile vieții lor. Dar niciunul dintr-înșii nu a fost vinovat de aceasta, așa a fost scris să fie.”</p>
               <p rend="justify">— Fatalitate! bombăni, final, doctorul.</p>
               <p rend="justify">Mite tăcu; lectura se sfârșise; lectură penibilă. De pe la jumătatea ei, înțelegându-i tâlcul, Eminescu nu mai făcuse nicio întrerupere, ci privea, ca de obicei, în jos ori în tavan, pierdut în reverie. Doctorul înțelese și el de la început realitatea, pe care vroia să o acopere atât de naiv povestea nevestei lui, cu muzicantul genial și himerica englezoaică; se bucurase din adânc, dar căutase prin comentarii zgomotoase și alunge concentrarea unei atenții supărătoare, cum ai alunga un bondar insistent; Mite îi pricepuse intenția și se resemnase la toate observațiile. Când se sfârși, doctorul intona cu glas profund primul acord al marșului funebru al lui Chopin și își făcu o cruce largă:</p>
               <p rend="justify">— Requiescat în pace.</p>
               <p rend="justify">Eminescu se ridică palid, strânse mâna femeei cu o vagă felicitare ce-i expiră pe buze și, cercetând ceasul, găsi că ora era înaintată; trecuse de unsprezece. Își luă rămas bun ceremonios, rece, absent.</p>
               <p rend="justify">Singuri, Mite și Willi se uitară unul la altul, stânjeniți oarecum, cu impresia de a fi asistat la punctul final și solemn al unei drame, pe care nu voiau să și-o mărturisească.</p>
               <p rend="justify">— Ce efect i-a făcut lui Eminescu? întrebă ea totuși, într-un târziu, împinsă de curiozitate literară.</p>
               <p rend="justify">Doctorul ridică întâi din umeri, apoi, ca să nu pară că nu vrea cu dinadins să tacă, adaose:</p>
               <p rend="justify">— Mi-a părut foarte impresionat.</p>
               <p rend="justify">— Nu-i așa? se grăbi să întărească ea.</p>
               <p rend="justify">În tot timpul lecturii, Baby dormise într-un fotoliu; numai la urmă, când se isprăvise, își deschise ochii.</p>
               <p rend="justify">— Tati, intervenise el pe neașteptate, în ochii lui nenea Mihai am văzut lacrimi. De ce plângea nenea Mihai?</p>
               <p rend="justify">— Ești sigur că plângea?</p>
               <p rend="justify">— Dacă am văzut!</p>
               <p rend="justify">— Ți s-a părut.</p>
               <p rend="justify">— Când citește mami plânge nenea Mihai; când citește mami poezii de ale lui nenea Mihai plânge mami.</p>
               <p rend="justify">Doctorul îl ridică în brațe!</p>
               <p rend="justify">— Așa fac poeții, Baby… Plâng mult. Mai bine de tine că te faci colonel de ulani.</p>
               <p rend="justify">Scoase ceasul:</p>
               <p rend="justify">— E târziu, domnule colonel; să ne culcăm.</p>
               <p rend="justify">Îl luă cu el în brațe. Se îndreptară cu toții spre camera de culcare.</p>
               <p rend="justify">— Mite! spuse doctorul emoționat, din prag.</p>
               <p rend="justify">— Ce e, Willi? răspunse ea cu o presimțire.</p>
               <p rend="justify">— Aici cu Baby între noi, aș vrea să te sărut deasupra capului lui.</p>
               <p rend="justify">— Și eu pe tine, Willi.</p>
               <p rend="justify">— Din inimă?</p>
               <p rend="justify">— Din inimă.</p>
               <p rend="justify">Se sărutară și intrară în camera de culcare.</p>
               <p rend="justify">Eminescu ieșise uluit cu primele acorduri ale marșului funebru al lui Chopin în urechi; doctorul găsise melodia finală a întregii lor povești. Simți că se rupse ceva într-însul, definitiv. Murise dragostea pentru Mite? N-o iubise niciodată, poate. Murise dragostea de dragoste pentru ea. Dragostea de dragoste va mai renaște în el, căci fără dânsa nu putea trăi… alt păr blond… alți ochi albaștri… alte mânuțe „reci”… alte emoții ale începutului… alte timidități ale inițierii, cât timp sufletele se pipăie; momente sublime!… alte primblări prin fața geamurilor adoratei… alte sărutări diafane… alte poezii… da alte poezii.</p>
               <p rend="justify">Singurul lucru ce rămânea din atât freamăt… Totul va mai fi poate; cu siguranță chiar… dar basmul minunat, în care trăia de vreo doi ani se sfârșise… Simția că se sfâșie. Stăruința femeiei de a-l trimite la Iași, cu toată aparența unei atitudini sublime, venea din indiferență, ori poate din voință de a pune între dânșii ireparabilul: o altă femeie. Voia să-i impună pe Veronica… Nuvela transformase în ficțiune propria lor viața, ideea acestei materializări ridicole îl chinuia ca aplicarea unui fier roș. Dragostea expirase și se îmbălsămase în literatură…</p>
               <p rend="justify">— Oprește… auzi, deodată, din spate un glas brutal și răgușit, prin strada Academiei.</p>
               <p rend="justify">Bănuia al cui era; și ar fi voit să scape de prezența lucidă și sarcastică a lui Caragiale.</p>
               <p rend="justify">— Oprește, îți spun! repetă categoric glasul din spate.</p>
               <p rend="justify">Se opri. Caragiale îl măsură în felul lui de sus până jos, pe sub ochelari, la lumina unui felinar.</p>
               <p rend="justify">— De ce ești, măi, așa de sinistru? îl întrebă el, fără speranța, totuși, de a-i scoate vreo mărturisire.</p>
               <p rend="justify">Eminescu dădu din umeri, cu necaz:</p>
               <p rend="justify">— Am și de ce! M-a apucat miezul nopții ascultând literatura proastă a unei cucoane.</p>
               <p rend="justify">— Te scârbești și tu numai pentru atâta lucru! Hai la Duro, să uiți de literatura tuturor cucoanelor din lume…</p>
               <p rend="justify">— Nu pot, că mâne plec.</p>
               <p rend="justify">— Unde pleci?</p>
               <p rend="justify">— La Iași.</p>
               <p rend="justify">— Apoi bine, măi, om întreg ești tu? Nu-ți ajunge proza cucoanei de la București; te duci acum după poezia cucoanei de la Iași?</p>
               <p rend="justify">Poetul coti, cu un scuturat din umeri, în semn de fatalitate, și se pierdu în întuneric bombănind:</p>
               <p rend="justify">— Neamul nevoei!</p>
            </div>
         </div>
         <div type="div1">
            <head>Bălăuca</head>
            <div type="div2" rend="P23">
               <head>I</head>
               <p>— Mâine plec la Iași, aruncase la întâmplare lui Caragiale.</p>
               <p>Rămas singur, se scutură însă ca de o pulbere nevăzută. De ce-i spusese că pleacă mâine, când nici nu se gândea? Ce să caute acolo? Voise doar să scape de Caragiale, împotriva dialecticei căruia, cu puncte de plecare schimbate după împrejurări și din spirit de contradicție, firea lui dreaptă se răzvrătea.</p>
               <p>— Grec diabolic, îi spunea el adesea, cu un amestec de admirație pentru vioiciunea minții și de silă pentru nestatornicia caracterului. Închis în sine, Eminescu nu simțea nevoia comunicării cu oricine și despre orice. Nu-i plăceau de cât discuțiile de ordin general, în care consimțea să-i înfrunte ironia și scepticismul. Despre dânsul și despre viața lui sentimentală nu vorbea nimănui bucuros; se ferea cu atât mai mult de Caragiale, al cărui ochi ager îi urmărea indiscret rana; pipăind-o cu mâini brutale, i-o ardea apoi cu fierul roșu al unei logice realiste, pentru care dragostea în latura ei ideală era o absurditate și o degenerare a energiei bărbătești.</p>
               <p>— Ne faci nația de ocară, îi spusese odată, găsindu-l pe la miezul nopții sub ferestrele Mitei.</p>
               <p>El îi lămurise atunci destinul poeților și păruse a-l fi convins.</p>
               <p>— E de ger, mințise chiar, ștergându-și o lacrimă ivită în colțul ochiului.</p>
               <p>Revenit însă din emoție, de câte ori îl vedea de atunci pe gânduri, îi arunca sarcastic:</p>
               <p>— Tot pustia aia de nemțoicuță? <hi rend="italic">Deutschland über alles</hi>!</p>
               <p>Ori:</p>
               <p>— Ia mai vino și pe plaiurile noastre, că s-or supăra Voievozii…</p>
               <p>Ori:</p>
               <p>— Dacă intri în domeniile criticei academice, unde vânatul e oprit, ai s-o pățești cu Maiorescu și te pomenești că nu-ți mai recunoaște talentul, nici cu „dar” „însă” „totuși” și „având în vedere”.</p>
               <p>Rotund și iscoditor, ochiul lui scormonea și arunca la o parte țărâna ca o sapă harnică; strângea apoi recolta bogată a observațiilor pentru a le aduce arcului tăios al gurii ca să le prefacă în ironii.</p>
               <p>Prefera deci să rămână singur. După scena de la doctorul Kremnitz, își simțea un suflet de car răsturnat în mijlocul drumului ori de umbrelă întoarsă de vânt.</p>
               <p>Acasă nu se mai dezbrăcă. Din oboseală sau din silă față de tot ce se repetă, nu-și mai dădea adesea osteneala împlinirii gesturilor simple ale vieții. Se aruncă, așa cum era, pe canapea. Seară tristă, sfâșietoare, cu tragicul latent al bucății de zahăr ce se dizolvă într-un pahar de apă. Iubise cu adevărat? N-avusese senzația durerii precise, ci a pierderii încete a unei substanțe, de a cărei existență nu-și dăduse seama decât în momentul dispariției. Că o iubise sau numai i se păruse, faptul nu mai avea nicio însemnătate; însemnată era doar conștiința sfârșitului sentimentului. Siguranța de a nu mai fi iubit îl durea mai mult de cât îl bucurase odinioară siguranța că e iubit; socotelile dragostei i se arătau și acum vitrege. Destrămarea începuse, firește, mai de mult; o simțise poate și dânsul, fără să sufere, pe lunecușul schimbărilor încete și vătuite. Scena din urmă îi grăbise doar deznodământul; iubirea femeii devenise literatură. Obișnuia și el să și-o transforme în poezie, dar numai substanța: adorarea, extazul, îndoiala, scânteile răsfețe ale rugului aprins. Nuvela Mitei era însă povestea încheiată a dragostei lor defuncte, urmărită în transpunerea ușor schimbată a popasurilor ei. La urmă, îl trimisese „rivalei” de la Iași, și, înainte de a-i cunoaște hotărârea, îi anunțase la masă plecarea. Când doctorul îl întrebase, fără să-i mai aștepte răspunsul, ea intervenise cu ton sigur:</p>
               <p>— Pleacă, pleacă.</p>
               <p>Pentru ce să plece? Nu se va duce să înnoade firul unei povești încheiate… Mite nu-l mai iubea, poate de mult – era sigur. Dar nu ea dorise numai o ruptură, ci voise să arate și celorlalți că între dânșii nu mai era nimic. Atitudinea îl descumpănise; din slăbiciune nu protestase, ci lăsase totul în nesiguranță…</p>
               <p>— Unde să plec? se răzvrăti pentru a doua oară pe canapea. De ce să plec, când n-am ce căuta acolo?</p>
               <p>Îi părea rău că nu-i respinsese de la început invitația categorică; se potoli doar la gândul că n-o făcuse de cât poate din discreție; protestând, s-ar fi văzut că Mite avea drepturi să i se amestece în viață. Totuși, nu va pleca; nu va intra în noi încurcături sentimentale. Pentru ce-i spusese atunci lui Caragiale că mâine pleacă, adică îi repetase vorbele Mitei? Pentru că voise să scape de prezența lui indiscretă? Ar fi putut pretexta că e obosit sau că are de lucru. De ce se lăsase târât în alte complicații? Ce va născoci când se vor întâlni mâine la redacție? Că se răzgândise? Nu putea înșela istețimea „grecului”. Va înțelege că voise să scape de dânsul și-i va spune ca de atâtea ori:</p>
               <p>— Când ai de gând să o isprăvești și cu cucoana de la Iași? I s-a urât lumii de când vă tot aude povestea.</p>
               <p>El isprăvise, de fapt, cu amândouă. Liniștit, își putea căuta de lucru. Răsucindu-se mereu pe canapea, se gândi, pentru a nu știu câta oară, la faptul că-i spusese lui Caragiale vorba Mitei ca un cuvânt de ordine. De ce o făcuse? Ca să scape de el? N-avea nici un sens să înlocuiască un rău prin altul și mai mare. Nu vedea linia obscură, pe care-i sosise hotărârea de dincolo de conștiință pentru a se formula brusc și absurd ca o sfidare. Prefera să-și închipuie că voise doar să spargă cercul monoton al vieții de redacție și de cafenea măcar în imaginație.</p>
               <p>Mâine pleacă la Iași… Ce glumă!… Nu fusese, desigur, decât o glumă; la urmă, putea și el glumi. Când îl va întreba, îi va răspunde că s-a răzgândit, deși el nici nu se gândise măcar.</p>
               <p>Încetul cu încetul se domoli.</p>
               <p>— Mâine nu plec la Iași, izbucni, deodată, răstit și se întinse pe canapeaua de creton roș, pentru ca, scăpat în sfârșit de tortura nehotărârii, să poată dormi.</p>
            </div>
            <div type="div2" rend="P23">
               <head>II</head>
               <p>A doua zi se sculă, ca și cum nu s-ar fi întâmplat nimic. Uitase de scena de la doctorul Kremnitz, de îndemnurile Mitei de a pleca la Iași, chiar de senzația de sfârșit transpusă pe ultimele note ale marșului funebru al lui Chopin; uitase de întâlnirea cu Caragiale și de vorba ce-i aruncase ca un proiectil în piept:</p>
               <p>— Mâine plec la Iași.</p>
               <p>Nu se gândea nici că pleacă nici că rămâne, cum nu se gândea nici la Mite, nici la Veronica; forța lui obișnuită de evadare trăsese brusc cortina de fer, îndărătul căreia viața inconștientă își torcea firul netulburat. Reușea, astfel, să se izoleze în sine, arătând lumii un aspect de nepăsare față de tot ce e în jur. Plecarea la Iași trecuse de faza deliberărilor și se rezolvase fără participarea voinței: Veronica, Mite, Caragiale îi dispăruseră din câmpul preocupărilor. Când se uită la ceas, era ora nouă. Se întrebă dacă moș Codrescu, administratorul <hi rend="italic">Timpului</hi>, își lua cafeaua cu lapte la Hugues, ori în Lipscani; l-ar fi găsit mai sigur la zece la redacție; fără să știe de ce, nu voia să mai treacă pe acolo. Uitase cu totul de Caragiale și nu se preocupa decât de Codrescu. Își dădea nelămurit seama că trebuia să fie la mijloc o chestie de bani. Nu-i cunoștea însă destinația. Limpede nu era decât rezultatul deliberărilor venite de după cortina de fer: necesitatea unui avans de leafă. Porni spre cafenea îngrijorat de felul cum îl va primi bătrânul. Avea să-i ceară ceva; avea să-și ceară, poate, dreptul – dar niciodată nu crezuse că are vreun drept; de aici spaima în fața oricărei cereri și senzația unui clește strângându-i zgârciul inimii. Nu cerea totuși întâiași dată. Se născuse cerând și singurul lucru, pe care nu-l ceruse, fusese doar venirea pe lume. Încolo, nu obținuse nimic de cât întinzând mâna; tatăl său căminarul, om econom și aprig, nu dădea bucuros; ținea banul în pumnul încleștat, pe care trebuia să i-l deschizi ca să-l lase; își petrecuse copilăria silindu-se să-l desfacă, rugându-se, scâncind, implorând ajutorul mamei și al Harietei, trimițând scrisori desperate de la Cernăuți, unde era dator lui pan Nikolaus Dziersek din <hi rend="italic">Schulgasse</hi>, portarului Obergimnaziului, camarazilor, alvițarului. Când, în sfârșit, pumnul părintesc, se deschidea și lăsa să-i cadă banul de argint, era prea târziu: el trecuse prin toate umilințele lipsurilor și spaimele așteptării; suferința îi înăsprise sufletul; în conștiință i se încleștase pumnul amenințător, și nu vedea pumnul ce-și slobozea, în sfârșit, prada sonoră. Pentru că nu se deschisese niciodată la timp, și la Cernăuți și la Viena, luni de zile trăise numai din expediente, din „puișori” și din „pițule” împrumutate de unde putea. Silit de atâtea ori să ceară, la nevoie, i se strângea totuși gâtlejul și i se usca scuipatul în gură; ridica doar arătătorul dreptei, mormăind muțește:</p>
               <p>— Mmm!</p>
               <p>și numai când se vedea cu cei zece creițari de o cafea neagră, dați tot cu semne tainice, sângele își relua circulația normală. Prin camerele cu chirie schimbate atât de des la Viena, trăise cu panica neplății la timp; se urca și se scobora pe scări, ca pisicile, și se strecura pe dinaintea odăiței portarului, pe nesimțite, cu suflarea sugrumată, oprită aproape; abia pe trotuar respira în voie. Se umilise până a se împrumuta de la chelnerul Jean de la <hi rend="italic">Troidl</hi> sau de Ia Andrei de la „<hi rend="italic">Zu den drei Tauben</hi>” al lui moș Wihl din <hi rend="italic">Marokkanergasse</hi>; izbutise chiar să ia tutun pe datorie de la un debit de pe <hi rend="italic">Alserstrasse</hi>; de când era ziarist la București, nu reușise niciodată să-și cumpănească bugetul fără avansuri și împrumuturi. După experiența atâtor ani, nu-și putuse încă înăbuși emoția în momentul cererii; retrăia și acum senzația din copilărie în fața strașnicului pumn părintesc, deschis numai după sleirea umilințelor și suferințelor, când nu-l mai ruga nimeni; pumn care nu dădea ci arunca. Spaima de atunci își supraviețuia și în fața pumnului atât de moale al lui moș Codrescu; în dreptul cafenelei, se mai adaose și teama că l-ar putea întâlni pe Caragiale. Abia acum se lămuri că nu voia să-l vadă cu niciun preț. Se apropie cu sfiiciune, cu bătaie de inimă chiar; trecu de două ori prin față, cătând pe fereastră, fără să deslușească ceva. Așa îi dase târcoale și Nusăm Cucoș în seara înghețată, când i se furase banii în Șelari. Gândul că părea și el în căutarea „unui boer de la noi de la Botușeni”, îl făcu să dea buzna în cafeneaua mai mult pustie. Fără să se uite în dreapta ori în stânga, se-ndreptă spre locul lui obișnuit din fund, printre rândurile de scaune, ca prin fața unui pluton de soldați cu puștile întinse, cu teama de a nu auzi un glas răgușit și poruncitor:</p>
               <p>— Stai că trag!</p>
               <p>Nu auzi nimic; din fund, privi cu luare aminte în jur: cafeneaua era aproape goală; ceva mai departe, îndărătul unui ziar, descoperi pe moș Codrescu. Se sculă ca să-l înfrunte. Altul l-ar fi luat cu ocoluri, pipăind terenul înainte de a da lovitura; el însă ori mergea la scop de-a dreptul, pe nerăsuflate, fugărise din spate de imaginea pumnului încleștat al căminarului, ori cerea muțește ca pe vremea studenției, cu arătătorul dreptei în sus și cu un:</p>
               <p>— Mmm!</p>
               <p>gâtuit, în care și prăvălea sufletul ca un car; cerea atunci cu ochi sfâșietori, cu trup încovoiat de salcie plângătoare, cu brațe căzute, cu umilința întipărită în toată ființa lui. Moldovean blajin, moș Codrescu îi cunoștea firea și-l iubea; de cum îl văzuse, îi citise pe față gândul și nu-l mai lăsă să ridice arătătorul dreptei, ci i-o luă înainte:</p>
               <p>— Cu ce nevoie, drăguță?</p>
               <p>Înăbușit, Eminescu mormăi:</p>
               <p>— Apoi…</p>
               <p>— Da, da, încuviință bătrânul, știu… înțeleg, nu-i nevoie să-mi spui. Cât?</p>
               <p>Poetul slobozi ca din pușcă:</p>
               <p>— O sută cinci zeci.</p>
               <p>Bătrânul se gândi o clipă, își aminti și de alt avans de acum zece zile; i se păru prea mult, dar privind la omul cu sufletul stors ca o cârpă, nu îndrăzni să i se împotrivească. Spuse liniștit:</p>
               <p>— Buun. Apoi atuncea iscălește mata o hârtiuță pentru buna rânduială și treaba s-a făcut.</p>
               <p>Înscăunat din nou în demnitatea lui omenească, Eminescu primi banii cu sânge rece, iscăli chitanța și spuse apoi slobod la vorbă:</p>
               <p>— Uite ce e, moș Codrescu, niște treburi o să mă împiedice să vin pe la redacție vreo două-trei zile; fii dumneata bun de vorbește cu directorul; trimite apoi pe seară la mine băiatul de la tipografie pentru articole, ca să nu sufere ziarul în lipsă.</p>
               <p>— N-avea nicio grijă, drăguță, se învoi moș Codrescu, citind atent chitanța poetului.</p>
               <p>— Pune te rog și data, că ai uitat-o… știi, ca să fie totul în regulă… Așa… buun… Iată că s-a făcut. Nu uita și de articole.</p>
               <p>Poetul îi scutură mâna călduros.</p>
               <p>— Om bun, moș Codrescu, își zise el în stradă.</p>
               <p>Și apoi, ca și Nusăm Cucoș, cuprins de mândria provinciei lui:</p>
               <p>— Moldovean, firește, și el. Nu se putea altfel.</p>
               <p>Când se simți cu bani în buzunar, cu treburile rânduite la redacție, se crezu om cu noroc; înțelese, în sfârșit, că avea nevoie de liniște vreo două, trei zile, departe de cafenea, de redacție, de Caragiale, singur cu el, ca odinioară când dispărea câte o săptămână dintre prieteni. Trecând prin fața unui magazin își aduse aminte că-și propusese de mult să-și cumpere o cravată; acum era momentul; intră; pe lângă cravată se alese și cu o pălărie în stil „ieșean” cum îi spunea el, cu margini largi; se săturase de demi-jobenul lui Maiorescu. Întors acasă, scrise câteva bilețele în chestii particulare; trimise vorbă lui Slavici că nu poate veni câteva zile; amână o partidă de șah făgăduită pe a doua zi. Se puse apoi la masă și așternu pe nerăsuflate câteva articole împotriva „roșilor”, a fanarioților, a „omului cu două clase primare și-un curs de violoncel”, a otrăvitorilor țărănimii. Pana îi mergea cu repeziciune neobișnuită; îi sufla cineva din spate cuvintele; se simțea ușor, răscolit de o exaltare neînțeleasă, de un fel de febră și neastâmpăr. După ce isprăvi de scris, se întinse pe canapea, mulțumit de sine; avea bani, scăpase de munca redacției pe câteva zile, avea cafea și tutun din belșug, avea cărți ce-l pasionau; se va închide în casă; nu se va duce nici la restaurant: va citi, se va gândi la Mite, la Veronica, la situația lui sentimentală, ori va privi în tavan visând, ceasuri, ceasuri…</p>
            </div>
            <div type="div2" rend="P23">
               <head>III</head>
               <p>Numai când se trezi seara pe peronul Gării de Nord cu jumătate de ceas înaintea plecării trenului de Iași în căutarea unui vagon de clasa a doua, înțelese că pleca. Nu pricepuse că tot ce făcuse de dimineață era în vederea plecării: luase bani de la moș Codrescu, anunțase pe director, împlinise dinainte munca de redacție, pusese ordine în chestiunile lui particulare, ba își cumpărase și o cravată și o pălărie „ieșeană”, cu gesturi automate, de care își dăduse seama numai în amănunt dar fără înțelegerea scopului ultim: se duce la Iași, așa cum îl îndemnase Mite și cum nu voia el. Când înțelese că era totuși în gară și că pleacă, situația i se păru ciudată și de nepriceput. Nu putea însă să o lămurească pe peron; îi trebuia răgaz și liniște; avea nevoie de un compartiment gol ca să se gândească în tihnă. La urmă, a pleca nu înseamnă a ajunge; e drept că luase un bilet pentru Iași, dar se putea întoarce din orice stație; de la Pașcani se putea duce chiar la Botoșani, unde Harieta îl chema mereu. Urcarea în tren nu constituie deci un fapt definitiv. Dibuind într-un compartiment cu perdelele trase, dădu peste un călător scufundat în somn ori în meditație; la slaba lumină a opaițului cu rapiță recunoscu pe Rocneanu.</p>
               <p>— Ura, nene Rocnene!</p>
               <p>Și apoi pentru a împlini ritualul impus de atitudinea bătrânului pururi aplecat asupra ceștei de cafea ca asupra fântânii adevărului, îl întrebă.</p>
               <p>— Tot n-ai scos din fântână <hi rend="italic">Die vierfache Wurtzel des Satzes vom zureichenden Grund</hi>?</p>
               <p>La fel de ritual, cu gesturi de pisică lingându-și blana, bătrânul îi răspunse:</p>
               <p>— Te rog să mă ierți, domnule Eminescu, dar nu cunosc limba germană.</p>
               <p>Spunea „limba germană” și nu „nemțește” din același sentiment de cuviință; de zeci de ori îi repetase gluma, și de zeci de ori bătrânul se scuzase grav că, deși ardelean, nu cunoaște „limba germană”.</p>
               <p>— Lasă că știi dumneata că e vorba de o măsea cu colți lungi, greu de scos.</p>
               <p>Bătrânul dădu din cap: nu auzise de rădăcina împătrită. Eminescu i se așeză în față.</p>
               <p>— Bun tovarăș de drum, se gândi el. Cu Rocneanu nu-i primejdie de vorbă lungă; până ce extrage rădăcina, am tot timpul să mă lămuresc de ce plec.</p>
               <p>Nu-și putea totuși stăpâni mirarea de a-l fi găsit pe Rocneanu în tren. Nu și-l închipuise de cât la cafenea, adâncit în fundul ceștei, și iată-l acum călătorind ca toată lumea. Îl iscodi unde se duce. Bătrânul mergea la Focșani, la o nepoată măritată acolo. Avea, așadar, și nepoată, ba încă „la Focșani”. Aiurea i s-ar fi părut mai normal. Toată lumea călătorește și are nepoate. Ciudat! Nu avu răgazul să se gândească mai mult, pentru că pe ușa deschisă brusc abia încăpu un popă oacheș și rotund, încărcat cu boccele și cu o legătură, o basma mare popească, din care se ciocneau astupat câteva sticle pline:</p>
               <p>— Cu Domnul, făcu popa, foindu-se ca la el acasă. Își urcă apoi boccelele și așeză în plasa de jos legătura cu sticlele.</p>
               <p>— Ia niște untdelemn de ăla bun, franțuzesc, crezu el nimerit să lămurească unei doamne ce-și făcuse și ea loc în compartiment și privise cu îngrijorare spre legătura atârnată deasupra capului.</p>
               <p>— Fii fără grijă, taică, nu se întâmplă nimic; e bine legată.</p>
               <p>Cuconița, nostimă, strânse din buze cu un ușor semn de dispreț, își aruncă privirea spre vecini, îi măsură și-i socoti drept oameni fără însemnătate; se așeză resemnată. Eminescu socoti că situația se prezintă încă bine; între filosoful scoborât în ceașca de cafea, între popa cu „untdelemn de ăla bun franțuzesc” și cuconița ce se simțea declasată în lumea lor, putea rămâne singur și cerceta pe îndelete dacă trebuia să meargă sau nu la Iași.</p>
               <p>— Cu multă plecăciune, coane Mihăiță, se auzi deodată glasul spart al unui om căzut ca un bolid în compartiment. Toate capetele se întoarseră speriate spre ușă – afară de capul lui Rocneanu.</p>
               <p>— Ptiu! scuipă ușor popa, că m-ai speriat, de ce intrași așa ca vântul?</p>
               <p>Omul se trase un pas îndărăt.</p>
               <p>— Da’ cum era să intru, părinte? Trebuia poate să mă anunț? Bine. Iacă mă anunț.</p>
               <p>Ieși afară. Se auzi un „toc… toc” și un cap de țap roșcat, cu parul zbârlit în sus ca din țăpoi, de lână creață, încâlcită, cu fire albe, cu figura lungă, slabă, sfârșită printr-o bărbiță roșie, mefistofelică, se arătă mucalit prin deschizătura ușii.</p>
               <p>— Sara bună, la domniile voastre; cu plecăciune, înalt prea sfinte; sărut mâna, coniță, este un loc și pentru mine?</p>
               <p>— Este, creștine, cum să nu fie, răspunse popa, om de înțeles și mucalit și dânsul.</p>
               <p>— Dumnealui nu e creștin, părinte, bufni înțepat cuconița, care, dacă până acum se considera numai declasată, de la venirea omului roș se credea și compromisă. Dumnealui e israelit.</p>
               <p>Omul sări ars.</p>
               <p>— Iu nu-s israelit, dudue, se lepădă el ca de Satana: eu îs jidan, sadè, și nu mi-i rușine. Iu am fost jidan la tataia dumnealui, tatăl coanei Raluca, al conului Vasile Iurașcu de la Joldeșți și al lui conu Costică Bobeică, și al lui Conu Ioniță Arapu, și al lui beizadea de la Deleni… și al atâtor alți boeri cinstiți și de ispravă de la noi de la Botușeni, cum nu sunt prin multe părți (și făcu cu ochiul cu înțeles spre Eminescu). Ce mai vorbă lungă, iu sunt Nusăm Cucoș, misit de cereale – mă cunoaște dumnealui, care scrie la gazete – și se întoarse din nou spre Eminescu. Că iu amu, coane Mihăiță, nu citesc la cafinè la Modern de cât Timpul; și când „stă” ceva scris la Timpul știu că mata ai scris.</p>
               <p>Popa și cuconița își întoarseră capul spre colțul, în care Eminescu încerca să se ascundă sub pardesiul atârnat în cui.</p>
               <p>— Da, reluă Nusăm Cucoș, și să știți domniile voastre, că și dumnealui, care e prieten cu conu Petrache Carp, de vorbește, iacă așa, cum vorbesc iu cu sfinția-ta, și trece prin birourile ministerelor de spune numai o vorbă și treaba se face, e tot de la noi, de la Botușeni. Că iu, când m-a găzduit la dumnealui și mi-a spus:</p>
               <p>— Iacă, domnule Nusăm, tătă sară am discutat cu conu Petrache despre revizuirea articolului șepte, ce zâci și dumneata de treaba aiasta?</p>
               <p>— Despre care treabă?</p>
               <p>— Despre acordarea drepturilor la evrei.</p>
               <p>— La care evrei? am sărit iu de pe canapè. De e vorbă de israeliți – de israeliții duduiei – atuncea treaba lor; lupte ei cu cine li-i voia; nu mă privește. Noi n-avem nevoe de drepturi. Iu n-o să mă fac procuror, nici n-o să îmblu dupe locul lui conu Ioniță Arapu la prefectură. Noi ovreii de la Botușeni n-avem nevoe de drepturi de vot, ca doar n-o să ne alegem dipotați; noi avem nevoe de conu Gheorghieș, de conu Costică Bobeică, și de alți boeri de treabă, pe lângă care trăim.</p>
               <p>După o tăcere, tot mucalit:</p>
               <p>— Îi drept că mai avem nevoe și de ploaie, la vreme, dar pentru aiasta are grijă părintele ca să se roage lui Dumnezeu și să iasă cu sfintele moaște, că părintele nu-i israelit.</p>
               <p>Trenul se puse în mișcare zguduindu-se. Cu ochii vârâți în toate părțile, Nusăm nimeri și pe sus, spre plasă.</p>
               <p>— Ai, vei! se cutremură el de râs. Nici nu credeam să zâc vorbă așa di mare; părintele s-o și rugat în gând că s-o și pus să ploaie.</p>
               <p>Din plasă, dintr-una din sticlele părintelui, se prelingeau picături de vin roș drept pe pălăria cu verdețuri a cuconiței îmbufnate.</p>
               <p>— Sari, părinte, că mi se prăpădește pălăria, țipă cuconița, ca și cum ar fi călcat-o trenul.</p>
               <p>— Nu ti speria, duduită, interveni mucalit Nusăm; să vezi ce pâne bună o să se facă la toamnă din paiul ista stropit cu „untdelemnul de ăla bun” al părintelui.</p>
               <p>Cuconița se uită urât la evreu. Cum stricăciunea nu era însă mare, la gândul „untdelemnului” părintelui, se îndulci și ea în râs. Dacă râdea păgubașul, n-aveau de ce plânge ceilalți. Râseră cu toții. Popa își astupă din nou sticlele și ca să nu se mai întâmple vreo poznă, trecu el în dreptul legăturii din plasă.</p>
               <p>— Pe fiecare să-l pască beleaua lui, încheie el cu filosofie.</p>
               <p>Trenul pornise de mult, când ușa se deschise brusc, trântită cu violență, de un domn zvelt, bine îmbrăcat, și cu o geantă subsuoară.</p>
               <p>— Mă rog, este loc și pentru mine?</p>
               <p>Fără să aștepte răspuns:</p>
               <p>— A, este; bine că am găsit… să nu vă fie cu supărare, adaose el intrând.</p>
               <p>— Apoi de ce să ne fie, taică, răspunse popa, că fiecare e pe locul lui și toți am plătit la fel.</p>
               <p>Abia instalat, noul venit își lunecă stăruitor privirea spre cuconița nostimă și de la ea spre Eminescu.</p>
               <p>— Acolo te-ai ascuns? Servus, maestre, izbucni el cu volubilitate familiară.</p>
               <p>Necăjit de a fi dat peste atâtea cunoștințe în insula minusculă a compartimentului, în care sperase să se poată gândi netulburat asupra situației sale, Eminescu întinse o mână moartă în aer, ca și cum ar fi voit să îndepărteze ceva de la dânsul.</p>
               <p>— Ei și dumneata, domnule Ionescu, îmi tot dai cu „maestre” – până la „maestre” – mai este!</p>
               <p>Omul sări brusc de la locul lui ca o paiață scăpată din cutie.</p>
               <p>— Ce-ți veni, gazetărașule, să faci intrigi pe lângă cuconița? O să creadă că așa mă cheamă.</p>
               <p>Se înclină apoi către toți, sărutând mâna doamnei:</p>
               <p>— Carandà.</p>
               <p>Eminescu rămase aiurit; fusese de bună credință. De unde îl cunoștea? Nu-și mai aducea aminte, dar trebuie să-l fi cunoscut din prima zi a venirii în București. Cine i-l prezentase? Nu știa. Se prezentase poate singur, undeva, ca odinioară. De atunci îl întâlnise mereu și pretutindeni, la Hugues, la Fialkovschi, la Duro, la varieteu, la teatru, la ministere, prin birouri și vespasiene; subțirel, bine prins, elegant, cu gura plină cu dinți de aur, volubil și familiar, pripit la vorbă până la o ușoară bâlbâire, cu aere de veșnică preocupare, târând după el o geantă plină, deschidea toate ușile prin care se strecura ca o șopârlă. De la prima lor întâlnire, îi spusese:</p>
               <p>— Ce mai nou, gazetărașule? înaintându-l, ce e drept, încetul cu încetul, în grad. După un timp îi aruncă de departe:</p>
               <p>— Salut a patra putere în stat!</p>
               <p>Îl trecuse apoi prin „servus, poete” și de câteva luni, din nu știu ce motive, îl înălțase la gradul de „maestru”. De la prima nemulțumire îl degradase însă din nou la rangul de „gazetăraș”. Se simți cu galoanele smulse. Nu se știa vinovat cu nimic. Pentru ce crezuse că îl cheamă Ionescu, nu-și aducea aminte. Dintr-o teamă instinctivă, ocolise totuși până acum să-i spună pe nume, când îl apostrofa cu gura plină de dinți de aur:</p>
               <p>— Se face, se face, gazetărașule!</p>
               <p>— Ce se face?</p>
               <p>— Ei și dumneata, parcă ai fi în lună. Revizuirea.</p>
               <p>— A, da?</p>
               <p>Ori, îmbufnat, consternat:</p>
               <p>— Nu se mai face!</p>
               <p>— Da?</p>
               <p>— Nu vrea omul verde. Dar îi arătăm noi. Scrie și dumneata la gazetă și combate-l.</p>
               <p>Alteori îi arunca din tramvaiul cu cai:</p>
               <p>— Te-am citit, poete, bravo și zi-i înainte.</p>
               <p>Ce citise anume nu-i spusese niciodată, nici chiar când îl lua de braț ca să-i șoptească tainic la ureche:</p>
               <p>— Nu mai scrie atâta, meștere, că nu mai prididesc cu banii și cu timpul.</p>
               <p>La fiecare pas saluta și arunca în dreapta și în stânga:</p>
               <p>— Ura, Jane!</p>
               <p>— Să trăiești, Mitică!</p>
               <p>— Vă salut, domnule președinte!</p>
               <p>— Mâine, la ora știută!</p>
               <p>— Pa, păpușico!</p>
               <p>— Nix, michiduță!</p>
               <p>— Mai vezi de altul, puiule!</p>
               <p>— Am onoare, domnule general, pentru a se anina apoi de brațul altuia, aruncându-i de departe:</p>
               <p>— Poți să-i dai la cap, iubitule, chiar și lui Brătianu, dar nu te atinge de Rosetti – că mă supăr. La revedere, meștere.</p>
               <p>După câțiva ani nu izbutise să-i afle încă meseria și-l crezuse Ionescu. Deși, pentru a-și ușura situația față de cuconița nostimă din compartiment, se pricepuse să-i întoarcă neștiința în glumă, se vedea totuși că e supărat. Ca să-l moaie, părintele interveni împăciuitor.</p>
               <p>— Omule, nu te supăra!</p>
               <p>Apoi cu pofta de vorbă, către toți:</p>
               <p>— Se întâmplă, taică, se întâmplă… Să vedeți ce mi s-a întâmplat și mie mai dăunăzi… Mă duc la frații Fischer, pe Lipscani, să-mi aleg niște odăjdii și alte lucruri sfinte, o evanghelie suflată cu aur, o cruce, un patrafir, un pahar de argint, ca la biserică, mă rog… Văd una… văd alta… mai cântăresc cu ochiul… mai cântăresc cu mâna… mai stau pe gânduri, mă mai scarpin în barbă ca omul ce nu știe alege din atâtea minunății. Când iată că se arată popa Miron pe ușă.</p>
               <p>— Știi ce, părinte Oanea, îmi spuse atunci domnul Manole, sfinția-ta mai chibzuiește-te, că eu trebuie să văd ce dorește părintele Miron de la Sfântul Spiridon.</p>
               <p>Și se întoarse.</p>
               <p>— Popescule, ia condu pe părintele Oanea și arată-i tot ce dorește sfinția-sa să vadă.</p>
               <p>Din spate, se și ivi șeful vânzătorilor – dar de Popescu nici vorbă! Un vlăjgan roș și pistruiat, uite așa ca dumnealui – nu te superi, domnule Nusăm?</p>
               <p>— Di ci să mă supăr? Dacă era oacheș, ce, se supăra sfinția-ta?</p>
               <p>— Tocmai, reluă popa. Văd că suntem oameni de înțeles. Mă uit la el. Popescu? De unde! Am auzit totuși cu urechile mele, când domnul Manole i-a spus „Popescu”… Mare minune! Ce să mă fac? Să nu-i spun Popescu? – dar te pomenești că-i chiar Popescu. Mai știi? O fi nevoie poate și de un vânzător român, că de, taică, oricum, e vorba de evanghelie, de cruci, de odăjdii, îmi dădeam eu cu gândul. Sau poate e „israelit” și s-a botezat, ori și-a zis numai Popescu, știi, așa, de ochii lumii. Ce să mai lungesc vorba? Dacă vrea să fie Popescu – Popescu să fie! N-am să-l iscodesc eu. I-am zis și eu Popescu. Trei zile de-a rândul am tot văzut și am ales – până ce, la urmă, cum se întâmplă, am cules ce nu-mi trebuia, în tot timpul ăsta nu l-am scos pe vânzător din „domnule Popescu, încoace”… „domnule Popescu, încolo”. După ce i-am plătit totul în regulă, iată că domnul Popescu mă ia deoparte:</p>
               <p>— Acuma, părinte, că v-ați isprăvit treburile, să nu vă fie cu bănat, dar v-aș ruga să-mi spuneți și mie: ce v-a venit să-mi ziceți mereu Popescu?</p>
               <p>— Dar cum să-ți spui, taică? am sărit eu ars. Nu te cheamă Popescu?</p>
               <p>— Eu, Popescu! izbucni vânzătorul. Am și mutră de Popescu! D-apoi bine, părinte, am crezut că vrai să faci o glumă, pentru că mă vezi vânzând odoare bisericești. Dar eu nu-s neam de popă… Pe mine mă cheamă Rosen.</p>
               <p>— Roză să fii, și să crești, să înflorești și să umpli aerul cu mireazmă, i-am răspuns eu. Dar una mi-i crucea, că eu te-am crezut Popescu – că doar am auzit bine când te-a chemat domnul Manole ca să mă conduci.</p>
               <p>Vânzătorul tot privea la mine și mă măsura cu neîncredere.</p>
               <p>— Da’ ce-ai uitat, omul lui Dumnezeu, când ți-a spus domnul Manole: „Popescule, i-a condu pe părintele Oanea!” Am auzit doar cu urechile mele…</p>
               <p>Vânzătorul se porni din nou pe râs. Se lămuri. Popescu era omul de serviciu din prăvălie, căruia îi spusese domnul Manole să mă conducă până la dânsul. Și iaca-așa: ne-am pus amândoi să râdem, că Popescu ori Rosen, tot una-i, numai oamenii de ispravă să fim și cu frica Domnului.</p>
               <p>Cei din compartiment râseră și ei de pățania popei și de tonul mucalit al povestirii. Tăcut, sumbru, Eminescu se trase sub oblonul pardesiului: ce căuta el în ceata aceasta de călători? ce căuta în trenul de Iași? Totul i se întâmplase ca în vis, ca altuia; rânduise lucrurile în neștire, pentru a se găsi fără veste într-un vagon cu Rocneanu, cu Nusăm Cucoș, cu avocatul și cu popa ăsta guraliv. Numai Rocneanu sta locului, cum îl găsise. Nu auzise, nu văzuse nimic; nu dormea totuși. Revenit la sentimente mai bune, îndulcit se vede de privirile tot mai prietenoase ale cuconiței din față, avocatul îl ridicase iarăși la rangul de „maestru” și-i împărtășea tainic la ureche secrete de stat:</p>
               <p>— Să știi că se face… Ți-o spun din sursă autorizată; n-o scrie încă la gazetă, că e prematur. Brătianu cedează lui Rosetti. Ne democratizăm; țara o vrea; trebuie să ne lărgim baza electorală și să ne îndreptăm spre soluția finală a sufragiului universal.</p>
               <p>El dădu aprobativ din cap, ca și când ar fi fost și dânsul pentru „soluția finală a sufragiului universal”. Mormăi chiar: „trebuie să ne democratizăm, negreșit”. Neputând stabili un circuit de impresii comune, avocatul se văzu curând silit să-și continue destăinuirile politice în urechea cuconiței… Domnul Nusăm încercase și el să-l prindă în vârtejul vorbăriei lui; îi pomeni de conu Gheorghieș, pe care îl văzuse acum patru zile cumpărând un cal din obor, la Botușeni. Nu mai contenea să-i mulțumească pentru binele ce-i făcuse cu patenta lui Haini, îi pomenise și de întâmplarea din Șelari și de banii ce-i datora – și, tot sporovăind, umbla mereu cu mâna în buzunarul pantalonului, ca și cum ar fi mângâiat câteva monezi, ca să i le strecoare într-un moment de nebăgare de seamă. Eminescu amorțise. Nusăm nu știa cum să se mai apropie de blocul lui de tăcere; era din cei ce-și închipuie că recunoștința se exprimă numai prin vorbe. Gura-i mergea în zadar.</p>
               <p>Putea el să evoce amintiri de la Ipotești, și avocatul să reclame democratizarea politicii românești, Eminescu nu mai auzea; din zumzetul de vorbe nu mai prindea nimic deslușit; simțea cum se cufundă încetul cu încetul într-o lume departe, care a fost cândva ori niciodată… Nu știa. Nu se gândea, nu-și împrospăta amintirile ca alții, ci retrăia momentele uitate din trecut, cu o putere de prezență ce făcea dintr-însul o realitate. Nu visa; era treaz; îl zărea pe Rocneanu, toropit. Îi vedea și pe ceilalți ciocnind un pahar din „untdelemnul de ăla bun, franțuzesc” al părintelui Oanei, – dar totul, aburit, ca printr-un ochean întors, departe; deslușea și buzele mișcându-se, dar nu auzea nicio vorbă… În atmosfera îmbâcsită a compartimentului, trăia aeve momente din viața studenției lui la Viena.</p>
            </div>
            <div type="div2" rend="P23">
               <head>IV</head>
               <p>În piața dintre cele două muzee naționale ale Vienei, pe o bancă, șase tineri nu-și aflau locul.</p>
               <p>— Câte-s, mă? întrebă unul pe vecin.</p>
               <p>Celălalt făcu un gest, ca și cum s-ar căuta prin buzunare și n-ar găsi nimic. Dădu din umeri.</p>
               <p>— L-ai uitat acasă, hai? Place-ți, mă rog dumitale, de golan, parc-ar fi avut vreodată. Celălalt râse.</p>
               <p>— Eu, să-ți spun drept, l-am amanetat la moș Wihl; e mai la păstrare; nu se pierde, nu se strică; când îmi vin bani, îl găsesc ca pe un odor.</p>
               <p>De la o biserică, din apropiere, se auzi bătând unsprezece lovituri de clopot.</p>
               <p>— Unsprezece, mă Neagoe.</p>
               <p>— Unsprezece, ciorilor! și Eminescu tot n-a venit. Ce ne facem, frățânilor?</p>
               <p>Unul propuse să nu-l mai aștepte, ci să plece; îl așteptaseră de ajuns două ceasuri.</p>
               <p>— Ajungem și noi ca cei de colo, glumi altul, arătând spre împărăteasa Maria Theresia cu alaiul de cancelari, de miniștri, de generali cățărați pe soclul statuei uriașe.</p>
               <p>— Tot aduce Onesim cu Kaunitz, încheie el.</p>
               <p>Măgulit de asemănare, instinctiv, Onesim Țurcan își înălță trupul bleg și își umflă pieptul, ca la armată.</p>
               <p>— Uite la el, se ghiontiră doi, se și crede cancelar.</p>
               <p>— Amu ce ne facem? încercă el să abată vorba de la dânsul și de la Kaunitz. Eu zâc să plecăm cu toții și să rămână doar unul ca să-l aștepte și să-l aducă după noi.</p>
               <p>— Unde?</p>
               <p>— La Moldauerkapelle.</p>
               <p>— Și cine să-l aștepte?</p>
               <p>— Eu.</p>
               <p>— Musai că vrea să rămână cu Kaunitz între patru ochi. Este sau nu este?</p>
               <p>Onesim încuviință râzând:</p>
               <p>— Te pomenești.</p>
               <p>— Frache Neagoe, reluă el, ce ai cu mine? Eu umblu numai cu pace, și tu te ții morțiș de harță.</p>
               <p>— I-an ascultați, mă, Onesim zice că eu mă mânc cu dânsul! Martori îmi sunteți și voi că nu-i adevărat; placu-vă-ți cum minte! Replică Neagoe.</p>
               <p>Tinerii erau ardeleni și bucovineni, și stâlceau limba; prin contactul cu cei din regat, ei se osteneau totuși pe cât puteau să vorbească așa cum se vorbește în țară, și cum se scrie prin cărți; la cea mai mică ciocnire, limba de acasă le revenea însă. Ca să facă haz, bucovinenii întrebuințau uneori ardelenisme căutate anume, iar ardelenii bucovinisme.</p>
               <p>— Eu una știu, încuviință Chibici, că primblarea ni s-a dus pe gârlă.</p>
               <p>— Teamă mi-e, încuviință Tancu; trebe că e un sfârtai la douăsprezece și zăpăcitul tot n-a venit.</p>
               <p>— Uite-l! țipă Chican.</p>
               <p>Dinspre bulevard se apropie, în adevăr, un tânăr mai mult scund, larg în spate, cu ochii pe jos, ca și cum ar fi pierdut ceva.</p>
               <p>— Să știi că ne caută prin frunze, glumi unul; crede că am putrezit de atâta așteptare.</p>
               <p>Tânărul veni însă țintă la dânșii. Când fu aproape, ridică mâna în sus.</p>
               <p>— Trăiască nația!</p>
               <p>Tăcere.</p>
               <p>— Trăiască nația! repetă el energic.</p>
               <p>Tăcere îmbufnată și priviri dușmănoase.</p>
               <p>— Pentru cea din urmă oară vă salut cu: trăiască nația! și dacă niciunul din voi nu-mi răspunde „sus cu dânsa!” vă declar căzuți din rândurile ei.</p>
               <p>— Ia-ascultați-l, izbucni atunci Neagoe, cum tot el ne țipă afară din sânul nației.</p>
               <p>— Țipă! țipă! Țipă! Făcură haz bucovinenii.</p>
               <p>Neagoe nu se descreți ci stărui cu violență:</p>
               <p>— Da’ ce, de nație ne arde acum? De trei ceasuri noi ne prăjim la soare, privind sub coada calului milostivei împărătese și la Onesim cum face ochi galeși lui Kaunitz – și dumnealui umblă cu „trăiască nația!” Mulțam dumitale, că șodu mai ești! Crezi că o să scapi așa de ușor de noi… Unde ai fost, varvarule, până la un sfârtai la douăsprezece?</p>
               <p>Tânărul își ridică ochii mari, frumoși, visători, cu nepăsarea întipărită pe figura lui lunguiață, ciolănoasă.</p>
               <p>— Ce-ți pasă? lăsă el să-i cadă disprețuitor de pe buzele strânse.</p>
               <p>— Ce-ți pasă? Iaca ștrolea! Ce ne pasă? Pasă-ne, mă; amarnic ne pasă că noi fierbem de ceasuri aici la soare ca să te așteptăm pe tine.</p>
               <p>Tânărul dădu din umeri și răspunse glumeț:</p>
               <p>— Ce te tot mânci cu mine, mă frache Neagoe?</p>
               <p>— Iaca fără că și dumnealui își bate joc de limba mea. Noa-zău, când cugeti, îți vine să faci haz că o lepădătură turcească să-și râdă de feciorii ardealului.</p>
               <p>— Lasă-l, interveni Chibici, nu te lega de vorba lui obișnuită.</p>
               <p>— Să i-o spună lui Andreas, de la moș Wihl, când i-o cere îndărăt creițarii luați pe datorie, dar nu nouă.</p>
               <p>Îndemnat de hazul tuturor, Neagoe își dădu și mai mult drum indignării prefăcute.</p>
               <p>— Las’ că-i țip eu un proces în grumaz, bombăni el.</p>
               <p>Întorcându-se apoi spre Pamfil Dan și spre Onesim Țurcan, începu a le grăi cu multe ploconeli:</p>
               <p>— Mărite Doamne și Înalt prea sfinte, în fața faptei ne-dumnezeiești a acestui proclet, care ne-a viclenit pe toți, eu sunt de părere a poftire divanul domnesc pentru a-i ispitire pricina.</p>
               <p>Tinerii încuviințară cu zgomote de bucurie. Sub numele de Dan-vodă, Pamfil Dan fusese ales mai de mult Domnul Țării Moldovei iar Onesim Țurcan, Chirio Chir Mitropolit al Moldovei și Sucevei, exarh al plaiurilor; Aron Neagoe urma să facă pe velichi logofăt, iar Tancu și Ciocan, de fel din Năsăud, și Alexandru Chibici Râvneanu, de fel din Bucovina, aveau să țină locul „prostimii”, adică a boierilor mai mici din divan. Vodă și Mitropolitul luară loc pe bancă, ceilalți se traseră mai la o parte pe niște scaune. După un răstimp, se sculă Vodă:</p>
               <p>— În țară este acest obicei, de pier fără număr, fără giudeț, fără leac de vină; însuși giudeț, însuși pâraște, însuși împle legea. Și de aceasta noroc țara nu scapă, că mai mulți sunt de li-i drag a vărsa sânge nevinovat, apoi zâc și dau vina lăcuitorilor că-s vicleni. Dară cui nu-i urât a muri? Cine n-ar pofti să viețuiască? Place-le lor viața, alții încă nu o ar lepăda! Crez mai bine pentru dragoste de cât de frică să-l slujească? Ian de s-ar învăța cei mari de pre niște muște fără minte cum se ține domnia, cumu-i albina, că toată-și apără căscioara și hrana lor cu acele și cu veninul său, iar domnul lor, ce se cheamă matcă, pre nimenea nu vatămă, ci toate de învățătura ei ascultă.</p>
               <p>Cum mai bine ar fi pentru blândețe să-l asculte și să-l iubească și cu dragoste să-i slujească, de cât de frică și de groază să i se plece! Drept aceea ca să nu se vărsare sânge nevinovat, poruncește Domnia mea să se facă giudeț.</p>
               <p>Vodă își luă locul, iar Marele logofăt Aron Neagoe se ridică:</p>
               <p>— După năcazania măriei tale și certarea celor mari și puternici, cer slobozire a purcede la ispitire.</p>
               <p>Vodă încuviință.</p>
               <p>— Mihai sin Gheorghe, porni logofătul, ești poftit înaintea divanului domnesc pentru a răspundere de nedumnezeirea ce ai săvârșit față de măria-sa și de aceste cinstite fețe boierești. Și dacă măria-sa nu te au mustrat, aducându-ți aminte de alte multe lucruri viclene ce au oblicit, și nici nu te-au lovit cu buzduganul, cum au făcut Tomșa la Areni cu Despot-Vodă Ereticul, apoi e mila măriei sale. Dacă divanul domnesc, căruia te-au dat de grumaz, nu poate a uitare că ne-ai stricat pofta inimilor de a vedere urmele urdiilor împărăției turcești pe lângă Beciu, unde în veleatul 7191 au luptat ostile lui Duca-Vodă i ale lui Șerban-Vodă, i taberile lui Ioan Sobieschi, craiul leșesc, care au venit cu oste în agiutor și au bătut pe turci și au mântuit cetatea Beciului de năvala lor. Drept aceia cu slobozenia măriei sale, ți-oi face mai multe ispitiri pentru a oblicire pricinile întârzierii tale. Răspunde Mihai sin Gheorghe.</p>
               <p>— Au pricea este o muiere?</p>
               <p>Eminescu ridică disprețuitor din umeri:</p>
               <p>— Ce-ți pasă? aruncă el apoi trufaș.</p>
               <p>— Măria-ta vede că bunătatea ei n-a găsit răsunet în sufletul acestui ticălos, că vasul cel fără fund, măcar câtă apă ai turna într-însul nu-l mai poți umple.</p>
               <p>Chibici, din prostimea divanului, ceru cuvântul:</p>
               <p>— Măria-ta, înalt prea sfinte și cinstit divan, pornit numai de sfânta dreptate îndrăsnesc a-mi pune capul în această price: nu o muiere l-au putut întârzia până acuma, căci după a mea oblicire, de ori câte ori vede un chip de muiere, pârâtul pleacă ochii jos ori fuge ca de păcat.</p>
               <p>— Drept aceea îl izbăvesc de această vină, încuviință vodă; dar vina lui e cu mult mai mare față de așezarea Domnului Dumnezeu, carele, din coasta bărbatului făcut-au pre muiere pentru îndulcirea amărăciunilor vieții. Nu știu ce cugetă și înalt prea sfântul Chirio Chir Mitropolitul în această privință?</p>
               <p>— Amin, încuviință mitropolitul.</p>
               <p>— Mă închin poruncii măriei tale, reluă logofătul, dară numai dacă se împreună cu o muiere i se putea a ușurare vina. Căci ce alt ar putea să i-o mai ușureze? Au vreo price duhovnicească? Fost-au el la vreun locaș al lui Dumnezeu ca să se închine să se mântuie de rele? Nu. Au vreo price ostășească? Fost-au el la vreo slujbă de catană împărătească? Nu. Au este vreo price pângărească? Nu. Atuncea de ce s-a nedumnezeit? Te mai pohtesc o dată, Mihai sin Gheorghe, să răspunzi măriei sale și cinstitului divan domnesc care este pricea faptei tale?…</p>
               <p>Încăpățânat, Eminescu dădu din nou din umeri.</p>
               <p>— Ce-ți pasă?</p>
               <p>— Eu cred, măria-ta, că nu-i altă nimica de făcut decât ca să-l punem „în cârlige” aici în piața împărăției și ca la toți trecătorii care ar umbla voie să le hie să tragă în el cu săgeată au cu piatră ca într-o proșcă.</p>
               <p>Vodă se ridică în picioare cu solemnitate.</p>
               <p>— Ispitirea a încetat.</p>
               <p>Chibici interveni atunci și el:</p>
               <p>— Înainte de a purcede la giudeț, rog pe măria-ta să dea slobozenie pârâtului să facă chemare la mila măriei-tale.</p>
               <p>Eminescu îi tăie vorba:</p>
               <p>— Eu mi-am pus nădejdea la Dumnezeu pentru direptatea mea, și nu la mila măriei sale. Aici, la Beciu, suntem cu toții niște pribegi printre străini și domnul se visează că e atotputernic ca la țara lui, când este domn, și va să ție așa, ca să ne năcăjască și nu socotește slujba ce i-am făcut, că ne-am înstrăinat, că nimica învoială nu-i face. Nădejdea domnului este ca săninul cerului și ca încetul mărei; acum este sănin și se face nor, acum este marea lină și se face furtună…</p>
               <p>— Măria-ta, cu omul acesta nimica nu este a isprăvire, îl întrerupse marele logofăt.</p>
               <p>— Adevăr grăești, zise Vodă; drept aceia pârâtul să fie tras de o parte și păzit ca să nu hălăduiască, până ce o ieși cartea domniei mele.</p>
               <p>Cei șase se puseră atunci deoparte să însăileze cartea domnească pe o foaie de hârtie, iar după vreun sfert de ceas, Eminescu fu adus din nou în fața divanului obștesc, în picioare, ca să asculte cartea citită de vodă cu glas solemn:</p>
               <p>Carte domnească dată în Beciu în văleatul 7379 luna septemvrie.</p>
               <p>Ispitind pe Mihai sin Gheorghe de pricea întârzierii sale, că ne-au făcut pe domnia mea și pe acești boieri veliți a adastare trei ceasuri și un cifert în fața măriei sale împărăteasa Maria Theresia, pârâtul nu au voit a răspundere de cât:</p>
               <p>— Ce-ți pasă?</p>
               <p>Ascultând și pe Velichi Logofăt Anine Neagoe, din olarul Șălimbarului, care ne-au arătat că ni price muerească, ni duhovnicească, ni ostășească, ni pârgărească nu l-au îndreptățit a nu venire la vreme, și cu toate că marele logofăt și boierii veliți au zâs că ar fi bine să fie pus în cârlige chiar aici și săgetat de trecători ca o proșcă, dară pentru că direptatea e lăsată pre cel mai mare ca să o giudece, și ce i-au părut lui, ori bine ori rău, aceia să fie lege, și cumu-i voia domnului să le placă tuturor, ori cu folos ori cu paguba țării, care obiceiu și până azi trăiește – domnia mea, în mila mea, am hotărât să fie pedepsit cu mai puțin, și de azi înainte, vreme de opt zile, să nu-i zâcă nimeni cum l-a botezat tătâne-su Mihai ci cu toții să-i zâcă „Ce-ți pasă”. Iar de a fi să fie cineva, care să nu cinstească cartea noastră și în samă să nu o ție și râs și batjocură de ea să facă, atuncea acela să fie proclet și artaftimă și afurisit de cei 335 sfinți părinți de la Nichea și buricul iadului înghită-l și setea Gheenei muncească-l și focul dragostei ardă-l și vinul în oțet prefacă-se și berea în apă schimbă-se și să aibă parte cu Arie ereticul…</p>
               <p>— Amin, încheie Chirio Chir Mitropolitul. Și acuma, după ce ați auzit cartea domnească pentru greșelile lumești, îi arunc și eu anaftima mea pentru cele sufletești. Căci procletul nu cinstește nici făptura lui Dumnezeu, pe care au zidit-o pentru mângâierea amărăciunii vieții omenești:. Muierea. Au de ce au mai scos-o Domnul Dumnezeu din coasta bărbatului, dacă te rușinezi de ea și fugi de mierea trupului ei? Iacă pentru ce mă râdic împotriva acestei vine, pe care ni pravilele domnești, ni canoanele bisericești n-o pedepsesc, dar pe care sufletele noastre și adietul țării o privesc ca o nedumnezeire… Ascultă „Ce-ți pasă?” și ia aminte la anaftima mea: să nu treacă zâua de azi până nu te-ai întoarce ca cânele la vărsătura lui și să lingi unde ai scuipat și cei dintâi ochi de muiere ce s-or uita la tine să-ți vâre în trup otrava lor, și să te ia cu cald și cu frig, să te dogorești iarna și să clănțănești de frig vara, – și să te târăști la picioarele ei ca un vierme și ea să nu-ți poată da ceea ce i-ai cerși tu și ni tu să nu-i poți da ceea ce ți-a cerși ea… Amin.</p>
               <p>Vodă se sculă.</p>
               <p>— Acuma, domnia mea poftește slobozirea cinstitului divan: marele logofăt să treacă cartea noastră la izvod, iară domniilor voastre, boeri veliți, vă poftește voe bună.</p>
            </div>
            <div type="div2" rend="P23">
               <head>V</head>
               <p>Voia bună nu le lipsea tinerilor. Uitaseră de excursia proiectată pe urmele lui Kara Mustafa și ale domnilor Gheorghe Duca și Șerban-Vodă, uitaseră de necazul așteptării pe banca din fața milostivei împărătese. Erau voioși ca niște vrăbioi ce se scaldă în praful uliței și cel mai voios părea Eminescu.</p>
               <p>De la biserica apropiată se auziră trei lovituri.</p>
               <p>— Trei sfârtai la douăsprezece, bombăni din nou Neagoe. Ne-am pierdut dimineața. Puie-mi-se naiba-n năravul lui de zăpăcit, care ne-a încurcat treaba.</p>
               <p>— Ba n-am încurcat-o de loc, protestă Eminescu; ori dacă am încurcat-o, tot eu o descurc. Mai avem un ceas până la masă; putem merge aiure, nu prea departe.</p>
               <p>— Fără creițari? îl tăie Tancu.</p>
               <p>— Nici vorbă, întăriră ceilalți.</p>
               <p>— Bun. Atunci lucrul s-a făcut. Tot suntem lângă <hi rend="italic">Hofmuseum</hi> și duminica nu se plătește; vă propun să mergem acolo.</p>
               <p>— Huo! izbucniră cu toții și mai ales Neagoe. Să-l punem „în cârlige”. Muzeu ne trebuie nouă acuma!</p>
               <p>— Și de ce nu-ți trebue muzeu, logofete? Au nu-ți place pictura?</p>
               <p>— Nu că nu-mi place pictura, dar nu-mi arde de ea acum.</p>
               <p>— Și de ce, mă rog?</p>
               <p>— Iacă așa.</p>
               <p>— Las’ că știu eu; vorba ceia: „calul râios găsește copaciul scorțos” – uite așa te-ai găsit și tu cu Ciocan, mari iubitori de pictură.</p>
               <p>Ceilalți se codeau.</p>
               <p>— Acuma, că m-ați condamnat cu carte domnească în regulă și nu mai e nevoie de ispitirea dumnealui velichi logofăt, pot să vă spun unde am întârziat.</p>
               <p>— Nu-i fi fost pe la <hi rend="italic">Hofmuseum</hi>? îl apostrofă Neagoe.</p>
               <p>— Ba chiar acolo, Logofete.</p>
               <p>— Mai că ți-aș mări pedeapsa, glumi fostul Dan-vodă.</p>
               <p>— După câtă glavă ai, nici nu m-aș mira. Dară pentru că m-ați ispitit și m-ați judecat, ia-n să vă ispitesc și eu: mă, eu bănuiesc că voi nici n-ați fost până acum pe la <hi rend="italic">Hofmuseum</hi>.</p>
               <p>Protestară indignați; încolțiți cu „ispitirea”, lăsară însă indignarea la o parte și o luară mai domol. Tancu fusese „de vreo două ori”; Dan numai o dată, dar nu-și aducea aminte de nimic anume.</p>
               <p>— Cum să ții minte? Când te duci la pădure, vezi pădurea nu copacii.</p>
               <p>Eminescu îl măsură de sus până jos, și-i aruncă disprețuitor:</p>
               <p>— Mare vită încălțată ești!</p>
               <p>Ceilalți îl înconjurară apoi, ținându-se de mâini, și cântând cântecul obișnuit la împrejurare:</p>
               <p>Să știți, băieți, că niciodată Noi nu primim pe omul trist; Așa o vită încălțată Ne pare a fi un antihrist.</p>
               <p>Chibici mărturisi cinstit că n-a fost niciodată, pentru că n-a avut încă timp; nu va pleca însă din Viena până nu va vedea cu de-amănuntul tot ce e de văzut.</p>
               <p>— O săptămână o să mi-o pierd numai cu muzeele, nu ca voi pe repezeală ci pe-ndelete.</p>
               <p>Eminescu îl privi și pe el disprețuitor:</p>
               <p>— Bravo, mă; dacă nu-i fi tu bourul moldovan, mare lucru! Și se mai pretinde că au dispărut zimbrii! Aștepți până la plecare; ești tare în așteptare; până atunci vorba cea: „lungește, Doamne, boala tatei până s-o coace cireșele”. Cum locul de „vită încălțată” e ocupat de Dan, nu pot de cât să te proclam „vită încălțată onorifică”.</p>
               <p>— Amin, închină popește Chiro-Chir Onesim Țurcan, în calitate de mitropolit al Moldovei și al Sucevei și de exarh al plaiurilor.</p>
               <p>Neagoe se lăuda că fusese de mai multe ori; o dată, chiar, de curând, când îl apucase ploaia în piață. Nu-și prea aducea aminte mare lucru; și el susținea că în pădure nu vezi copacii ci pădurea. Rămăsese totuși și cu o amintire prin ceață. Îl impresionase, chiar la intrare, pe stânga, lângă ușă „o muiere goală, mă, și mândră! Ce trup, mă! Numai lapte și zăpadă. Ședea într-o rână, cu picioarele grase desfăcute – așa cum îi șade muierii mai bine. Și se lăsa-asupra ei, o umbră cafenie ca de urs, care o ținea cu labele de umeri de parcă o săruta și umbra se încovriga între picioarele muierii. Și muierii îi foarte plăcea, bate-m-ar cucul, de mint… dădea ochii peste cap, ca de bărbat, nu alt. Musai că e un zeu, ceva… Jupiter ori Zevs… că altfel nici nu le-ar fi dat voie de la Regierung s-o spânzure în văzul tuturor… Trebe că e o sțenă de mitologhie de un italian; m-am și uitat la nume. Îl cheamă Cortegio.”</p>
               <p>— Correggio, mormăi Eminescu.</p>
               <p>— Da tu de unde știi, mă? sări ars Neagoe, ca și cum ar fi fost vorba de un flăcău din satul lui, din Șălimbar.</p>
               <p>— S-a întâmplat să văd și eu tabloul, mai ales că-i chiar lângă ușă, glumi Eminescu.</p>
               <p>Recunoscură că nu „prea” cunoșteau muzeul și nu le „prea” ședea bine. Se învoiră să „piardă un ceas” cu el. Chibici se socoti că ceasul pierdut acum, îl va scădea din săptămâna de dinainte de plecare. Neagoe se lăsă mai greu.</p>
               <p>— Mergem, dar nu cu tine; merem altădată cu Epaminonda.</p>
               <p>Epaminonda era pictorul bucovinean Epaminonda Bucevschi.</p>
               <p>— Ce-i în mână nu-i minciună. Până atunci veniți cu mine. Tinerii se codeau încă; se temeau de plictiseală.</p>
               <p>— Știți ce, mă, cum nu prea e timp, n-o să vă arăt decât un singur tablou, în fața căruia să salte inima voastră daco-romană.</p>
               <p>Se învoiră. O luară militărește prin galerii, făcând doar cu ochiul „muierii goale” a lui Correggio, de lângă ușă și, după ce străbătură nenumărate săli, clătinând din cap mai mult a pagubă (mă, ce de pânză stricată!) se opriră într-o săliță laterală.</p>
               <p>— Halt! porunci Eminescu în fața unui tablou de proporții potrivite.</p>
               <p>Tinerii priviră cu luare aminte la tablou: un crai ședea pe tron sub un polog, înconjurat de mulți curteni; în față, la picioarele treptelor, se aflau rânduite comori felurite, pe care le arăta unui oaspe cu cușmă în cap. Căutară la placa de metal. Tabloul era de „Franz Franken 11, 1601: Croesus arătând lui Solon tezaurele sale”. Fețele tinerilor se lungiră de nemulțumire, iar lui Neagoe de indignare:</p>
               <p>— De asta ne-ai târât până aici: ca să ne arăți bogățiile lui Croesus pe hârtie, adaose Țurcan, mi-ar prinde mai bine o „pițulă” adevărată.</p>
               <p>— Silentium, porunci Eminescu solemn.</p>
               <p>— Ce-i cu tine, mă?</p>
               <p>— Silentium, repetă Eminescu. Ridicați mâinile sus.</p>
               <p>Se făcu liniște.</p>
               <p>— Trăiască nația!</p>
               <p>Sub stăpânirea vorbii lui, ceilalți răspunseră:</p>
               <p>— Sus cu dânsa!</p>
               <p>— Așa. Acum după ce v-ați închinat marelui străbun, vă întreb: ce fel de daco-romani sunteți voi, dacă nu vă simțiți fierbând sângele în vine?</p>
               <p>— Înaintea lui Croesus și a lui Solon – minten! bufni Neagoe.</p>
               <p>— Și mai ales tu, Arune, degeaba te-a desrobit la Șălimbar, că tot rob împărătesc ai rămas. Nu-ți mai cunoști stăpânul, varvarule?</p>
               <p>Neagoe dădu din umeri.</p>
               <p>— D-apoi bine, frățânilor, ăsta-i Solon? Solon cu cușmă domnească și cu surgiuc! Unde ați mai văzut una ca asta! Plecați-vă capetele, robilor împărătești, în fața lui Mihai-Viteazul!</p>
               <p>Era, în adevăr, marele voevod. Toți se înclinară dintr-o mișcare.</p>
               <p>— Asta nu-i Croesus, urmă el luminându-se la față, ci împăratul Rudolf, iar scena nu se petrece la Sardes ci la Praga, unde drăguțul vost’ de împărat l-a primit la curtea lui de pe Hrașin pe slăvitul nostru voevod și i-a arătat avuțiile înainte de a-l da pe mâna lui Basta.</p>
               <p>Emoția îi cuprinsese pe toți; într-un gând, ca un singur om, ridicară din nou mâna:</p>
               <p>— Trăiască nația!</p>
               <p>În timpul acesta se apropiase de grupul lor o tânără doamnă, blondă, cu ochi albaștri, cu părul auriu, învolburat. Se amestecase cu dânșii și părea că ascultă lămuririle poetului. Când o zări, Neagoe o întrebă îngrijorat:</p>
               <p>— <hi rend="italic">Verstehen Sie rumänisch, gnädiges Fräulein</hi>?</p>
               <p>— <hi rend="italic">Iawohl, mein Herr</hi>, răspunse ea. Neagoe îngălbeni:</p>
               <p>— <hi rend="italic">Sind Sie Vielleicht Rumänien</hi>?</p>
               <p>Căpșorul încuviință:</p>
               <p>— <hi rend="italic">Iawohl</hi>.</p>
               <p>Neagoe răsuflă, ușurat; i se ridicase o piatră de moară de pe suflet; se crezuse urmărit.</p>
               <p>— Mă iertați că m-am apropiat de dumnevoastră, începu doamna cu o ușoară legănare, dar v-am auzit vorbind românește și mi s-a făcut dor de țară; apoi cele auzite m-au interesat; nu știam că Solon e Mihai-Viteazul. Aș fi foarte bucuroasă dacă dumnealui și-ar continua explicarea.</p>
               <p>Palid, cu sângele brusc năvălit în inimă, Eminescu nici nu cătă la femeia ieșită neașteptat din vreun cadru; privi drept la tablou, ca și cum i-ar fi fost cu neputință să-și des-lipească ochii de pe barba și cușma voevodului, și se pierdu apoi în amănuntele vizitei la Praga, cu o bogăție de culoare poetică, cu o precizie de fapte istorice și de considerații politice, ce îi uimiră pe toți și mai ales pe tânăra femeie.</p>
               <p>— Uite la el, mormăi Neagoe vecinului, cum îi merge gura…</p>
               <p>Mișcată, necunoscuta îi strânse mâna cu o privire umedă.</p>
               <p>— Îți mulțumesc de tot ce ne-ai spus; mi-ai împrospătat o mulțime de lucruri, pe care nu știu dacă le-am cunoscut vreodată; de când le-am auzit din gura dumitale, mi se pare însă că le-am cunoscut de mult, de totdeauna.</p>
               <p>Fraza era bine întoarsă; tinerii o simțiră și priviră mirați unii la alții. Neagoe dădu cu cotul vecinului: „mândră-i, mă, și bine-i zice; îi mai «netedă» de cât Mutzi de la <hi rend="italic">Bierhalle</hi>”.</p>
               <p>— Ce frumos se vorbește la dumneavoastră „în țară”!</p>
               <p>Omagiul mergea spre „țară” și nu spre ochii galeși și mobili, spre vâlvătaia părului auriu și spre tivul buzelor strânse pe o linie precisă deasupra dinților micuți.</p>
               <p>Sunase ceasul închiderii și trebuiau să plece în grabă. Porniră pripit în grup din sala în sală, trăgând cu privirile o dungă de cretă peste tablourile atârnate pe pereți, ca niște călători ațintiți la fereastra vagonului pe priveliștele ce fug, fără să le lase altceva pe retină decât goana copacilor, a velințelor tărcate, a dealurilor verzi și a stâlpilor de telegraf. La întâmplare, din simplu capriciu, necunoscuta își opri totuși ochii din alergare pe portretul unei femei.</p>
               <p>— A! făcu ea cu admirație.</p>
               <p>Cu ochii numai pe tablou, Eminescu începu să dea lămuriri:</p>
               <p>— E un tablou al lui Palma Vecchio; unul din cele mai frumoase portrete ale galeriei: peste albeața chihlimbarie a feței se așază o umbră viorie; se distinge rețeaua fină a vinișoarelor de pe gât și spate; fruntea boltită și mai ales ochii de un albastru întunecat clipesc în umbra genelor lungi.</p>
               <p>— Măi! se uitară ceilalți la dânsul, mirați de câte știe și de cum vorbește.</p>
               <p>— Ești pictor? îl întrebă necunoscuta.</p>
               <p>Deși privise cu atâta pricepere frumusețea tabloului, el nu îndrăzni să se uite la femeie și la lucirile furișate ale ochilor ci pe sub gene lungi ca cele ale portretului bătrânului Giacommo Palma.</p>
               <p>— Nu doamnă; nu sunt pictor.</p>
               <p>— Atunci, poet?</p>
               <p>— Nici.</p>
               <p>— E poet, doamnă, aruncă Chibici din spate.</p>
               <p>— A! făcu ea, dându-se din nou în leagănul de mătase al privirilor. De ce n-o spuneai?</p>
               <p>— Dumnealor mă pârăsc că-s poet, cum își pârăsc școlarii camaradul când nu știe lecția: „iertați-l, domnule, că face versuri…”</p>
               <p>Paznicul îi zori însă să iasă. Sunase ceasul închiderii.</p>
            </div>
            <div type="div2" rend="P23">
               <head>VI</head>
               <p>Afară, zi blândă de toamnă și de duminică vieneză, cu lume întoarsă de la biserică. În blondul fetelor cu păr de porumb copt, în albastrul ochilor luminoși de fecioare, părul necunoscutei, cu coafura înălțată dar și prelungită prin două largi bucle pe tâmple și prin valuri moi revărsate pe gâtul subțire – nu se pierdeau. Blondul și albastrul lor nu erau vieneze ci moldovenești. Profil fin, mai mult lunguieț, bărbie ascuțită. Ochii acum se clăteau și te legănau – acum se odihneau alături.</p>
               <p>Eminescu rămase puțin mai în urmă cu câțiva dintre prieteni; se sfia să meargă lângă dânsa; farmecul muzeului pierise și nu mai avea ce-i spune sub soarele trădător de meridian. Ea trecu înainte cu Neagoe. Voinic ca un taur, cu gâtul scurt, brun; om dintr-o bucată, țăran necioplit din părțile Șălimbarului, fără frământări intelectuale și sentimentale; ochi negri de cărbune sub sprâncene stufoase; frunte îngustă și creață ce-i amintea lui Eminescu versul lui Horațiu:</p>
               <p rend="italic">Cui frons turgida cornibus</p>
               <p rend="italic">Primis et Venerem et proelia destinat.</p>
               <p>Îi lipseau doar bulbii ușori ai cornițelor. Păr negru, des, aproape creț, până și pe ceafă și în pâlniile urechilor. Neagoe respira bărbăția; singura lui formă de afirmare era, de altfel, lupta. Hotărât cu femeile, nu se pierdea în îndoieli și manevre preliminare; reușea ori se dădea la o parte, dintr-o dată. În lumea măruntă, în care se învârtea, reușea, firește, de cele mai multe ori; nu lucra după un plan ci din instinct, din pofta cărnii, căreia îi răspundea îndată pofta oricărei alte cărni. La vorbe nu se pricepea; se mira chiar că-și poate cineva pierde vremea cu ele. După câțiva pași și începuse să-i povestească necunoscutei despre succesele lui; când o fată îi zâmbi pe drum cu înțeles, el se și grăbi să-i explice cu un plescăit zgomotos din vârful limbii, că e o vânzătoare dintr-o <hi rend="italic">Bierstube</hi> pe <hi rend="italic">Alserstrasse</hi>: „bucățică faină”. Necunoscuta zâmbi și ea; ochii îi lunecară o clipă, moale, pe figura brună a tânărului – nu fără ca poetul din spate să nu le fi urmărit linia. Cum locuia pe <hi rend="italic">Dianagasse</hi>, studenții se oferiră să o conducă. Abia la colțul străzii, își aduseră aminte că nu se prezentaseră. Tot Neagoe luă inițiativa.</p>
               <p>— Onorată doamnă, începu el – sforțându-se să găsească o vorbă de introducere mai aleasă – onorată doamnă, iată că a venit momentul, când musai trebe să ne despărțim.</p>
               <p>Tuși scurt, și apoi, amintindu-și de fraza ce-l încântase atâta, o reluă cu mijloacele lui:</p>
               <p>— Căci, onorată doamnă, trebe că ne-am simțit așa de bine împreună, că am cugetat că ne cunoașteți, cu toate că n-am avut cinstea să ne prezentăm. Dați-mi voie să o fac pe cale ofițială.</p>
               <p>Ea încuviință din gene.</p>
               <p>— Ca să încep cu mine, eu îs Aron Neagoe, student în drepturi.</p>
               <p>Se înclină. Mânuța necunoscutei dispăru în laba lui păroasă, cu un plescăit de buze lacome. Urmă în șir cu același ritual al mânuței captive și sărutate:</p>
               <p>— Dumnealui e Pamfil Dan.</p>
               <p>— Dumnealui e Onesim Țurcan.</p>
               <p>— Dumnealui e Alexandru Chibici – toți trei din Bucovina.</p>
               <p>— Dumnealui e Ion Tancu.</p>
               <p>— Dumnealui e Miron Ciocan, amândoi din Ardeal.</p>
               <p>Egal, mirul privirii galeșe se lăsă deasupra creștetului fiecăruia.</p>
               <p>Obișnuit cu rolul de cenușăreasă, Eminescu rămăsese la o parte; în dreptul lui, Neagoe făcu un semn de nedumerire:</p>
               <p>— Cât despre dumnealui, nu știu ce să vă spun, onorată doamnă… E român sau turc? El spune una, noi credem alta. E din părțile Bucovinei sau din Moldova? E poate și una și alta. E student sau nu? Nu știm, că înscris cu noi nu prea e și nici nu spezează taxe. Aud că face poezii – musai trebe că e poet și nu mai are lipsă de naționalitate și de diplome.</p>
               <p>Ea se înveseli și de cimilitura prezentării și de atitudinea sfioasă a tânărului.</p>
               <p>— Nume cred totuși că are, spuse ea zâmbind.</p>
               <p>— Baiu, onorată doamnă… Iacă fără că nu are, reluă mucalit Neagoe. Pe o săptămână; nu că mă spulber pe el, dar așa-e: o săptămână îl cheamă „Ce-ți pasă?”</p>
               <p>— Cum? cum? ciripi necunoscuta tot mai înveselită de situație.</p>
               <p>— „Ce-ți pasă?”</p>
               <p>Ea dădu, nedumerită, din umeri.</p>
               <p>— Bată-mă cucul, dumneavoastră n-aveți de unde ști. Înainte de a merge la <hi rend="italic">Hofmuseum</hi>, unde am avut înalta cinstire să vă întâlnim, ne hotărâsem să merem în jurul Vienei să vedem locurile, pe unde a fost ștabul lui Kara Mustafa la asediul Vienei din 1683, cu oștile moldovenești lui Duca-vodă și cele muntenești ale lui Șerban-vodă, și cele leșești ale craiului Ioan Sobieski. Dar știe-l ciorile, că eu cuget că el a vrut să ne ducă numa ca să vedem urdia turcească, că trebe că e turc.</p>
               <p>— Da? făcu ea râzând.</p>
               <p>— Mie-mi foarte pare. Și după ce l-am adăstat de la nouă dimineața pe o bancă din fața Mariei Theresiei, feciorul n-a vint de cât la un sfârtai de douăsprezece, și când l-am apucat din scurt, că unde a fost, el ni-a răspuns: ce-ți pasă? D-apoi și noi i-am țipat un proces în grumaz, l-am chemat la divanul domnesc și i-am trântit un ștraf!</p>
               <p>Ardeleanul se împotmolise în limba lui pestriță. Necunoscuta nu înțelegea nimic.</p>
               <p>— Divanul domnesc? ce divan domnesc?</p>
               <p>Pamfil Dan, voevodul, sări în ajutor ca să-i dea toate lămuririle:</p>
               <p>— Iată ce-i, doamnă. Noi nu suntem numai studenți ci și dregători mari ai țării Moldovei. Eu sunt Dan-vodă; ca teolog, Țurcan e mitropolit al Moldovei și Sucevei și exarh al plaiurilor; Neagoe e mare logofăt, iar dumnealor boieri din prostimea divanului. Văzându-i fapta rea, am poftit divanul chiar sub ochii milostivei împărătesc și am purces la ispitirea dumnealui, dar dumnealui n-a vrut să ne dea alt răspuns de cât:</p>
               <p>— Ce-ți pasă?</p>
               <p>Atunci, în numele divanului, i-am scos o carte domnească, prin care l-am pedepsit ca vreme de o săptămână să-și piardă numele și nimeni să nu-i spună altfel de cât „Ce-ți pasă?”, cu amenințare de anaftimă.</p>
               <p>Desfăcându-și linia strânsă a buzelor, necunoscuta își dezvăli șirul mărunt al dinților. Onesim Țurcan interveni și el:</p>
               <p>— Iar eu, ca mitropolit și exarh, nu m-am mulțumit numai cu cartea domnească ci, ispitindu-l de pricina întârzierii, și aflând că nu e la mijloc o femeie, ba că nici nu se uită la femei ci fuge de ele, mult m-am mâhnit de nesocotința darului lui Dumnezeu l-am blestemat ca cei dintâi ochi frumoși de femeie ce s-or uita mai dulce la dânsul să-i vâre în suflet otrava dragostei, ca să-l apuce cu frig când o fi cald și cu cald când o fi frig și să bolească de lingoare, ca să știe și el ce-i femeia și nici să o disprețuiască.</p>
               <p>Chipul necunoscutei se destinse într-un râs aproape convulsiv; ochii îi râdeau șerpește, lunecând când la unul când la altul. Eminescu sta tăcut mai la o parte cu senzația unei catastrofe apropiate; necunoscuta îi produsese o impresie atât puternică, încât se temea că n-o va mai vedea: privea despărțirea ca o nenorocire de neînlăturat. Ar fi voit să găsească vreun chip ca să o împiedice; emoția îi ridicase însă mijloacele; sta mâhnit și răsturnat în drum.</p>
               <p>Necunoscuta se apropie de dânsul:</p>
               <p>— Știi că am uitat aproape totul din ce am învățat despre asediul Vienii; nu ești bun să-mi spui dumneata; te pomenești că și de data asta aflu că știam dinainte.</p>
               <p>— Apoi și noi de asta voiam să mergem, începu Eminescu, ca să ne reamintim de cele citite în cronicari; să vedem locul unde, vezirul „au tăbărât lângă Beciu și în cinci zile a lui Iulie, au început, a batere cetatea din tunuri. În timp ce împăratul nemțesc se bătea cu alți «megieși» ai săi, în Beciu era numai gheneralul «Sterimberg» cu două zeci și cinci de mii de nemți…”</p>
               <p>— Ș-a durat mult asediul?</p>
               <p>— Apoi au zăbovit, cum spune cronicarul, turcii pregiur cetatea Beciului din cinci zile a lui iulie până în doă zile a lui septembrie, până ce au venit Ioan Sobieschi, craiul leșesc, cu oaste.</p>
               <p>— Și ce amestec am avut noi în asediu?</p>
               <p>— Apoi Duca-vodă a fost și el silit să vină cu oastea prin Țara Muntenească, și să o ia pre la Sibiu, pre la Lugoj, pre la Temișvar, pre la Sarvaș, pre la Sonoc, la apa ce se chiamă Tisa și de acolo la Dunărea la cetatea Budei unde au ajuns Șerban-vodă – iar pe urmă, după ce au încercat zadarnic cu vezirul Kara-Mustafa să dobândească cetatea Enicul, de la marginea Țării Nemțești, n-au mai zăbovit, ce au și purces cu oastea în sus, pre lângă Dunărea la Beciu.</p>
               <p>Neștiind dacă sunt ticluite de el sau reproduce cine știe ce cronici necunoscute, ea îi sorbea cuvintele. Eminescu luase vânt:</p>
               <p>— Șerban Cantacuzino nu trebuie să fi avut mai mult de șase mii de oameni; nici ostile lui Duca, cu cazaci cu tot, nu erau mai numeroase. Căci poate n-ați uitat că în a treia lui domnie, pe o mie de pungi, Duca a dobândit de la turci și hătmănia Ucrainei, cu caftan, șlic, buzdugan, și un tuiu. Așa că el a purces la Nemirova, de a strâns căzăcimea și le-a pus judecători și polcovnici și sotnici, iar ca namesnie, în locul lui, a așezat pe Eni Gredinevici; ba a făcut și curți lângă Nemirova, în marginea Buhului, iar altele la Țicanovea, în fața Sorocii.</p>
               <p>În totalul de vreo 275.000 al armatei turcești, oștile noastre nu însemnau prea mult și îndeletnicirea lor privea facerea și dregerea podurilor, aprovizionarea cu lemne și săparea tranșeelor. Marele vizir și-a așezat cartierul la St. Ulrich, iar artileria mai ales pe locul ce se numește și azi <hi rend="italic">Türkensehantzpark</hi>, unul din cele mai frumoase parcuri ale Vienei. Unde va fi fost armata moldovenilor, nu prea știu; dar oștirea lui Șerban și-a avut tabăra în bețircul XII, în satul de atunci Meidling: putem merge să vizităm <hi rend="italic">Moldauer oder Türkenkapelle</hi>, ridicată pe locul taberii lui.</p>
               <p>Eminescu se pierdu apoi în amănunte istorice, fără să-i vină în gând să o invite pe necunoscuta pe duminica viitoare. Tot Neagoe fu mai priceput:</p>
               <p>— Apoi, ne-am ruga frumos de dumneavoastră, doamnă, să veniți cu noi duminica viitoare.</p>
               <p>Ea încuviință:</p>
               <p>— Cu cea mai mare plăcere.</p>
               <p>— Mulțam frumos de cinste. Atunci să ne întâlnim pe la nouă tot în fața milostivei împărătese. Place-vă?</p>
               <p>— Place, cum să nu placă! răspunse ea râzând.</p>
               <p>În apropierea casei din <hi rend="italic">Dianagasse</hi>, grupul se desfăcu în două. Necunoscuta trecu înainte cu Eminescu. Fără să fi schimbat o vorbă, el se simți prins într-o plasă de raze oblice, dulci; lipindu-se de dânsul, privirea îl înfășase ca pe un copil, în dreptul ușii îi întinse o mână mică, pe care abia o atinse. Ea și-o retrase, lăsând să-i cadă leneș dintre buzele abia deschise:</p>
               <p>— Cât de rău îmi pare că pleci!</p>
               <p>Neașteptate, cuvintele strânseră și mai mult fețele privirilor în care îl învelise. Nu găsi niciun răspuns la o chemare atât de neocolită. Scăpase prilejul și i se părea că-l scăpase pentru totdeauna; zugrumat de năvala vorbelor nerostite, se trase un pas îndărăt. Ea își luă rămas bun pe rând de la toți; când se află însă numai cu Neagoe, ca printr-un resort lăuntric, el își întoarse ochii pe furiș. Femeia își lăsase privirea leneșe asupra omului păros, cu un zâmbet poate mai viclean, dar cu aceeași învăluire drăgăstoasă. Neagoe îi luă mâna, o strânse puternic și o sărută lacom, în timp ce ea îi spuse câteva vorbe. Neauzite, ele îi împlântă lui Eminescu în piept pumnalul îndoielii. Grupul se desfăcu iute. Dăruindu-le apoi la toți un zâmbet trecut pe dinți ca un arpegiu pe clapele pianului, femeia puse mâna pe clanța ușei:</p>
               <p>— Noa – zău! că ne-a beut Domnul Dumnezeu mințile am uitat să vă rugăm frumos să ne spuneți și dumneavoastră numele.</p>
               <p>Necunoscuta rămase cu mâna atârnată pe clanță:</p>
               <p>— Aveți dreptate; numele meu…</p>
               <p>Păru că șovăiește; prin ochi îi străbătură lumini jucăușe.</p>
               <p>— Am uitat să mă prezint. Numele meu e Ida Schwartz.</p>
               <p>— Noa – zău! putu striga Neagoe cu gura astupată de revoltă. Ceilalți rămaseră și ei înmărmuriți. Dacă s-ar fi prăbușit peste dânșii turlele Sfântului Ștefan, n-ar fi fost mai uluiți. Din prag femeia îi privea cu un amestec de umilință și de înfruntare, ca și cum le-ar fi spus:</p>
               <p>— Ce să fac? – dacă ăsta-i numele meu, nu-l pot schimba.</p>
               <p>Neagoe își căpătă sângele rece:</p>
               <p>— Ei, că ce are a face?</p>
               <p>Femeia izbucni în râs.</p>
               <p>— Nu așa, că n-are a face?…</p>
               <p>Își dădu însă seama că lovitura fusese prea puternică pentru niște daco-romani, ce se jucau de-a divanul domnesc, închipuindu-se voevozi, logofeți și boieri veliți. Excursia proiectată pe duminica viitoare era primejduită; își regretă gestul și zâmbi cu înțeles:</p>
               <p>— Numele ăsta e poate numai provizoriu; te pomenești că și pe mine m-a pedepsit vreun divan domnesc să nu vi-l spun, până ce nu i-o dezlega și pe dumnealui. Așa că rămâne să vedem cum stau lucrurile duminica viitoare.</p>
               <p>Trase ușa după dânsa.</p>
               <p>— Da’ șodă-i, mă! S-a spulberat pe noi, încheie Neagoe furtunos. Tune dracul în foalele cui o mai veni duminică!</p>
            </div>
            <div type="div2" rend="P23">
               <head>VII</head>
               <p>Trenul se smuci la o cotitură și Eminescu tresări. Nu dormise; scoborându-se în sine, suprimase cu desăvârșire realitatea; pierduse noțiunea existenței sale și a timpului; nu știa unde se află și nici unde se duce. Trăise un epizod de demult, cu intensitatea realității actuale. Smucitura vagonului îl readuse în prezent: era în tren și mergea undeva; își scoase puțin capul de sub pardesiu; prin pânza deasă a lămpii cu rapiță se împrăștia o slabă licărire albăstruie. Privi în jur ca prin sită… Rocneanu dispăruse. Se aflau, prin urmare, dincolo de Focșani; în locul lui, Nusăm Cucoș sforăise cu o stăruință apăsată: prin zare îi licărea sclipirea de foc a ochilor… Desigur, nu dormea. Pe sub pleoapele întredeschise, pupilele se stingeau și se aprindeau în direcția celuilalt colț al compartimentului. Popa se scoborâse. În colțul de lângă ușă avocatul întinsese picioarele pe banca din față, ținându-și vecina cu o mână trecută pe după mijloc; cu cealaltă, nervos, o mângâia pe păr, pe sân, pe dedesupturi. O sărutare lungă, urmată de suspinul pisicii de pe streașină casei.</p>
               <p>— De cum te-am văzut intrând mi-ai plăcut.</p>
               <p>— Și tu mie.</p>
               <p>— Știam că o să te iubesc.</p>
               <p>— Încet să nu ne audă.</p>
               <p>— Dorm duși amândoi.</p>
               <p>— Pss! parcă s-a mișcat cineva.</p>
               <p>— N-avea nicio grijă.</p>
               <p>— Ești sigur?</p>
               <p>— Sunt sigur.</p>
               <p>— Dacă ești sigur, de ce nu mă strângi în brațe?</p>
               <p>Tăcere lungă.</p>
               <p>— Cât de bine știi tu strânge!</p>
               <p>— Nu știu numai atât…</p>
               <p>— Taci, spuse ea înăbușit și cu mâna îi astupă gura.</p>
               <p>— Ai! m-ai mușcat.</p>
               <p>— Semn că vreau să te mănânc.</p>
               <p>— Știi mânca?</p>
               <p>— Știu.</p>
               <p>Ea suspină:</p>
               <p>— Mă iubești?</p>
               <p>— Nu.</p>
               <p>— Atuncea plâng.</p>
               <p>— Te doresc.</p>
               <p>— Cât?</p>
               <p>— Toată.</p>
               <p>— Dar nu mi-ai spus cum te chiamă!</p>
               <p>— Gică.</p>
               <p>— Și pe tine?</p>
               <p>— Geta.</p>
               <p>— Ce coincidență! Destinul ne-a făcut să ne întâlnim: de aia am și nimerit în compartimentul ăsta; la început căzusem în altul, de unde m-a alungat un individ cu pipa.</p>
               <p>Ea încuviință:</p>
               <p>— Extraordinară coincidență.</p>
               <p>— Și acum unde te duci?</p>
               <p>— La Iași.</p>
               <p>— Ai pe cineva la Iași?</p>
               <p>— Pe bărbatul meu.</p>
               <p>El o scăpă brusc din brațe. Capul îi căzu pe genunchi.</p>
               <p>— Care va să zică ești măritată?</p>
               <p>— Da, mărturisi ea vinovat.</p>
               <p>— Și ești din Iași?</p>
               <p>— Nu. Sunt bucureșteancă; bărbatu-meu e funcționar la Iași.</p>
               <p>— A! făcu el cu răceală.</p>
               <p>Urmă o tăcere îmbufnată.</p>
               <p>— Dar tu unde te duci?</p>
               <p>— Eu, răspunse el cu nepăsare, mă duc la Botoșani cu niște treburi.</p>
               <p>— Ce păcat!</p>
               <p>— De ce?</p>
               <p>— Îmi pare atât de rău că o să ne despărțim.</p>
               <p>— Serios?</p>
               <p>— Știi ce? Nu te mai du la Botoșani… Vino cu mine la Iași.</p>
               <p>Eminescu tresări în colțul lui; numai după câteva ceasuri, necunoscuta uitase de bărbat, și-i arunca primului venit dorința de a nu se mai despărți de dânsul.</p>
               <p>— Aș veni; dar bărbatul tău?</p>
               <p>— Ai dreptate, nu se poate; bărbatu-meu mă așteaptă la gară.</p>
               <p>Avocatul se încruntă din nou.</p>
               <p>— Rămâi mai bine cu mine undeva în drum, la Bacău ori la Roman.</p>
               <p>— Îți spun că mă așteaptă pe peronul gării.</p>
               <p>— Iai trenul mâine seară, și-i spui că l-ai pierdut pe cel de azi.</p>
               <p>Ea se îngrămădi într-însul, tăcând alintat.</p>
               <p>— Ne-am înțeles?</p>
               <p>— Numai de nu ni s-ar întâmpla ceva!</p>
               <p>— Ne oprim la Bacău, că e mai aproape și rămânem mai mult împreună.</p>
               <p>— Mai dă-mi o gură.</p>
               <p>Tăcere.</p>
               <p>— Cum spui că te chiamă?</p>
               <p>— Gică.</p>
               <p>— Și mai cum?</p>
               <p>— Carandà!</p>
               <p>— Ce ești?</p>
               <p>— Avocat la ministerul de domenii.</p>
               <p>După o tăcere:</p>
               <p>— Dar tu cine ești?</p>
               <p>— Geta Preoțescu.</p>
               <p>— Ce e bărbatul tău?</p>
               <p>— Casier.</p>
               <p>— Da?</p>
               <p>— Da.</p>
               <p>— Să ne pregătim că se apropie Bacăul.</p>
               <p>Ea sări sprintenă; își tipări fustele; începu să-și vadă de geamantane.</p>
               <p>Nusăm Cucoș se puse să sforăie și mai tare și mai apăsat. Eminescu se retrase din nou la adăpostul pardesiului atârnat în cui.</p>
               <p>— Nu s-a schimbat încă lumea, se gândi el.</p>
               <p>În câteva clipe, pierdu iarăși noțiunea timpului și a realității; nu mai știa de îndrăgostiții de alături, de Nusăm Cucoș cu farurile aprinse ale ochilor. Reluă firul întrerupt al vieții de la Viena.</p>
            </div>
            <div type="div2" rend="P23">
               <head>VIII</head>
               <p>Tinerii o luară grăbit spre <hi rend="italic">Marokkanergasse</hi>. Le era foame.</p>
               <p>— Trei sfârtai la două! strigă Neagoe, scoțându-și ceasul de care era mândru. Ciorilor, de muiere!… Ne-a făcut să ne uităm de vipt. Și mi-i o foame și sete! O să beu un ol de bere. Haideți, minten, frățânilor, că nu ne mai primește moș Wihl.</p>
               <p>La restaurantul <hi rend="italic">Za den drei Tauben</hi> Ioan Luță din Bucovina, Hosanu de pe Mureș, Nicolai Oncu din Zărand, Bechnitz din Sibiu, bucovinenii Iancu Cocinschi și Morariu își isprăviseră de mult masa, unii cu gândul și la o cafea, pe care nu și-o putuseră plăti. Își așteptau prietenii și începuseră să creadă că nu vor mai veni.</p>
               <p>— Dacă-i și Eminescu, să știi că au rămas în tabăra lui Kara-Mustafa, spuse Luță.</p>
               <p>— În urdia lui Kara-Mustafa nu cred să fie și moș Wihl, ca să le dea de mâncare pe datorie, răspunse Cocinschi.</p>
               <p>— N-au cu ce speza? întrebă Oncu.</p>
               <p>— Poate că or fi având „pițule”, dar n-au mahmudele și icoșari, glumi Bechnitz.</p>
               <p>Un dinte al lui Morariu clătinat cu vârful unghiei îi lămurea că nu prea aveau nici „pițule”.</p>
               <p>— Tune dracu-n bani, bodogăni Hosanu.</p>
               <p>— Uite-i, strigă unul, arătând spre ușă, pe care intrau lărmuitori și lihniți cei șapte tovarăși. Siguranța că niciunul din „șoacății” din restaurant nu știe românește, îi făcea să vorbească tare, ca la ei acasă.</p>
               <p>— Cine-s domnii și de unde vin? întrebă pe nemțește un bătrân pe Eminescu rămas mai în urmă.</p>
               <p>— Sunt rămășița celor șapte sute de studenți ai rectorului Laurentius Grüner și vin de la asediul Vienii.</p>
               <p>— <hi rend="italic">Diese Lumpen</hi>! bombăni bătrânul scufundându-se iarăși în ziarul său.</p>
               <p>La una din mese printre mai mulți români se afla și un tirolez cu genunchii goi, cu haine verzi și cu pipa în gură.</p>
               <p>— Dar pe urâtul ista cine l-a adus la masa noastră? întrebă Dan.</p>
               <p>„Urâtul” se uită liniștit la noul venit.</p>
               <p>— Aflați la dumneavoastră că știm și eu românește.</p>
               <p>Dan nu se pricepea cum să se descurce… că n-a voit să spună… că n-a înțeles să… că…</p>
               <p>— Nu face nimic la mine. Da poate aveți secret la dumneavoastră și nu vrem ca să înțelegem.</p>
               <p>Neamțul fusese câtva timp administrator de păduri prin munții Bacăului…</p>
               <p>— Credeam, mă, că v-au luat ostatici turcii, glumi Bechnitz.</p>
               <p>— Ce turci? răspunse Chibici, mai abrașa de cât turcii, era să ne ia ostateci o diavoliță de femeie.</p>
               <p>Vorbind apoi cu toții o dată, începând cu sfârșitul și isprăvind cu începutul; în fraze întrerupte și învălmășite, povestiră întâmplarea cu entuziasmul și deziluzia de ia urmă.</p>
               <p>— O muiere, mă! făcea mereu Neagoe plesnindu-și limba. Mândră muiere!</p>
               <p>— Las’ că tu te aprinzi repede, glumi Oncu.</p>
               <p>— Minten un pocal, lovi Neagoe în masă, care uitase că se lăudase că va bea un „ol”. Ce mă aprind, mă? întreabă-i fără pe dânșii: place-vă de ea?</p>
               <p>— Place, strigară cu toții veseli.</p>
               <p>— Să spuie Pamfil ce ochi avea!</p>
               <p>— Niște ochi albaștri, mă! dădu din cap Pamfil.</p>
               <p>— Cum albaștri, Pamfile? că erau verzi, interveni Țurcan.</p>
               <p>Se născu o ceartă; trei dintre dânșii susțineau că avea ochi albaștri și trei că avea ochi verzi.</p>
               <p>— Bine, mă, se amestecă Morariu, să vă fie rușine; să nu-i știți nici măcar coloarea ochilor?</p>
               <p>Îl întrebară atunci pe Eminescu. Fără chef de vorba, el dădu din umeri.</p>
               <p>— Nu i-am băgat de seamă.</p>
               <p>— Ce vorbești, mă?</p>
               <p>— Așa și e, interveni Ciocan. Să fi văzut cum îi mergea gura în fața unui portret de femeie! Când femeia-i vie, umblă numai cu ochii pe jos.</p>
               <p>Asupra părului nu încăpea îndoială: era auriu ca porumbul copt; cât despre statură, unora li se păruse înaltă și subțire ca o trestie, altora mică; iar despre îmbrăcăminte, părerile tuturor se cuprindeau în vorba lui Neagoe:</p>
               <p>— Știe-le ciorile, că muierile nu mai gătează cu rochiile.</p>
               <p>Nu se hotărau dacă era „fată” sau „nevastă” – cum ziceau ei ca la țară; unii îi dădeau șaptesprezece ani, alții douăzeci și cinci.</p>
               <p>— Dar tu ce zici, Eminescule? Să nu răspunzi „ce-mi pasă!”</p>
               <p>— Ba, asta îi pasă!</p>
               <p>— Ce să zic? Spun și eu cum spune cronicarul despre Ecaterina, fiica vel vornicului Constantin Rusăt: o cucoană fată fecioară.</p>
               <p>Despre „neam” discuția era și mai mare. Cei mai mulți credeau că-și bătuse joc de ei. Dan și Țurcan clătinau din cap nehotărâți. Neagoe ținea morțiș că e ovreică.</p>
               <p>— Ida Schwartz, mă, cum îs eu Neagoe. N-ați văzut că avea și pistrui?</p>
               <p>— De aceea te țineai de fusta ei, de îngălbenise bietul Eminescu, îl întrerupse Chibici.</p>
               <p>— Puie-mi-se naiba în năravul tău de gură rea, protestă Neagoe. Când m-ai văzut tu că mă țineam de fusta ei? Mergeam și eu ca și voi; nu puteam fi mai grob.</p>
               <p>— Întreabă-l pe Eminescu, dacă n-ar fi voit să fii ceva mai grob.</p>
               <p>Se așternură pe haz; câțiva se puseră mână de la mână de porunciră câte o „ciubotă”, din care cinstiră cu toții pentru cucoana fată fecioară Ida Schwartz.</p>
               <p>— De unde să ne dea în minte că-i ovreică? bombănea cu încăpățânate Neagoe.</p>
               <p>— Dar pistruii? îl întrebă Chibici.</p>
               <p>— Dă-i încolo de pistrui, că cine naiba i-a putut zări? Fără mi-a părut… N-am fost noi în stare să-i vedem ochii ori boiul și-o să-i vedem pistruii… No că zău – doamne iartă! Dar las că i-o fac eu, oricât de șodă o fi.</p>
               <p>— Ce spui, mă? ce ai să-i faci?</p>
               <p>— De asta n-am lipsă… mă pricep eu… Ce crede ca că o să ne ducă și duminica viitoare? Îi arăt eu…</p>
               <p>— Ce tot te lauzi, mă? ce ai să-i arăți?</p>
               <p>— Apoi n-o să-și bată ea joc de feciorii Ardealului. Eu una știu: duminica viitoare să nu venim niciunul, că doar n-o să merem cu o ovreică la capela lui Șerban-vodă!</p>
               <p>Chestiunea se discută cu aprindere de toți cei de la mese.</p>
               <p>— Ar fi grob să lăsăm o damă să ne aștepte – susținea cu demnitate Oncu.</p>
               <p>— Ba, că se și nimerește!</p>
               <p>— De ce nu se nimerește?</p>
               <p>— Ida Schwartz nu-i o damă.</p>
               <p>Argumentul păru totuși serios.</p>
               <p>Cei mai mulți fură de părerea că Neagoe să-i ducă o scrisoare în Diauagasse, prin care să-i arate că nu pot veni.</p>
               <p>— Las’ că-i spun eu că ne-am întors pe la cășile noastre ori că am intrat catane ori că am înfundat temnițele împărătești din pricina tabloului lui Mihai-Viteazul și a vorbelor nesocotite ale lut Eminescu.</p>
               <p>— Dar tu ce zici, mă? Te duci? îl iscodi el apoi pe Eminescu.</p>
               <p>— Ce-ți pasă? răspunse Eminescu visător.</p>
               <p>— Cum o să meargă singur? interveni Țurcan… Știi că-mi place! Dacă-l mănâncă Ida când l-o vedea fără noi?</p>
               <p>— Bine zici, încheie Neagoe. Păcat că un fecior ca el nu-i mai de doamne…</p>
            </div>
            <div type="div2" rend="P23">
               <head>IX</head>
               <p>În stradă, la un colț, Eminescu se strecură nebăgat în seamă, pe dreapta. Voia să rămână singur; îl înăbușea prezența zgomotoasă, vulgară a celorlalți; îl stânjenea mai ales Neagoe. Voia să hoinărească în neștire; o luă pe Graben, făcu de două ori ocolul Ringului, se întoarse spre <hi rend="italic">Volksgarten</hi> și se tolăni pe o bancă sub un castan, din care frunzele galbene începuseră să se scuture. Se puse să observe o frunză în momentul desprinderii de pe ram; ar fi preferat să vadă un mugur plesnind. Nu se simțea bine nici în <hi rend="italic">Volksgarten</hi>; voi să retrăiască momentele primelor zile ale venirii lui la Viena, cu obsesia acelei impresii de „<hi rend="italic">Kaiserlich-Königlich</hi>”, ce-l urmărise pretutindeni, impresie ieșită din măreția pietrelor centenare și din caracterul de statornicie al palatelor, din aerul de rapacitate maiestoasă a ghearelor vulturului bicefal; sub apăsarea ei, însăși gingășia cunoscută a fetelor vieneze se desfășura ca o friză panatenaică în cenușiul palatelor tereziane în același ton de fermitate cezaro-crăiască, desprinsă din piatră și din perspectivă, din cadrul viu al vieții ca și din zvonurile istoriei. Nu-și mai putea regăsi impresia de odinioară. Porni spre chei și o luă de-a lungul Dunării, cum i se întâmpla când îl rodea vreo neliniște și nu voia să și-o mărturisească. Mărturisirea îi veni totuși: cât de frumoasă era necunoscuta de la <hi rend="italic">Hofmuseum</hi>, cu mlădiere și cochetărie în mișcări! Unora li se păruse că avea ochii verzi, ochi verzi ea! Mai albaștri ca apa Dunării atât de cântată, ca cerul spălat de ploaie; ce privire leneșe, alintată, lăsată pe tine ca un ram înflorit iute săltat la o parte. Ida Schwartz! Cum ar fi putut avea Ida Schwartz privirea asta, mișcarea asta? Nu. Ea era smulsă din holdele pământului nostru, din cerul moldovenesc și din apele repezi ale munților noștri; domniță ieșită din filele cronicarilor și ale basmelor, din alaiul fetelor de curte ce au țesut epitafele și brocarurile mănăstirii Putna; degetele străbunelor ci au cusut mărgăritarele de pe pânza mortuară a lui Ieremia de la Sucevița. Argilă românească arsă de soarele românesc și sbicită de vântul nostru.</p>
               <p>Uitându-se în apele Dunării, dintre valuri i se limpezi chipul necunoscutei cu privirea galeșă. Se scutură. Își aminti de Eufrosina, de „drăcușorul împielițat”, cum îi spunea el, și chipul ei îi zâmbi o clipă din ape; un val i-l risipi din nou. Nu era ca dânsa, suspină el extatic, și din unde se refăcu la loc privirea galeșă a necunoscutei. Mersese așa, fără popas în josul apei până ce mâna grăbită a serei începu să aprindă becurile. Dunărea se umplu de cuiburi luminoase din care, înmulțit, ea îi zâmbea. Frână și se întoarse pe loc, ca și cum l-ar fi strigat cineva din spate. O luă repede înapoi, gonit. Își adusese aminte de ceva? Nu. Nu-și adusese aminte de nimic. Se lovea totuși înapoi, gonit. Își adusese aminte de ceva? Numai când ajunse la poarta Hofmuseumului înțelese rostul grabei; se puse să refacă drumul de la amiazi, fără ea, dar cu ea în gând, tot atât de prezentă. Aici, la poartă, o văzuse bine cu părul auriu incendiat în iradiația soarelui perpendicular. Urmă drumul pas cu pas; aici îi zâmbise; aici se oprise ca să dea la o parte o frunză de castan lipită pe vârful pantofului; aici trecuse lângă Neagoe, împlântându-i în suflet ascuțișul pumnalului, aici se întorsese din nou la dânsul; aici făcuseră un popas mai mare și-i povestiseră istoria cu cartea domnească și cu anatema mitropolitului. Gândul că se împlinise blestemul: „să iubească cei dintâi ochi de femeie întâlniți, să i se târască la picioare ca un vierme, să nu-i poată da ceea ce i-ar cerși dânsul și nici el ceea ce i-ar cerși ea” – îl înveli într-o cămașă de gheață. Se opri apoi la locul unde se făcuseră prezentările, și unde ca îi spusese cu atâta căldură în glas:</p>
               <p>— Cât de rău îmi pare că pleci! și-l învelise într-o plasă de alint, și-l răsfățase într-un leagăn de voluptate. Ar fi trebuit să-i răspundă „atunci mai rămân” ori să fi cerut voie să o vadă altădată, dar nu găsise niciun cuvânt; i se astupase gâtul și nu putuse lega ceva… Se trezi acum în <hi rend="italic">Dianagasse</hi>, unde emoția îl copleși din nou; trecu pe celălalt trotuar și, ușurat, se puse să privească spre casa ce i se părea că avea ceva din ființa ei. Unele ferestre erau luminate, altele nu. Le numără: douăzeci de cat… patru caturi, optzeci de ferestre, din care numai douăzeci și patru luminate. Unde era fereastra ei? Intră pe calea presupunerilor; nu putea ședea la mezanin, nici sus de tot la mansardă; mai rămâneau celelalte două caturi. Le examină rând pe rând, ca pe o problemă. Părându-i-se prea neîngrijite, înlătură o parte dintr-însele; reținu cele cu flori. Nu putea să nu aibă flori. Rămăseseră, astfel, în discuție vreo zece; le cercetă comparativ; cea cu mai multe flori era camera ei. Înăuntru întuneric; nicio mișcare, nicio umbră. Se uită acolo un ceas fără să bage de seamă la trecătorii uimiți. Pe întuneric, o umbră albă de femeie se apropie de fereastră și o deschise. Cu toate că n-avusese timpul s-o deslușească, nu putea fi de cât dânsa. Cuprins de neliniștea că-l vede, o luă în sfârșit la goană, urmărit de dușmanul nevăzut al propriei lui emoții.</p>
               <p>Viața lui se schimbă. Începu a-și ocoli prietenii. Se temea poate să nu-i citească în suflet și să nu glumească; glumele le primea de obicei cu voie bună, dar acum simțea că nu le mai poate primi. Ar fi vorbit de ea împroșcând-o cu vorbe flecare. Dacă i-ar fi luat apărarea, l-ar fi atacat și mai înverșunat. Neagoe ținea să zădărnicească excursia proiectată pe duminica viitoare; ori cum, el nu va veni. Nu mai dădea nici pe la restaurantul <hi rend="italic">Moretti</hi> din <hi rend="italic">Landstrasse</hi>, nici pe la moș Wihl de pe <hi rend="italic">Marokkanergasse</hi>, nici pe la cafeneaua <hi rend="italic">Troidl</hi> de pe Woliziele. Întâmplându-se să primească bani de acasă, se putea lipsi câtva timp și de prieteni și de credit la chelnerul Jean; găsise un mic restaurant <hi rend="italic">Bischoffs-Bierhalle</hi> în Wipplingstrasse, unde mânca singur.</p>
               <p>Prietenii se întrebau uneori:</p>
               <p>— Ce-i cu Eminescu?</p>
               <p>Întrebarea rămânea fără răspuns. Erau, de altfel, deprinși cu astfel de dispariții.</p>
               <p>— Are bani, mormăia unul. Las’ că vine el la „pițulă”, când i s-or isprăvi.</p>
               <p>— Mmm? făcea altul imitându-l și toți râdeau.</p>
               <p>Luță și Morariu trecură totuși să-l vadă; îl găsiră în nori de fum, citind Grădina trandafirilor.</p>
               <p>— Ce-i cu tine, mă?</p>
               <p>Ce să fie? Nimic. Se scufundase în citirea unor cărți interesante și atât. Le vorbi cu entuziasm de literatura persană, se aruncă apoi într-o comparație a Grădinii trandafirilor sau Gulestanul lui Saadi cu Grădina fructelor sau Bostanul; cu excepția lui Omer Kayyan, Saadi i se părea cel mai mare poet al orientului, întrecând cu mult pe Ferdossi, și chiar pe Hafiz.</p>
               <p>— Ascultați, mă, bucata asta intitulată Călătoria.</p>
               <p>Certați cu poezia Morariu și Luță vroiră să plece; aveau ceva de preparat. Eminescu nu-i lăsă.</p>
               <p>— Stați, mă, și ascultați, că n-ați mai auzit ceva atât de gingaș și de poetic.</p>
               <p>Se porni apoi să le citească:</p>
               <p>„Caravana ce stă să plece, nu duce cu ea numai mătăsuri de Loristan și oale cu apă de trandafir; ea duce și închinarea ce o îndrept spre ținuturile fericite, unde visez să merg cu tine.”</p>
               <p>„Dar de ce să purced la o astfel de călătorie, de vreme ce părul tău împrăștie mireasma de care te-mbeți în Khotan și de vreme ce toată moleșeala Indiei se destinde în privirea ta!”</p>
               <p>„Acolo, ce salbe ți-aș da ca să-ți fie mai de preț decât salbele sărutărilor, pe care ți le petrec pe după gât?”</p>
               <p>„Ce plăceri ți-aș arăta ca să fie mai năprasnice de cât cele cu care te îmbeți, aici, ascultându-mă cum gem de dorință?”</p>
               <p>„Apropia-se-va de mine paharnicul ce toarnă fericirea, ori se va duce fără să mă privească? Totuși, rouă încunună cu mărgăritare toate lalelele grădinii, și cea mai puțin frumoasă are și ea.”</p>
               <p>„E o lacrimă pe genele tale? E o picătură de lună? E o privighetoare care cântă, ori iubitul tău deznădăjduit?”</p>
               <p>„Sărutările zorilor au trezit pământul. Aștept ca și tu să mă scoți din nimicnicia mea, și să mă umpli de lumină…”</p>
               <p>— Nu așa, mă, că nu e toată literatura lumii o atmosferă de pasiune și de melancolie la fel?</p>
               <p>Morariu și Luță aveau puține cunoștințe de literatura lumii; nu le ardea de Saadi ci de examenele pe care le pregăteau. Dădură din umeri, cu gândul numai la plecare. Dar numai după ce le mai declamă și câteva ode din Hafiz și le dezvoltă învățăturile lui Budba-Sakhia-Muni și ale Nirvanei, ei izbutiră, în sfârșit, să plece umiliți, de atâta poezie și filosofie. Ca să-și facă inimă, pe scară, se porniră însă la bârfeală: că se ține de nimicuri, că frunzărește din toate și nu dă niciun examen.</p>
               <p>— Ehe, dacă ar da și el examene ca noi, nu i-ar mai arde de Hafiz și Saadi! – încheiară ei mulțumiți de dânșii.</p>
               <p>Când auzi de lecturile lui Eminescu, Neagoe bombăni:</p>
               <p>— O veni el la „pițulă” – să-l trimitem atunci la Sakhia-Muni.</p>
               <p>Mai mult însă de cât filosofia budistă, îl interesa casa din <hi rend="italic">Dianagasse</hi>. Trecea de câteva ori pe zi, la ceasuri deosebite, numai pe trotuarul de dincolo; legând de dragoste sentimentul unei rușini, al unei fapte neîngăduite, dorea să vadă fără să fie văzut. Mai ales nesiguranțele începutului îl legănau într-o lume de irealitate, în care își găsea o adevărată satisfacție erotică. Pentru a crește în propriii lui ochi, îndrăznea uneori să treacă și pe trotuarul din fața casei. Își lua atunci atitudinea cerută de împrejurare; mergea prea grăbit, ori încet, nepăsător, cu ochii prin vitrine, fără scopuri hotărâte. Își închipuia că o întâlnește. Se prefăcea că n-o vede; aștepta să-l recunoască.</p>
               <p>— De unde vii? îi spunea ea imaginar.</p>
               <p>— De la cursuri.</p>
               <p>Totul mergea firesc. Apoi:</p>
               <p>— Bună ziua.</p>
               <p>— Bună ziua.</p>
               <p>— Ne vedem duminică?</p>
               <p>— Negreșit.</p>
               <p>— De abia aștept să vină duminică.</p>
               <p>— Și eu.</p>
               <p>Lucrurile se petreceau atât de simplu în imaginație! Numai realitatea i le complica. De altfel, necunoscuta nu i s-a mai arătat; puterea dorinței nu reușea să i-o scoată în cale. Poate că și plecase din Viena. Ar fi fost lesne să-l întrebe pe portar, dar nu îndrăznea. Revenea pe seară ca să pândească aprinsul luminii iar uneori și noaptea târziu la stingerea ei. „S-a culcat” își spunea el mulțumit. Aruncându-i apoi de jos un</p>
               <p>— Noapte bună.</p>
               <p>se întorcea, ușurat, ca după împlinirea unei datorii. Exaltarea lui nu se hrănea însă numai din extaz ci și din îndoială. Atitudinea femeii față de dânsul fusese limpede; vorbele ei îl măguliseră iar sărutarea privirilor o simțea și acum pe obraz.</p>
               <p>— Cât de rău îmi pare că pleci!</p>
               <p>îi spusese la despărțire cu o emoție ce-i tăiase răspunsul. Stângăcia lui, ea o va lua drept nepăsare. Nu fusese numai stângaci; îi observase atitudinea și față de Neagoe. Și pe dânsul îl învăluise în plasa acelorași priviri lâncede iar, la plecare, îi lunecase câteva cuvinte cu aceeași tremurătură de violoncel, îi spusese oare și lui cât de rău îi părea că pleacă sau altceva și mai intim? Se lăsa pradă îndoielii, până ce nu mai rămânea dintr-însa de cât atât cât trebuie durerii să se prefacă într-o aspră voluptate.</p>
            </div>
            <div type="div2" rend="P23">
               <head>X</head>
               <p>Duminică, pe o zi de toamnă atât de blândă ca și cea trecută, se afla în piața dintre cele două muzee de la ora opt. Nu venise cu gândul excursiei și nici nu se dusese la banca întâlnirii; se trăsese de cealaltă parte a pieței, după un castan, de unde nu va ieși de cât când o va vedea venind dinspre Dianagasse. Voia să-i explice lipsa prietenilor, pentru că-și închipuia că Neagoe n-o anunțase din timp. Care nu-i fu mirarea când îi văzu însă pe ardeleni și pe bucovineni sosind unul câte unul, sub forme de conspiratori. Ieși și dânsul din adăpost, și se ciocni cu Neagoe:</p>
               <p>— Noa zău, strigă el furios, îmi foarte place, bătu-v-ar cucul de feciori de nimic. Așa ne-a fost parola și așa o respectați?</p>
               <p>— Ia nu te mai mânca cu noi, îl înfruntă Ciocan, că ai făcut și tu la fel.</p>
               <p>Ceilalți râseră:</p>
               <p>— Ce râdeți, mă?</p>
               <p>Ei tot râdeau.</p>
               <p>— Ce aveți să râdeți așa? se încăpățână să întrebe Neagoe, de bună credință.</p>
               <p>— Apoi cum să nu râdem, mă, interveni Chibici. Îți închipuiai că scapi de noi. Ne-ai giuruit să nu venim ca să ne-o sufli tu. Mă, da mintoși mai sunteți voi pe la Șălimbar!</p>
               <p>— Eu? eu? se bâlbâi înăbușit Neagoe. La mine e altceva.</p>
               <p>— Și de ce e altceva? se miră Dan; de când ai alte drepturi ca noi? Da’ hâtru te-ai mai făcut, mă!</p>
               <p>— Cu bun tovarăș am mai pornit la drum, adăugă Țurcan; cu aista nu ieși la parte dreaptă.</p>
               <p>— Lăsați-mă să vorbesc, se supără Neagoe; așa îmi trebuie dacă m-am pus cu niște nebuni.</p>
               <p>Îl lăsară să vorbească: ca să nu pară „grob”, își luase sarcina să anunțe „dama” din vreme; dar cum era să o anunțe, când nu-i știa numele exact? De aceea venise minten la ceas ca să se roage frumos de iertare, că nu mai puteau mere la excursie. În loc de mulțam, ei îi săreau în cap.</p>
               <p>— Bine o mai întoarce, mocanul, râse Dan; o fi el cam nătâng la unele, dar la femei e cu șurub.</p>
               <p>Modest, Neagoe zâmbi mulțumit:</p>
               <p>— De asta, ce-i dreptul, nu am lipsă.</p>
               <p>Scoase ceasul cu care se tot fălea.</p>
               <p>— Un sfârtai la zece, mănăstirea ei de ovreică, scrâșni el printre dinți.</p>
               <p>Poetul se cutremură; îi cunoștea spurcăciunea gurii cu care împerechea pe nerăsuflate bisericile, prescurile, evangheliile, mucenicii și Christoșii. Îi veni să fugă, când necunoscuta se arătă pe neașteptate.</p>
               <p>— Am întârziat poate? zâmbi ea prietenos.</p>
               <p>— No, doar un sfârtai, răspunse Neagoe, punându-i sub ochi ceasul de argint moștenit de la tușa Vica.</p>
               <p>Tinerii rămaseră în admirație în fața femeii îmbrăcată într-o rochiță albastră de tul, cu mânecile numai până la cot, deasupra căreia aruncase o ușoară mantilă de dantelă; în cap o pălărie de paie cu flori, legată pe sub bărbie cu o baretă.</p>
               <p>Neagoe nu se putu opri:</p>
               <p>— Mândră mai sunteți, doamnă, de mă și miră cum vă place de noi.</p>
               <p>— Da? răspunse ea, scobindu-și două gropițe în obraz și lunecându-și privirea peste tineri până ce dădu de Eminescu, uluit.</p>
               <p>— A! e și dumnealui; cred că acum i-ați ridicat pedeapsa…</p>
               <p>— Procletul acesta, începu Dan, cu solemnitate domnească, grea faptă o săvârșit, doamnă, dară de când am chizmit cartea noastră domnească, am stat și ne-am chibzuit și ne-am zis că cela ce pierde fiecând nu va să afle vina sa, ci mută la altul; iară acestea de la Dumnezeu sunt tocmite, ca nimica să nu fie stătător pre lume, ci toate de răsipă și trecătoare; pre cei de jos îi suie și pre cei suiți îi pogoară ca să fie de pildă și de învățătură nouă, să cunoaștem, că nu avem nimica pre lume fără numai lucruri bune. Cu toate că cei buni vedem că au sfârșit bun și lăudat, iară ce răi rău s-au sfârșit, după cuvântul proorocului la psalm 33 zicând: moartea păcătoșilor este cumplită – iată că ne-am milostivit să-i ridicăm osânda și să-i dăm slobozenia ca să se înfățișeze înaintea domniei tale cu numele lui adevărat de: Mihai Eminescu.</p>
               <p>— Mihai Eminescu? strigă necunoscuta cu țipăt sugrumat de lăstun deasupra apei.</p>
               <p>— Ține-o, mă, că se prăbușește, bombăni Țurcan la urechea lui Dan.</p>
               <p>Ea murmură încă o dată cu o surprindere răspândită pe întreaga-i față:</p>
               <p>— Mihai Eminescu?</p>
               <p>Cu ochi pironiți în gol, ca și cum ar căuta în trecut să-și aducă aminte de ceva, porni apoi, cântat și cristalin să rostească, fără șovăire, cuvânt după cuvânt, aruncate ca mărgăritarele într-o cupă de cristal:</p>
               <lg>
                  <l>
                     <hi rend="italic">Ideal pierdut în noaptea unei lumi ce nu mai este,</hi> 
                  </l>
                  <l>
                     <hi rend="italic">Lume ce gândea în basme și vorbea în poezii;</hi> 
                  </l>
                  <l>
                     <hi rend="italic">O! te văd, te-aud, te cuget, tânără, și dulce veste</hi> 
                  </l>
                  <l>
                     <hi rend="italic">Dintr-un cer cu alte stele, cu alte raiuri, cu alți zei.</hi>
                  </l>
               </lg>
               <p>una după alta, cele douăsprezece strofe, până la:</p>
               <lg>
                  <l>
                     <hi rend="italic">Suflete, de ai fi chiar demon, tu ești sfântă prin iubire,</hi> 
                  </l>
                  <l>
                     <hi rend="italic">Și ador pe acest demon, cu ochi mari, cu părul blond</hi>.</l>
               </lg>
               <p>în tăcerea încremenită a tuturor, afară de a lui Neagoe, care murmură la urechea lui Ciocan:</p>
               <p>— Tu înțelegi ceva, măi Ciocane, din ce, ciorile, bâiguie muierea asta?</p>
               <p>Când necunoscuta sfârși, tot el se repezi:</p>
               <p>— Frumos ați glăsuit, onorată doamnă, dar musai că trebe să fie pe păsărește.</p>
               <p>Fără să-i dea vreo atenție, necunoscuta strânse cu putere mâna poetului:</p>
               <p>— Eminescu, dumneata ești Mihai Eminescu! Te urmăresc încă din <hi rend="italic">Familia</hi>. Venera și Madona e una din poeziile cele mai frumoase din câte am citit. Te admir și sunt fericită că te cunosc.</p>
               <p>Eminescu rămase înțepenit, așa că Tancu trebui să-l împingă din spate, șoptindu-i:</p>
               <p>— Du-te, mă, și zi-i mulțam frumos doamnei.</p>
               <p>El făcu un pas și-i sărută mâna.</p>
               <p>— Iacă strolea! se minună Neagoe. Știam noi că mere tot prin lună și că toacă versuri, dar nu cugetam că le și publică și că plac la doamne – că eu, drept oi spune, că n-am înțeles nimic.</p>
               <p>Vorbele lui cădeau însă ca un bâzâit supărător de bondar. De emoție, poetul uitase să dea drumul mânei necunoscutei; trăgându-și-o, în sfârșit, ușor și așezându-și o buclă ce-i cădea peste ochi, ea spuse:</p>
               <p>— Te-am cunoscut duminica trecută și de abia acum aflu că ești poetul, pe care tot Iașul îl admiră.</p>
               <p>Apoi cu violoncelul patetic al glasului, cu care îi spusese „cât de rău îmi pare că pleci” adăugă:</p>
               <p>— Ce de timp pierdut! O săptămână!</p>
               <p>cu o privire visătoare peste vreme, și cu o profunzime de regret, pe care o strecură în toți. Chiar și Neagoe dădu din cap a mirare; astfel de cuvinte nu auzise de la „mândrele” lui din Șălimbar, nici de la fetele de pe Ring. Numai după ce-și reveni, se repezi cu o vorbă „hâtră”, cum le numea el:</p>
               <p>— Noi nici nu cugetam că l-am pedepsit așa de strașnic duminica trecută, că musai că-l slobozeam. Așa trebe că i-a fost scris să fie, să afle numai azi cât îl admiră doamnele de la Iași.</p>
               <p>Se întrerupse:</p>
               <p>— Noa-zău! dar noi nici nu știm cum vă numiți, că tot nu ne vine să credem că sunteți Ida Schwartz, mai ales că aveți capul plin de poezii.</p>
               <p>Necunoscuta râse:</p>
               <p>— Ai dreptate, încuviință ea, cartea domnească mă dezleagă și pe mine; dar tare mă tem că ați tras o spaimă bună.</p>
               <p>— De ce? întrebară câțiva cu jumătate de gură.</p>
               <p>— Pentru niște voevozi, logofeți și boieri veliți ca dumneavoastră Ida Schwartz nu era chiar un plocon domnesc… Mărturisiți, că-i așa?</p>
               <p>Codindu-se, tinerii se îndemnau unul pe altul.</p>
               <p>— Mult aș vrea să știu, de pildă, ce a spus domnul Neagoe după ce am plecat?</p>
               <p>— Apoi ce să spună? interveni glumeț Chibici. Tună, noa-zău, ciorile… și o fi amestecat poate și câteva prescuri și biserici, cum îi e obiceiul la zile mari.</p>
               <p>Femeia râse.</p>
               <p>— Aș fi voit să-i văd cum îi șade mâniat.</p>
               <p>— Apoi de asta nu-i lipsă, că Neagoe se mânie, când nici nu gândești.</p>
               <p>— Să nu-mi uit vorba și să vă dezleg de pedeapsa cartei domnești. Eu nu sunt Ida Schwartz ci doamna Veronica Micle de la Iași.</p>
               <p>— No, sfântă născătoare! că și asta-i încă una! exclamă descumpănit Neagoe; nu-ți fi fiind cumva rudă cu domnul profesor Miclea din părțile Feleacului.</p>
               <p>— Ba sunt chiar soția lui.</p>
               <p>Dacă Maria Theresia s-ar fi pogorât de pe soclu printre dânșii, tinerii n-ar fi fost mai uluiți. Amuțiră; chiar și Neagoe își pierduse cumpătul. Felul lui sumar cu femeile, brutalitatea cuvintelor fără ocol îi aduseseră până acum succese numeroase în lumea fetelor de magazin și-i făcuseră reputația de cuceritor. Băiat de țăran, trăit prin internate și cu burse, el crescuse însă în respectul ierarhiei dăscălești așa că în ochii lui „domnul profesor” era o persoană venerabilă, de neatins; libertățile de vorbă ce-și îngăduise față de soția „domnului profesor” i se păreau acum adevărate crime. Nu numai că-și pierdu aerele de „cuceritor”, ci se simți aruncat chiar dincolo de limita sfiiciunii îngăduite unui flăcău atât de chipeș și cu mijloace atât de sigure în altă lume. Nu mai găsiră nicio vorbă; tot Veronica trebui să-i scoată din încurcătură:</p>
               <p>— Am venit, începu ea legănat, numai ca să vă spun că nu pot merge cu dumneavoastră în excursia plănuită, oricât mi-ar fi fost de plăcut să vizităm împreună taberele lui Kara-Mustafa și ale lui Sobieski. Trebuie să însoțesc pe bărbatu-meu la Mödling la un fost camarad al lui de la Politehnică. Îmi pare rău că n-am avut cum să vă înștiințez din vreme. N-aș voi să vă stric excursia.</p>
               <p>Ușurați ca de o povară, tinerii se crezură obligați să-și arate părerea de rău. Chibici mormăi:</p>
               <p>— E și domnul profesor la Viena?</p>
               <p>— Da.</p>
               <p>Tăcere lungă, grea.</p>
               <p>— Vă urez primblare frumoasă și salutați și pentru mine locurile pe unde au poposit ostașii lui Duca și Șerban-vodă. Trag nădejde ca în altă duminică să facem o excursie împreună tot atât de interesantă… Pe mine mă așteaptă bărbatu-meu în piața Sfântului Ștefan. Dacă vreunul din dumneavoastră binevoiește să mă întovărășească până acolo mi-ar face plăcere.</p>
               <p>Propunerea se îndrepta tuturor, dar ochii căutau numai spre Eminescu; cum nimeni nu mai era bucuros să o însoțească, îl împinseră pe dânsul:</p>
               <p>— Onorată doamnă, spuse Neagoe, ca să nu tacă, Eminescu o să vă însoțească.</p>
               <p>— Nu știu dacă o vrea, se răsfață ea. Văd că dumnealui nu spune nimic.</p>
               <p>— E sfios, doamnă.</p>
               <p>— Mare cusur, glumi ea.</p>
               <p>Își luă apoi rămas bun de la ceilalți.</p>
               <p>— Nu uitați, onorată doamnă, încheie Neagoe slugarnic, să prezentați omagiile respectuoase „domnului profesor”, nu numai din partea noastră ci din partea întregei studențimi ardelene și bucovinene. Noi știm că dumnealui e un fiu al Ardealului, care se străduiește să-i lumineze pe cei din Principate, ca toți marii noștri dascăli, de care ei au atâta lipsă…</p>
               <p>Veronica îi opri avântul:</p>
               <p>— Negreșit, negreșit, și dispăru făcându-le prietenos cu mâna.</p>
            </div>
            <div type="div2" rend="P23">
               <head>XI</head>
               <p>Rămași singuri, Veronica privi la ceas:</p>
               <p>— Nouă jumătate. Până la zece, dacă nu ai alte treburi, am putea face câțiva pași prin <hi rend="italic">Volksgarten</hi>.</p>
               <p>— Foarte bucuros, doamnă, am tot timpul liber, îi răspunse Eminescu patetic, ca și cum i-ar fi spus: „puteți dispune de toată viața mea”.</p>
               <p>Intrară tăcuți în <hi rend="italic">Volksgarten</hi>; deși vioaie, știind să înfrunte o conversație cât de anevoioasă și să o ațâțe chiar, se tulbură și ea.</p>
               <p>— Te văd mișcat și mi-ai trecut și mie emoția, ca o boală molipsitoare, mărturisi ea râzând. De ce ești atât de mișcat?</p>
               <p>Eminescu roși și încercă să-și ascundă rana.</p>
               <p>— Dumneavoastră, doamnă…</p>
               <p>— Vorbește cu mine moldovenește; nu uita că ești de la Botoșani și eu de la Iași.</p>
               <p>— Știți că…</p>
               <p>— Știi…</p>
               <p>— Dar de unde știți… știi că sunt din ținutul Botoșanilor?</p>
               <p>— Ba că n-oi ști!</p>
               <p>— De unde?</p>
               <p>— Pentru că, după cum ți-am spus, te urmăresc de la primele dumitale versuri din Familia; pentru că Venera și Madona ne-a fermecat pe toți… Dar te întreb încă o dată de ce ești atât de mișcat?</p>
               <p>— Probabil, minți el, din deșărtăciune literară… Când am văzut… că-mi cunoști versurile, că le știi chiar pe de rost, mi s-a răscolit deșărtăciunea, că, deși scriem pentru noi, ne place să fim citiți și mai ales înțeleși.</p>
               <p>— Ai zis bine: citiți și înțeleși; căci prietenii dumitale nu se pare că te citesc, și nici că te înțeleg…</p>
               <p>— Nici nu prea știau că public; bănuiau că fac poezii, și de aceea îmi spuneau cu indulgență prietenească „poetul”, cum ai spune „zăpăcitul”.</p>
               <p>Ea râse.</p>
               <p>— Și nu te citește nimeni aici?</p>
               <p>— Cred că nimeni.</p>
               <p>— Nici „demonul cu ochi mari, cu părul blond?”</p>
               <p>— A murit, zise el la întâmplare.</p>
               <p>— A!</p>
               <p>— Mi-aș permite, doamnă, o întrebare…</p>
               <p>— Ascult.</p>
               <p>— Ca să fi urmărit poeziile mele și ca să le spuneți cu atâta simțire, trebuie să faceți și dumneavoastră.</p>
               <p>Ea se alintă:</p>
               <p>— Poezii faci numai dumneata; eu fac poate versuri, ca să-mi treacă de urât. Pe ale mele nu le citește chiar nimeni.</p>
               <p>— Nici domnul profesor…?</p>
               <p>— Ștefănucă! râse ea voios. Bărbatu-meu nu citește versuri. E drept că le prețuiește totuși mai mult de cât prietenii dumitale.</p>
               <p>Apoi după o tăcere de câteva clipe:</p>
               <p>— De când am aflat cine ești mă chinuie remușcarea că nu te-am recunoscut chiar din momentul când te-am văzut întâiași dată. Mi-am dat seama că ești altfel decât ceilalți, dar nu mi-a trecut prin gând că ești chiar Eminescu; te credeam plecat în țară.</p>
               <p>— După ce aveai să mă recunoști?</p>
               <p>— După fotografie.</p>
               <p>— Ce fotografie?</p>
               <p>— Fotografia, pe care ai trimis-o domnului Negruzzi.</p>
               <p>— Ai văzut fotografia aceea?</p>
               <p>— Da.</p>
               <p>— Cum?</p>
               <p>— Auzindu-mă recitându-ți versurile, Miron Pompiliu mi-a adus-o. Poate că i-am cerut-o chiar eu; nu mai țin minte.</p>
               <p>Lui i se păru că se învârtește lumea cu dânsul; era citit, cunoscut; îi știa versurile pe de rost; ba îi avea și fotografia.</p>
               <p>— Se vede că nu seamăn, de nu m-ați recunoscut.</p>
               <p>Tăcere. Ea îl privi lung.</p>
               <p>— Să ne așezăm pe o bancă.</p>
               <p>Șezură câtva timp, vinovați.</p>
               <p>— Aș îndrăzni să vă rog să-mi spuneți ceva din versurile dumneavoastră, începu el.</p>
               <p>— Dumneata îi fi îndrăznind să-mi ceri, dar eu nu îndrăznesc să-ți spun.</p>
               <p>— Dar dacă aș stărui în rugămintea mea.</p>
               <p>— Poate că aș asculta-o cu o singură condiție.</p>
               <p>— Care?</p>
               <p>— Să-mi citești mai întâi dumneata.</p>
               <p>Eminescu nu se lăsă rugat. Se scotoci prin buzunar, și dintr-un teanc scoase o foaie de hârtie scrisă mărunt.</p>
               <p>— E o poezie pornită mai de mult, dar la care mai lucrez și acum de câteva zile. Se numește Făt-Frumos din tei.</p>
               <p>Cu glas legănat și melodic se puse apoi să citească:</p>
               <p>
                  <hi rend="italic">— Blancă, află că din leagăn</hi> 
                  <hi rend="italic">Domnul este al tău mire,</hi> 
                  <hi rend="italic">Că născută ești, copilă,</hi> 
                  <hi rend="italic">Din nevrednică iubire.</hi>
               </p>
               <p>strofă după strofă. La versurile:</p>
               <p>
                  <hi rend="italic">Și-o cuprinde de călare,</hi> 
                  <hi rend="italic">Ea se apără c-o mână,</hi> 
                  <hi rend="italic">Însă totuși lui se lasă,</hi> 
                  <hi rend="italic">Simte inima că-i plină,</hi>
               </p>
               <p>
                  <hi rend="italic">Și pe umăru lui cade</hi> 
                  <hi rend="italic">Al ei cap cu fața-n sus;</hi> 
                  <hi rend="italic">Pe când caii pasc alături,</hi> 
                  <hi rend="italic">Ea-l privea cu suflet dus.</hi>
               </p>
               <p>simți că femeia de alături, de pe bancă, stătea gata să-i cadă și ea pe umăr. Când isprăvi, ochii Veronicăi erau plini de lacrămi.</p>
               <p>— E nespus de frumoasă. Ești un mare poet.</p>
               <p>Cum nu știa ce să răspundă, el căută să lunece în amănunte lăturalnice:</p>
               <p>— Poezia a ieșit dintr-o întâmplare. La noi, la Dumbrăveni, unde mi-am petrecut copilăria, boierul Balș s-a însurat cu o cântăreață germană de la Opera Imperială din Viena. Cântăreața și-a adus cu dânsa o nepoată, fire zvăpăiată și iubăreață, care n-a găsit nimic mai bun de făcut decât să se îndrăgostească de un flăcău chipeș Hodoroabă. Înțelegându-se cu dânsul, porni într-o duminică dimineață la primblare pe un armăsar negru, căruia îi dădu drumul la Verești, unde o aștepta flăcăul, iar ei trecură apa Sucevei, dincolo, în Bucovina. Calul o luă la goană înapoi și, alb de spumă, se întoarse singur acasă, nechezând la poarta castelului până ce i s-a deschis. Când am plecat de la Dumbrăveni la Ipotești, am scris cu creta pe poarta curților versurile:</p>
               <lg>
                  <l>
                     <hi rend="italic">La castel în poartă calul</hi> 
                  </l>
                  <l>
                     <hi rend="italic">Stă a doua zi în spume.</hi> 
                  </l>
                  <l>
                     <hi rend="italic">Dar frumoasa lui stăpână</hi> 
                  </l>
                  <l>
                     <hi rend="italic">A rămas pierdută-n lume.</hi>
                  </l>
               </lg>
               <p>pe care tata le-a șters „ca să nu se supere Bălușoaia”.</p>
               <p>În entuziasmul lui, îi citi și strofele din varianta pe care o pregătea. Veronica se scufundă și mai adânc în farmecul armoniei variantei; nu se putea desprinde din legănarea cuvintelor; în liniștea matinală a Volksgartenului i se părea că aude chemarea cornului:</p>
               <lg>
                  <l>
                     <hi rend="italic">Tot mai tare și mai tare,</hi> 
                  </l>
                  <l>
                     <hi rend="italic">Mai aproape, mai-aproape.</hi>
                  </l>
               </lg>
               <p>În poezie se regăsi pe dânsa, așa cum se cunoștea bine, cu instinctul de felină disponibilă dragostei, oricărei dragoste, cu atrageri și respingeri:</p>
               <lg>
                  <l>
                     <hi rend="italic">Cu o mână îl respinge,</hi> 
                  </l>
                  <l>
                     <hi rend="italic">Dar se simte prinsă-n brațe.<lb/>De-o durere, de-o dulceață</hi> 
                  </l>
                  <l>
                     <hi rend="italic">Pieptul, inima-i se stânge.</hi> 
                  </l>
                  <l>
                     <hi rend="italic">Ar striga și nu se-ndură.</hi> 
                  </l>
                  <l>
                     <hi rend="italic">Capu-i cade pe-al lui umăr…</hi>
                  </l>
               </lg>
               <p>Era ea! era sufletul ei! Cum de o zugrăvise aut de bine, înainte de a o fi cunoscut? Nu se gândea că în Blanca se fixa elementul esențial al sufletului feminin, de acum și de totdeauna, din care ea nu era de cât un exemplar întâmplător…</p>
               <p>Ca să alunge tăcerea plină de emoție, ce-l apăsa mai mult decât îl bucura, Eminescu reveni la rugăciunea de la început:</p>
               <p>— Acum că mi-am citit chiar și versurile neisprăvite, aș dori să vă împliniți făgăduința.</p>
               <p>— A, nu! izbucni ea cu vioiciune. Nu se mai poate după ce te-am ascultat pe dumneata. O lună nu vreau să-mi mai cânte în urechi decât armonia versurilor ce mi-ai citit.</p>
               <p>El stărui, cu umilință și căldură și cu o dorință sporită de rezistența întâmpinată.</p>
               <p>— Nu, se încăpățână ea, fără să-și dea seama că în acea clipă intra în rolul Blancei, al femeii eterne:</p>
               <p>Cu o mână îl respinge…</p>
               <p>Nu vrea; dar la rugămintea lui tot mai hotărâtă, ea începu să se simtă:</p>
               <lg>
                  <l>
                     <hi rend="italic">…prinsă-n brațe.</hi> 
                     <hi rend="italic">Ar striga dar nu se-ndură.</hi>
                  </l>
               </lg>
               <p>Cedă. Actul instinctiv al refuzului și al primirii se împlinise după ritul milenar.</p>
               <p>— Bine, se învoi ea; dar să știi că-i vina dumitale.</p>
               <p>El își încordă atenția.</p>
               <p>— Nu-mi aduc acum aminte decât de niște versuri cu titlul La portretul unul poet compuse, nu prea de mult, la portretul închipuit al unui poet tot atât de închipuit.</p>
               <p>Roși puțin; împinse o frunză moartă cu vârful pantofului și, cu ochii pierduți în zare, murmură:</p>
               <lg>
                  <l>
                     <hi rend="italic">Privindu-ți fața de farmec plină,</hi> 
                  </l>
                  <l>
                     <hi rend="italic">Luci o rază în al meu sân.</hi> 
                  </l>
                  <l>
                     <hi rend="italic">Crudă fu însă a ei lumină</hi> 
                  </l>
                  <l>
                     <hi rend="italic">Din pieptu-mi scoase un lung suspin!</hi>
                  </l>
               </lg>
               <lg>
                  <l>
                     <hi rend="italic">Dară suspinul ca nălucire</hi> 
                  </l>
                  <l>
                     <hi rend="italic">Zbură ca vântul ce a adiat,</hi> 
                  </l>
                  <l>
                     <hi rend="italic">N-a zburat însă și acea simțire</hi> 
                  </l>
                  <l>
                     <hi rend="italic">Ce-adânc în suflet l-a deșteptat.</hi>
                  </l>
               </lg>
               <lg>
                  <l>
                     <hi rend="italic">Și acum mă-ntreb eu: simțind adânc</hi> 
                  </l>
                  <l>
                     <hi rend="italic">Cum de se naște pentr-un portret?</hi> 
                  </l>
                  <l>
                     <hi rend="italic">Căci nu văzusem ochii tăi încă,</hi> 
                  </l>
                  <l>
                     <hi rend="italic">Știam atâta că ești poet!</hi>
                  </l>
               </lg>
               <p>Își netezi cu mâna buclele blonde, apoi își resfiră degetele în aer.</p>
               <p>— Simple încercări, încheie ea.</p>
               <p>Lui i se păru că visează; versurile îi erau închinate; trăia o frântură de basm. Ornicul unei biserici bătu o jumătate. Tăcu.</p>
               <p>— Zece jumătate? întrebă ea.</p>
               <p>Poetul controlă.</p>
               <p>— Unsprezece jumătate.</p>
               <p>Uitaseră de vreme.</p>
               <p>— Am întârziat.</p>
               <p>Eminescu se sperie.</p>
               <p>— Iartă-mă, te rog, doamnă, am pierdut rostul timpului citindu-mi poeziile. Nu-mi închipuiam că e așa de târziu. Ce o să spună „domnul profesor”?</p>
               <p>Veronica nu părea totuși îngrijorată.</p>
               <p>— N-ai nicio vină. Eu te-am rugat să-mi citești; ești vinovat doar numai pentru că m-ai făcut să spun și eu versuri de ale mele, când nu se cuvenea să stric impresia poeziilor dumitale.</p>
               <p>Apoi:</p>
               <p>— Să mergem.</p>
               <p>Pornind, ea îngână:</p>
               <lg>
                  <l>„Iar ei trec, se pierd în codri </l>
                  <l>
                     <hi rend="italic">Cu viața lor pierdută —</hi>
                  </l>
               </lg>
               <p>luând în vârful pantofilor frunzele moarte. El reveni asupra îngrijorării lui:</p>
               <p>— Ce o să zică domnul profesor?</p>
               <p>— Domnul profesor n-o să zică nimic.</p>
               <p>— Așteaptă de un ceas și jumătate și, cum până la Sfântul Ștefan mai facem o jumătate de ceas, o să fie două ceasuri.</p>
               <p>Ea îl maimuțări:</p>
               <p>— O să se facă două ceasuri, ca și cum i-ar fi spus:</p>
               <p>— Ei și dacă o să întârziem două ceasuri?</p>
               <p>El nu-și afla locul; voia să zorească pasul.</p>
               <p>— Nu te grăbi așa, că nu mă pot ține după dumneata.</p>
               <p>Ascultă.</p>
               <p>— Îmi pare că te cam temi de „domnul profesor”? glumi văzându-l atât de zorit.</p>
               <p>— Am întârziat prea mult.</p>
               <p>— Ștefănucă nu sperie pe nimeni.</p>
               <p>— ?</p>
               <p>— Când o să-l cunoști, o să vezi ce om bun e. O să-ți schimbi părerea de dânsul.</p>
               <p>— N-am nicio părere, doamnă.</p>
               <p>— Vă văd pe toți speriați: domnul profesor în sus și domnul profesor în jos, parcă Ștefănucă ar mânca oameni.</p>
               <p>Eminescu tăcu.</p>
               <p>— Ai spus ceva?</p>
               <p>— Nimic.</p>
               <p>— Știu că se tot vorbește că e mai bătrân decât mine, ca și cum o diferență de câțiva ani ar avea vreo însemnătate.</p>
               <p>Eminescu tăcu din nou; el nu se gândea la asta și nici n-auzise nimic. Atmosfera de exaltare din <hi rend="italic">Volksgarten</hi> dispăruse. Veronica nu vorbea decât de bărbatu-său; îl surprinseră mobilitatea și inconsistența ei.</p>
               <p>— Ai să te convingi de câtă bunătate e în el – și de cât mă iubește.</p>
               <p>El tăcu.</p>
               <p>— Nu poate exista o iubire mai mare de cât a lui, stărui ea din nou.</p>
               <p>Cu ochi hoinari, el cătă spre ornicul unei biserici întâlnite în cale; mai trecuse un sfert de ceas.</p>
               <p>— Cum se vede, ești tot grăbit?</p>
               <p>— A mai trecut un sfert de ceas și drept să vă spun mă tem să nu se supere domnul profesor.</p>
               <p>— Nu-ți fie teamă.</p>
               <p>— N-ar fi mai bine să ne oprim întâi în <hi rend="italic">Dianagasse</hi>?</p>
               <p>— De ce?</p>
               <p>— După ce o fi așteptat câtva în piața Sfântului Ștefan, domnul profesor s-o fi întors poate acasă.</p>
               <p>Ea își alintă capul.</p>
               <p>— Și pentru ce-ți închipui că nu mai așteaptă în piața Sfântului Ștefan?</p>
               <p>— Pentru că nu putea aștepta două ceasuri în fața unei biserici.</p>
               <p>Ea îl amenință cu capul:</p>
               <p>— Și dacă mă așteaptă? Adică dumneata nu m-ai aștepta două ceasuri?</p>
               <p>El roși.</p>
               <p>— Oricum, <hi rend="italic">Dianagasse</hi> ne vine în drum, și putem încerca.</p>
               <p>— Nu ieși din ideea dumitale. Nu știi ce om e Ștefănucă și cât mă poate aștepta.</p>
               <p>El dădu sceptic din cap.</p>
               <p>— Spune drept că nu crezi?</p>
               <p>— Dacă mă silești să spun drept, iată că spun – nu cred.</p>
               <p>— Bine! Prin urmare, nu crezi?</p>
               <p>— Nu.</p>
               <p>— Atunci pe ce ne prindem? îi aruncă ea deodată în față.</p>
               <p>El rămase fără răsuflare.</p>
               <p>— Facem o prinsoare. Ce, te miră?</p>
               <p>— Nu, dar m-ai apucat fără veste.</p>
               <p>— Uite: dacă-l găsim la Sfântul Ștefan și, prin urmare, câștig eu, atunci să-mi transcrii mâine în album poezia, pe care mi-ai citit-o în <hi rend="italic">Volksgarten</hi>; dar dacă se întâmplă să câștigi, ce să-ți dau?</p>
               <p>Lui nu-i veni nimic prin minte. Roși din nou.</p>
               <p>— De ce roșești ca o fată mare? Cere ceva, stărui ea să-l chinuiască, numai alint și provocare, cu ochii galeși lipiți de dânsul și cu arcul gurii deschis, brusc, sensual; fruct ce se oferea singur, integral, mâinii ce s-ar fi întins. Lui îi trecu doar prin minte, prostește, să-i ceară voie ca să-i sărute mâna…</p>
               <p>— Ei? își prelungi ea provocarea, trecându-și pe lângă obraz brațul gol, până în cot, rotund, catifelat.</p>
               <p>În gest el înțelese o invitație, o provocare.</p>
               <p>— Atunci, șovăi el… Dați-mi voie să vă sărut brațul…</p>
               <p>Ea și-l retrase ca și cum de-abia atunci ar fi băgat de scamă că e gol.</p>
               <p>— Bine; primesc, răspunse resemnată.</p>
               <p>Nu mai schimbară nicio vorbă până în piața bisericii, el galben de emoție iar ea cu un zâmbet îndoielnic pe buze. Trecură piața spre o bancă.</p>
               <p>— Uite-l, spuse ea scurt.</p>
               <p>Un om de vreo cincizeci de ani, mic de statură aproape pitic, cu o barbă destul de lungă, ședea citind un ziar. Când îi văzu, își pături liniștit foaia; se sculă fără urmă de nerăbdare; o învălui în privirea lui ștearsă și blândă.</p>
               <p>— Ai venit, dragă? îi spuse el părintește.</p>
               <p>Ea îi răspunse scurt:</p>
               <p>— Da.</p>
               <p>Și apoi, învelindu-l pe Eminescu în plasa privirilor lâncede îi trecu brațul gol pe lângă gură, murmurându-i cu violoncelul profund al glasului:</p>
               <p>— Cât de rău îmi pare că am câștigat!</p>
               <p>— Ce-ai câștigat? o întrebă domol Micle.</p>
               <p>— Să-ți prezint mai întâi pe domnul Mihai Eminescu, poetul de la Convorbiri Literare, despre care ai auzit vorbindu-se atât la noi.</p>
               <p>Fără să pară că l-ar cunoaște din nume, Micle îi strânse mâna binevoitor:</p>
               <p>— Parcă spuneai că ai câștigat ceva, reveni el la întrebare.</p>
               <p>— Dumnealui propusese să trecem mai întâi prin <hi rend="italic">Dianagasse</hi>, unde credea că te-ai dus ca să nu ne mai aștepți ici în piață; eu am fost de părere să venim de-a dreptul aici. Am făcut o prinsoare și am câștigat-o; o să trebuiască să vină mâine pe la noi să-mi scrie pe album câteva versuri. Nu cred să-i facă prea mare plăcere; prea îl văd mohorât.</p>
               <p>— Apoi dacă a pierdut, să vină – de ce să nu vină? Datoriile se plătesc, interveni Micle.</p>
               <p>Eminescu stătu câteva clipe aiurit: prinsoarea la care îl silise, provocarea brațului trecut pe sub buze, regretul ce-i arătase spunându-i „cât de rău îmi pare că am câștigat” și mai răscolitor de cât acel „cât de rău îmi pare că pleci” de dumineca trecută, atitudinea față de bărbatu-su, repeziciunea cu care, ticluind un răspuns, ieșise din încurcătură, îl zguduiseră prea mult pentru a le putea judeca. Numai miere și zâmbet, Veronica vorbea acum cu bărbatu-său:</p>
               <p>— Nu ți s-a urât așteptându-mă?</p>
               <p>— Nu, dragă. Am citit ziarul ăsta de la Iași. Știi că fratele Petru e tot la mănăstirea Neamț; se vede că nu se întoarce decât la deschiderea cursurilor. Să nu uit să-i scriu zilele astea… Dar tu ce-ai făcut până acum?</p>
               <p>— Am stat de vorbă cu studenții, și le-am anunțat ca nu mă pot duce la <hi rend="italic">Moldauerkapelle</hi>. Ți-au trimis „omagii” respectuoase și și-au exprimat dorința să salute pe domnul profesor. Închipuiește-ți, dragă, că din cei trei ardeleni, unul e din Șălimbar, și doi de la mine, din Năsăud. Apoi, cum am avut plăcere să fac cunoștința dumnealui ne-am mai preumblat prin <hi rend="italic">Volksgarten</hi> vorbind de poezie.</p>
               <p>— Foarte bine ai făcut; așa de rar se întâlnesc poeții! îngădui blând Micle.</p>
            </div>
            <div type="div2" rend="P23">
               <head>XII</head>
               <p>Zdrr-bum! Se auzi o bubuitură de vagoane aruncate unele în altele cu o violență, de-ai fi crezut că au să se facă țăndări. Aiurit, Eminescu scoase capul de sub pardesiu.</p>
               <p>— Ce s-a întâmplat?</p>
               <p>— Ce să se întâmple? Nimic, îl întâmpină netulburat Nusăm Cucoș. Domnul tren vrea să ne spuie că a sosit în stația Roman și cine vre să se scoboare, e slobod.</p>
               <p>Apoi cu mare plecăciune:</p>
               <p>— Bună dimineața, coane Mihăiță, bună dimineața; nici nu te mai întreb cum ai dormit, că am văzut și eu cum ai dormit; strașnic somn, urmă el guraliv, plictisit de atâta tăcere, ca un lan de grâu, care pornește deodată să vuiască de vântul intrat pe neașteptate într-însul.</p>
               <p>— Bună dimineața, domnule Nusăm, îi răspunse poetul căutând în jur.</p>
               <p>— Gol, coane Mihăiță, ca la faliment. S-au scoborât și domnul părinte cu „untdelemnul de ăla bun, franțuzesc” și boierul cela care tot căuta pe jos ceva și domnul avocat; s-a scoborât și cuconița care ținea numai decât să mă facă „israelit”… Domnul avocat trebuia să meargă la noi la Botușeni, unde ave procese de-ale statului. A lăsat baltă pe domnul stat și s-a dat gios la Bacău cu „grizeta” lui.</p>
               <p>— Cu…? hohoti Eminescu. Cu cine, domnule Nusăm?</p>
               <p>— Cu grizeta lui… Da’, ci mata n-ai văzut cuconița aceia așa de înțepată, di parcă nu vre să ne vadă? Și poate zâci că nu-i grizetă?</p>
               <p>Nusăm nu pricepea că pe Eminescu îl înveselea cuvântul, cules de Ida în cine știe ce fasciculă de roman și scos acum în cinstea lui în locul adevăratei vorbe moldovenești. Domnul Nusăm era pus pe indignare:</p>
               <p>— Ai-vei! ai vei! Gemea el bălăbănindu-și capul. Cum s-o ticăloșit lumea, coane Mihăiță, pi la București, că pi la noi la Botușeni parcă tot n-a agiuns așa de rău. Auzi mata, femeie măritată de un an se oprește la Bacău cu domnu’ avocat aista, care lasă pe domnul stat pentru ea, iar domnul bărbat stă și o așteaptă pe peron la Ieși. Ai vei! Ai vei! Psalmodie din nou gata sa-și smulgă părul din barbă. „Țoc-țoc!” Fără nicio rușine, ici pe canapè ca la ei acasă – „Mă iubești?” – „Te doresc” și iar „țoc-țoc” – ptiu!</p>
               <p>— Ei, lasă, domnule Nusăm, nu mai fă așa pe supăratul, că-ți plăcea și dumitale să-i vezi giugiulindu-se.</p>
               <p>— Iu? Mie? Iu? Se lumină de indignare ca un lampion Nusăm, cum poți mata să zâci o vorbă ca aiasta – dar pe retina lui însângerată se mai zărea încă imaginea lascivă a celor doi îmbrățișați.</p>
               <p>Curând reveni la ideea lui ascunsă:</p>
               <p>— Coane Mihăiță, să nu-ți iei cucoană din București; ascultă-mă pe mine, că nu-i bine; nu vezi ci lume stricată îi acolo? „Toc-țoc” și „mă iubești?” și ei nici nu se cunosc pe nume…</p>
               <p>— N-avea nicio grijă, domnule Nusăm, că te ascult.</p>
               <p>— Amu o să spui că mă țin de mata ca scaiu, ori ca misitul – dar să mă bată Dumnezeu, dacă mă gândesc la aiasta. Am vorbit și cu conu Gheorghieș, și tot așa zâce și dumnealui, că omul nu-i om de cât la casa lui: un bordei să aibă, da’ a lui să fie; așa am auzit de la tată-meu Berl și de la tataia matale și de la conu Jurașcu și de la toți bătrânii. Omului îi trebuie o gospodină și o gospodărie.</p>
               <p>Eminescu îl privi zâmbind.</p>
               <p>— Să mă iertați, da’ după ce mi-ai făcut binele cu patenta și cu pățania din Șelari, și te-am văzut un om așa de bun, iu tot m-am gândit la mata, că nici nu mai puteam dormi de gândul ista. Iu, îs om prost, da’ am auzit că mata faci poezii. Cum am agiuns la Botușeni, l-am și întrebat pe Bercu – băietul meu mai mic de la moara lui Abramovici, dacă a auzit de domnul Eminescu.</p>
               <p>— Zi de Eminescu, tată, mi-a zâs el. Oamenii mari nu mai sunt „domnul” ca noi ci: Brătianu, Kogălniceanu, Alecsandri… Dacă am auzit de Eminescu? El este deja poetul nostru cel mai mare! Și unde mi s-a pus și a început să zâcă pi di rost la versuri, de am rămas gură căscată… Am întrebat atunci pe Rașelică, fata mè de la externat și numa’ ci mi-a adus cartea de citire de la școală mi-a arătat o poezie a matale, să mă bată Dumnezeu dacă spun minciuni. Am întrebat atunci pe gazetarul nostru de la Botușeni, pe Segal, care mi-a zâs:</p>
               <p>— Eminescu e dușmanul nostru al israeliților, da’ e cel mai mare poet.</p>
               <p>Și am mai întrebat la cafinè Modern la Botușeni, și la Ieși. Și la București, și pe conu Costică Bobeică și pe conu Oproi și de la toți am aflat că ești om mare.</p>
               <p>— Apoi, după cât văd, domnule Nusăm, glumi poetul, te-ai pus să faci o anchetă asupra mea. Te pomenești că ai cercetat și la poliție.</p>
               <p>— Nu vorbi așa vorbă, coane Mihăiță, că faci păcat. Ba băiatul lui Mănăstireanu, care învață la Ieși la Conservator, mi-a zâs că-ți știe toate poeziile pi de rost și mi-a mai zâs că tăți studenții și tăte duduile și cunoștințele te citesc și te adoră; ba chiar conu Costică Bobeică mi-a zâs că boierii mari de la București, și conu Petrache, și conu Lascăr și conu Alecu și conu Toderiță țin la mata; ba că domnul Maiorescu te are ca pe băietul lui că zâce că ești un jeniu. Mi-o mai zâs ei, nu-i vorbă, că scrii la o gazetă numai foc și pară împotriva noastră.</p>
               <p>— Ei, ei, se gândi Eminescu, iată că se strică treaba.</p>
               <p>— Ba că ovreiul otrăvește pe țărani, ba că-l aduce la sapă de lemn, ba că e un parazit primejdios și conrupe. Parcă eu nu zic tot așa? Da’ ci crezi mata că așa s-a născut el, să vândă rachiu și să corupă de plăcere? Nu-i mai bine sa fii prefect ca conu Ioniță Arapu ori procuror ca domnu Filipoi, de cât să fii misit ca Nusăm Cucoș ori crâșmar ca Haim? Apoi s-ar face ovreiul prefect dacă ar putè, și, dacă nu poate, ci să facă? Pământ nu; slujbă, nu, politică nu; face și el ce-i mai rămâne: s-apucă de nigustorie, face misitie, să vârî și el unde găsește loc.</p>
               <p>Eminescu se uită la dânsul vesel.</p>
               <p>— Ai să spui mata acum că de ce conrupe…? apoi cum să nu conrupă, când nu poate face nimica fără bani? Crezi că eu căpătăm patenta de la Finanțe – dacă nu te întâlneam pe mata. Și iată că, dacă nu mă agiutai, agiungeam și eu conrupător! Parcă dă cineva bani de plăcere? Dă, pentru că n-are încotro.</p>
               <p>Privindu-l prietenos, poetul continua să tacă.</p>
               <p>— Amu, să nu-ți închipui că aiasta aveam să vorbesc cu mata. Că n-o să schimbăm noi țara, nici iu la Botușeni, nici chiar mata la gazetă la București. Iu voesc să-ți vorbesc de mata, de-i zâce ce-i zâce; că numai bine am auzit, ba unii zâceau că ești ca Ghete ori ca Haine la nemți. Și di când am auzit cini ești mata, iu stau și mă tot bat cu gândul: di ci tătă lume trăiești bine la noi și conu Jănica Mănăstireanu și-a mai turnat o păreche de case pe Ulița mari și conu Manolică și-a mai cumpărat o moșie și domnul Cotiugă, care a fost agent la percepție, are azi două dugheni la Sfântul Ilie și o casă boierească pe Cuza-vodă, și nimeni dintr-înșii nu e om mare, nu scrie la gazete, nu face poezii, pe care le învață Rașelică la școală, nu stă de vorbă cu conu Petrachi, nu-l are domnu’ Maiorescu ca pe băietu’ lui – iar mata stai într-o dărăpănătură de mănăstire? De aceste-s vinovați tot ovreii noștri pumânteni, ori te pomenești că poate Alianța israelită de la Paris?</p>
               <p>Din discreție, lui Eminescu nu-i plăcea să se vorbească de dânsul, și mai ales nu voia să fie compătimit de nimeni.</p>
               <p>— Ascultă, domnule Nusăm, îi tăie el, bați drumuri pe care nu le cunoști. Talentul meu poetic, de care ți s-a spus că l-aș avea, dacă îl am cu adevărat, nu-i din cele ce se transformă în bani; dumneavoastră prea le trageți toate spre partea banilor; poezia e tichie de mărgăritar. Statul nu e răspunzător, dacă poetul n-a fost în stare să-și cumpere două prăvălii la Sfântul Ilie; răsplata poetului e întâi de a fi făcut un lucru ce-i place lui, și, pe urmă, că-l citesc tinerii și cucoanele, că-l învață pe de rost duduile și poate îl și iubesc, deși nu l-au văzut.</p>
               <p>Ținând să întoarcă lucrul mai mult spre glumă, de teama unei discuții serioase de care se ferea, dintr-un sentiment de demnitate personală, încheie:</p>
               <p>— Ce crezi dumneata, domnule Nusăm, că nu înseamnă nimic că Bercu al dumitale știe poezii de ale mele, că Rașelica mă învață la școală? Nu înseamnă cât cele două dugheni ale domnului Cotiugă?</p>
               <p>— Iu ți-oi mai spune matale și n-o să mă crezi. Am vorbit și cu duduia Olimbiada… Nu te speria, coane Mihăiță… dar când am auzit că ești poet m-am apucat să o întreb și pe dânsa… Și numai ce a început și ea să deie ochii peste cap și să zâcă de flori albastre, de stele și de aur, că n-am înțeles nimic.</p>
               <p>— Pricepi atunci că avem și noi răsplata noastră… Ia vorbește-i de Domnul Cotiugă și să vezi că duduia Olimbiada nu mai dă ochii peste cap.</p>
               <p>— Bine, bine, răspunse Nusăm, n-o să deie ea ochii peste cap ca să spună poezii, dar o să se socotească pe urmă că domnul Cotiugă are două dugheni la Sfântul Ilie și o casă boierească pe Cuza-vodă, și, când o fi pe ales, mare lucru să nu aleagă pe boier Cotiugă.</p>
               <p>— De asta nici nu mă îndoiesc, domnule Nusăm. Noi n-avem parte de cât de glorie.</p>
               <p>— Adică cum vine vorba aiasta: dacă se aduce pe masă o ciorbă, să mă mulțumesc cu aburul și cu mirosul iar domnul Cotiugă să o mănânce? Bună socoteală! Da’ iu stau și mă tot gândesc: cum se poate ca într-o țară, în care toți se lăfăiesc, mata o duci din greu și, după atâta învățătură, nu poți zâce: pune-te masă, scoală-te masă, cum zâce domnul Jănică Mănăstireanu; ba aduce și lăutari să-i cânte. Iu, coane Mihăiță, nu zâc: o fi și chestia „israelită” importantă, dar nu-i curat ca tată lume să-ți spuie că ești om mare și să nu te întrebe nimeni ce mănânci.</p>
               <p>Eminescu se încruntă.</p>
               <p>— Te înșeli, domnule Nusăm, țara nu-mi datorește nimic. Fiecare se culcă în așternutul, pe care și l-a pregătit; dacă îmi lipsește ceva, e pentru că n-am dorit-o eu. Pe om să-l iei așa cum se mulțumește el.</p>
               <p>— Adică cum, coane Mihăiță, izbucni evreul uitându-și prudența. Mata să stai în ruini de mănăstire, să n-ai foc în sobă, să n-ai de dat un oghial unui musafir și domnul Cotiugă sa trăiască în huzur cu prăvălii și cu lăutari? Apoi aiasta-i dreptate? Că iu chiar mă gândesc să mă duc la București pi la tăți miniștrii și pi la conu Petrachi, și la conu Lascăr și chiar la domnu’ Maiorescu ca să spui de la obraz: iu îs un biet misit di la Botușeni, dar tot nu mă lasă inima să știu că domnu’ Eminescu stă ca liliecii, pe când dumneavoastră vă lăfăiți numai în palate.</p>
               <p>Înveselit dar și mâhnit, Eminescu îl opri:</p>
               <p>— Noroc că n-ai să răzbați până la dânșii, că te-or da afară și m-ai face și pe mine de ocară.</p>
               <p>— Mai am iu o vorbă și tot nu mă las să nu ți-o spun. Dacă boierii cei mari di la București nu fac nimic pentru mata, m-am gândit să încerc iu. Nu te supăra, coane Mihăiță, da’ iu de pe urma tataei matale și a lui conu Jurașcu am mâncat o pâne, și mă pișcă la inimă când văd că nu știi să te rânduiești. Mata faci poezii, te uiți tot la stele și la lună, te lupți cu Alianța israelită de la Paris, dar apa prinde mușiță și boccelele îs nedesfăcute și boarfele aruncate. Nu-i mână de fimeie, care să strângă și să așeze. Îi zâce ce-i zâce, ba că mă vâr unde nu-mi fierbe oală, ba mi-i faci de ocară și-i zâce că umblu după misite, iu tot acolo vin: îți trebui fimeie, coane Mihăiță. Și Ida m-a strâns de pe drumuri, și di prin cafenele și ceainării și acum am casă curată, și chilotă și albituri – păcatele mele, numai pe ea n-o mai am, de-mi vini să-mi ieu lume-n cap. Iu m-am gândit la duduia Olimbiada, că știu că nu umbli după avere, nici după fumuri – îți trebuie o gospodină harnică și cinstită. Dacă nu-ți placi duduia Olimbiada, atâta pagubă să fie! Mai sunt și alte fete.</p>
               <p>Trenul se smuci. Privind pe geam, Eminescu îngăimă:</p>
               <p>— Pașcani; aici eu schimb pentru Iași.</p>
               <p>Se ridică să se scoboare. Repezindu-se la el, Nusăm îi apuca mâna cu emoție:</p>
               <p>— Cum, pleci deja?</p>
               <p>— Schimb trenul.</p>
               <p>Continuând să-i țină mâna într-a lui ca pe a unui copil:</p>
               <p>— Nu mi-o lua în nume de rău, coane Mihăiță, că văd că te-ai cam oțărât. Iu am făcut-o din inimă și fără interes. Am crezut că-i bine, ca, ce n-au făcut boierii de Ia București să încerc eu – ca să ai căsuța matale, chiar mai pe la mahala, și în ea o fimeie. Pe mine așa mă taie capul, că omul nu-i mulțămit, de cât când își trage bucuria și năcazul la casa lui. Să știi că nu mă las și, dacă mi-i da afară pe ușă, iu o să viu pe fereastră; ai să te trezești cu mine la București.</p>
               <p>— Las, domnule Nusăm, mai vorbim noi acolo. Rămâi cu bine.</p>
               <p>— Să ne vedem cu sănătate și dacă-l văd chiar azi la Botușeni pe conu Gheorghieș, o să-i dau complimente de la mata și o să-i spun c-ani voiajat împreună.</p>
               <p>— Bine. Fă cum zici.</p>
            </div>
            <div type="div2" rend="P23">
               <head>XIII</head>
               <p>Urcat în trenul de Iași, nimeri într-un compartiment gol; căuta o singurătate, de altfel, ușor de găsit.</p>
               <p>Atingându-l într-un punct nevralgic cu atât mai sensibil cu cât nu obișnuia să arunce răspunderea pe alții ci și-o lua asupra-și, vorbele lui Nusăm îl zguduiseră. Nu învinuia „statul” sau pe „boierii de la București” ca Nusăm. Nimeni nu-i datora nimic. Bunurile vieții se cuceresc. Cum nu dorea nimic – era firesc să nu aibă nimic. Nu cerea socoteală nimănui, nici chiar lui însuși, decât doar când vreun naiv ca Nusăm îl așeza brutal dinaintea realității, de care abia atunci își dădea seama cu sentimentul incapacității lui de a-și rândui viața materială. Putea Nusăm să n-o conceapă decât sub forma unei căsuțe cu o glastră de flori la fereastră și cu o femeie în dosul ei, destinul lui era să umble până la moarte cu carul cu boarfe din cameră cu chirie în cameră cu chirie, fără putința și nevoia confortului. N-avea instinctul posesiunii: doi metri de pământ și atât. Până la cei doi metri finali se desfășoară, e drept, existența, pe care unii o mobilează cu satisfacții și perspective îndepărtate, dar pe care el n-o privea decât ca un scurt și indiferent provizorat. Cum nu simțea de la sine contrastul dintre mizeria sa și belșugul altora și în indignarea cunoștințelor citea mai mult intenția de a-l jigni, compătimirea misitului îl umpluse la început, ca de obicei, de amărăciune – sentiment fugar ce nu rezistă reflecției. Strigăt al unui suflet cinstit, revolta lui absurdă împotriva „statului” și a „boierilor” sfârși chiar prin a-l înduioșa. Orice amărăciune îi dispăruse; se îmbună și se scufundă în vechea lui nepăsare de sine.</p>
               <p>Privi afară; fuseseră ploi mari; bălți rămase după inundații, cu apă stătută, pământuri sterpe, dealuri lutoase, miriști chele, bolnave – impresie de sărăcie și urâciune a naturii; gări mici, târguri ovreiești lângă gări, bordeie acoperite cu stuf. La una se descoperise, de curând, o stație preistorică și învățații și începuseră să sosească: preistoria nu era însă în pământ ci deasupra…</p>
               <p>Trase storul ca să nu mai vadă urâțenia peisagiului și se adânci în propriul lui trecut. Cetatea cezaro-crăiască îi apăru într-o realitate mobilă; timpuri de poezie și de exaltare lirică. Nu-și mai amintea de neprimirea banilor la vreme, de posturile silite și de împrumuturile umilitoare; pretutindeni lumina soarelui tânăr. În singurătatea compartimentului viața lui de după întâlnirea cu Veronica i se arătă într-o viziune paradisiacă, în care amănuntele nu se desprindeau, succesiv, în relieful lor strict, ci se învălmășeau într-un vârtej de pulbere siderală, de sori rotitori, de aureole; realitatea se transfigura, astfel, iar momentele se topeau într-un singur focar orbitor. Impresia fusese cu atât mai zguduitoare cu cât dragostea lor nu avusese preliminarile obișnuite și nu trecuse prin popasurile incertitudinii, cu ațe de slabă lumină strecurate printre negure masive: se uită la mine sau nu? m-a înțeles sau nu? mă iubește sau nu? – fază de zbucium și de insomnii, esențială firii lui frământate de setea de-ndoială. Intrase brusc în ploaia razelor perpendiculare. Nici n-apucase să se dumirească și se și văzuse în proiecția luminii crude: îl impresionase înainte de a fi știut cine e, și ea îl îndrăgise înainte de a-l fi văzut. Deși-l umpluse de mândrie, spovedania Veronicăi îl lipsise însă de bucuriile nesiguranței. Pentru a-și regăsi climatul necesar, se puse repede să și-o creeze. Nu-i uitase privirea dintâi plină de vibrația pasiunii, nu uitase nici pateticul violoncelului, cu care îi spusese: „cât de rău îmi pare că pleci”. Tonul îl răscolise, dar îndoiala îl făcuse să o urmărească și să afle că privirea ei avusese aceeași stăruință și față de Neagoe și cuvintele, fără să le fi auzit, aceeași provocare, în el, prețuise poetul, în Neagoe, bărbatul; luptă inegală la o femeie, a cărei privire constituia în sine un act carnal și a cărei esență era disponibilitatea amoroasă, ceea ce, într-un fel, nu-i displăcea. Alintul continuu, trecerea pendulară de la îndemn la refuz, i se păreau elementul principal al eternului feminin, pe care, înainte de a o cunoaște pe Veronica, îl fixase, moral, sub forma contrastului, a contradicției, a incertitudinii; fizic, sub forma unui trup mic, a unui chip mai mult de păpușă, cu ochi albaștri, și ploaie de păr auriu.</p>
               <p>Porniră chiar a doua zi prin Viena, pe care unitatea de simțire îi făcea să o revadă cu emoția inițierii. Începură cu monumentele gotice, catedrala Sfântului Ștefan, biserica Minoriților, a Sfintei Marii de la țărm; cercetară apoi înflorirea barocului în biserica Sfântului Carol, în bisericile Iezuiților și a Franciscanilor, într-o parte a Hofburgului, în castelul de la <hi rend="italic">Schoenbrunn</hi>, la <hi rend="italic">Belvedere</hi>, în palatele <hi rend="italic">Schwarzenberg,</hi> 
                  <hi rend="italic">Harrach,</hi> 
                  <hi rend="italic">Kinsky,</hi> 
                  <hi rend="italic">Lichtenstein,</hi> al Academiei de științe, în vechea Universitate, în palatul de iarnă al lui Eugen de Savoia – cu plafoanele somptuoase ale lui Daniel Grau, Pozzo, Solimina, Luca Giordano, Donata d’Allio și Rothmayer. Nu ocoliră nici Viena nouă de pe <hi rend="italic">Ringstrasse</hi>, cu Opera, Parlamentul, <hi rend="italic">Burgh-teatrul,</hi> 
                  <hi rend="italic">Votivkirche,</hi> Primăria. Vizitară casele în care au locuit Beethoven, Schubert, Haydn, Mozart; petrecură ceasuri lungi în parcurile din jurul Vienei, la <hi rend="italic">Schoenbrunn</hi> și <hi rend="italic">Prater</hi>. Apucând prin <hi rend="italic">Cantacuzinostrasse</hi>, ajunseră într-o zi pe locul taberii lui Șerban-vodă, la <hi rend="italic">Meidling</hi>, cu apa Vienei în stânga, cu râulețul <hi rend="italic">Liesing</hi> în dreapta, în spate cu dealurile prelungite din munții Vienei, unde la marginea pădurii, pe colina <hi rend="italic">Tivoli</hi>, voievodul a așezat în mijlocul taberei, pentru slujba liturghiei, o cruce de stejar găsită, după plecarea turcilor, de o femeie ce strângea lemne de foc. Pe locul crucii dispărute, comuna Viena a ridicat o capelă numită de popor <hi rend="italic">Moldauer-kapelle</hi>, plină de icoane și alte obiecte religioase. Excursiile lor se prelungeau uneori pe valea Vienei la Ober și <hi rend="italic">Unter Sf. Veit</hi>, la <hi rend="italic">Hütteldorf</hi> și la <hi rend="italic">Newwaldegg</hi> și <hi rend="italic">Potzleindorf</hi>; odată îi apucase seara la <hi rend="italic">Sievering</hi>, și altă dată la <hi rend="italic">Grinzing</hi> și la <hi rend="italic">Nussdorf</hi>, în grădinile pline de muzici și de perechi de îndrăgostiți; într-o după amiază se urcară și pe <hi rend="italic">Kahlenberg</hi>, de unde se adânciră extatic în priveliștea neuitată a cetății imperiale și a Dunării albastre.</p>
               <p>…Totul se desfășura acum în amintire ca într-o feerie cosmică: cu atrageri și respingeri, cu alintări și cu răsfățuri, cu priviri lipite de dânsul, punct definitiv ales și posedat și apoi cu repezi lunecări alături sau mai departe spre alte țeluri, spre alți oameni. Îi reveni în minte o scenă dintr-o cafenea. După ce-l priviseră îndelung, ochii Veronicăi se lăsară pe un ofițer de la altă masă, cu atâta neclintire încât și Micle le observase stăruința; ea își continuă jocul până la plecarea stânjenită a ofițerului. Abia atunci își retrase și ea privirile ca o pisică ghearele; când le slobozi din nou, le simți pironite asupra lui cu aceeași sugestie de posesiune ce-l atrăgea și respingea. La masa lor de la restaurant sau de la cafenea, începuseră să se arate din când în când și câțiva studenți bucovineni și ardeleni, și chiar cunoscuți de ai lui Micle din timpul studiilor la Politehnică. Veronica îi privea pe rând cu răsfăț și se cheltuia în entuziasm pentru preocupările lor; studenților de la „drepturi”, nu le vorbea decât de pandecte: a doua zi discuta de chimie sau de ori ce altă știință, după om, cu același interes pasional. Cochetărie înnăscută sau numai instinct de sociabilitate? Nu știa sigur. Sub impresia momentului, înclina când spre o părere, când spre cealaltă într-o nesiguranță de apreciere ce-l ținea pururi încordat.</p>
               <p>Nu avusese nicio inițiativă așa că femeia rămăsese poate uluită. Se rătăcise doar în privirile ei, în gingășia întregei ei făpturi, se exaltase cu dânsa în reverii poetice, îi făcuse versuri, i le citise pe ale ei, făuriseră planuri himerice, se primblaseră fantomali pe cheiurile Dunării și prin parcurile Vienei, contemplaseră amurgurile și suspinaseră sub razele tuturor fazelor lunii – dar brațul gol rămăsese tot nesărutat, până ce, toamna înaintând, s-a acoperit, fără să-și mai aștepte omagiul. Prinsoarea pierdută de la început părea pierdută pentru totdeauna.</p>
               <p>Cu puterea fanteziei lui de a crea situații, care n-au existat, de a-și substitui închipuirile realității, de a trăi o viață imaginară ca și cum ar fi fost aievea, într-o noapte de insomnie, romanul lui cu Veronica i se dramatizase în minte sub formă atât de hotărâtă încât era convins că-l și trăise.</p>
               <p>Ideală și pură, dragostea îi amorțise totuși scrupulele morale; a iubit-o și l-a iubit. Într-o seară, pe când se scobora de la dânsul din <hi rend="italic">Landstrasse</hi>, auzise din gura unei femei din popor cuvântul cu care morala îi pecetluia fapta; aruncat la întâmplare, el i se împlântase în ureche, și apoi, oaspe nepoftit, o urmărise pe uliță și urcase scările din <hi rend="italic">Dianagasse</hi>; în dormitor, își vestise prezența la zvâcnirea timpanului și a tâmplei umezită parcă de o spaimă. Ar fi voit să-l lase la ușă, dar i se cuibărise în conștiință, împiedicând-o să-și mai sărute bărbatul. Stingând lumina se întinsese pe pat și întâmplările ultimei luni i se perindară pe dinaintea ochilor… Îl iubise oare cu adevărat după fotografia adusă de Miron Pompiliu – ori se entuziasmase sentimental numai pentru poeziile lui? Nici ea nu-și dădea seama. Știa că mâinile li se atinseseră fără voie și se retrăseseră la început cu dușmănie; simțindu-i într-o seară suflarea mai caldă pe spate, pe când îi întorcea foile Nocturnei lui Chopin, goi ca ochii statuilor antice, ochii li se însuflețiseră brusc. O nesimțită pânză de funigei îi învelise, astfel, într-o plasă; dulceața de a fi mereu împreună, de a se lăsa legănați pe aripi nevăzute, îi cucerise tot mai mult, până ce, într-o zi, fără nicio pregătire, el o sărutase pe umărul gol, spunându-i simplu:</p>
               <p>— Veronico, te iubesc.</p>
               <p>Speriată, se dăduse un pas îndărăt și privise spre dânsul ca și cum abia atunci l-ar vedea întâi; i se păruse altul, sculptat de o daltă nevăzută; într-o clipă, asistase la o epifanie. Își adusese aminte de un basm. Ospătând într-o noapte la umbra unui copac pe un tânăr ostenit, și, petrecându-i apoi în somn mâna pe trup, o bătrână vrăjitoare dăduse peste urma codiței; ospătase pe diavol.</p>
               <p>— „De ăștia mi-ai fost, jupâne?” îi spusese ea. Ai să-mi plătești cina.</p>
               <p>— În ce chip, babo? mormăise ghiduș flăcăul.</p>
               <p>— Să mă iei în cârcă prin văzduh.</p>
               <p>— Uite, măi, cum se dă la băieți! Hai, urcă-te să văd cum te-o prinde. Țin-te bine, babo!</p>
               <p>Zis și făcut; dar, de cum i se urcase pe grumaz și se înălțaseră, cărnurile babei începuseră să i se topească; nu mai era babă ci zână; sub ploaia lumii, perechea se ridicase, astfel, în cerul străveziu, întovărășit în ascensiunea ei cosmică de rotocolul armonic al plantelor.</p>
               <p>Pluteau, pluteau prin inelele lui Saturn și prin pulberea siderală a Căii laptelui, de unde Pământul părea un strop de noroi. Lunecaseră în legănare de sunete și de arome, până ce pumnalul primului cocoș spintecase văzduhul cu o dâră de sânge; prăbușiți prăpăstios prin spațiu, călătorii se treziseră din nou la umbra copacului: ea, o bătrână cerșetoare, el, un tânăr ușernic. Veronica nici n-avusese nevoia împerecherii pentru a călători în lumi astrale. Fusese de ajuns să-i spună:</p>
               <p>— Veronico, te iubesc,</p>
               <p>pentru ca dragostea lor să se transubstanțializeze. Sufletul și trupul i se prefăcură îndată; pe fundurile clare răsări o pădure de coralii, pe sâni îi înfloriră maci roșii. Se crezuse până atunci un obiect domestic, o chibritelniță, o scrumieră, o jucărie și iată că, devenită far, ea lumina peste valuri, departe, corăbiilor primejduite; se crezuse un mic ceasornic cu tictacul molcom, și iată că, turbină, împrăștia la mii de kilometri forța electrică; prin inimă îi trecea uriașa curea de transmisiune a vieții universale, în drumul de la neant spre energia pură; se crezuse un glas pierdut în văzduh și iată că, țipăt de sirenă, spinteca negurile și făcea să răsune depărtările. Fusese de ajuns ca pietricica albă a cuvântului „Veronico te iubesc” să cadă în apele sufletului ei, pentru ca, dezlănțuite, undele să facă ocolul întregului univers. Chemării lui nu-i putuse decât răspunde:</p>
               <p>— Și eu pe tine, Mihai.</p>
               <p>…Ca în vis, urcase, așadar, treptele casei, din <hi rend="italic">Landsgasse</hi>, la îndemnul unei datorii dincolo de legi. I se dăduse fără nicio oprire și ieșise, fără nicio îndoială asupra faptei sale. La scoborâre portăreasa o arătase cu semne din ochi unei prietene:</p>
               <p>— ''Sehen Sie noch eine Dirne. '' Nici nu-și dăduse seama cum ajunsese în stradă, mânată din spate, pentru a se regăsi în cadrul familiar al căsniciei sale. Fusese de ajuns un singur cuvânt ca să-i trezească forțele ascunse ale senzualității și să i le dezlănțuie furtunos; un alt cuvânt i le spulberase acum și o integrase în realitatea vieții morale. Alături, auzea răsuflarea egală a lui Ștefănucă; cum de-și uitase datoriile față de dânsul? Trăise o viață nepătată, cu fruntea sus, între soț și cele două fetițe; de azi înainte nu-și va mai putea apropia de gura lor buzele mușcate și însângerate de patimă. Nu-și va mai putea așeza capul pe pieptul lui Ștefănucă fără să simtă ferul roș al cuvântului:</p>
               <p>— <hi rend="italic">Die Dirne</hi>.</p>
               <p>Gâtul i se uscă; cuvântul îi răscolea măruntaiele ca un plug; se înăbușea; palidă, se ridică dintre perine, se plimbă tulburată; ar fi vrut să treacă în odaia lui bărbatu-său, dar o ardea încă pielea mușcată de dinții lui Mihai; din oglindă zări privirea ironică a portăresei, arătând-o prietenei sale:</p>
               <p>— <hi rend="italic">Die Dirne</hi>!</p>
               <p>Urca și ea pe furiș scările hotelurilor cu fața acoperită! E o femeie de rând. Nu e nici farul corăbiilor primejduite; nici turbina forțelor electrice și prin inimă nu-și mai simțea cureaua de transmisiune a vieții universale; – dar nu mai e nici chibritelniță, scrumiera, jucăria modestă a căminului ei adăpostit de furtuni, între îmbrățișarea discretă a soțului și sărutarea fetițelor; rostul ei nu mai e nici universal, nici domestic; împinsă de puterea oarbă a unui singur cuvânt zvârlit la întâmplare, fusese aruncată din orbita rotației ei și crezuse că intră în armonia sferelor cerești; brutal și definitiv, alt cuvânt o prăbușise acum în spațiu, bolid desprins din așezările lui veșnice. Cum nu mai avea ce căuta în celălalt cerc domestic, între răsuflarea cinstită a soțului și coloanele brațelor îngerești ale fetițelor, sticluța de veronal venise la timp să destrame această nouă realitate trezită de puterea unui cuvânt aruncat, orbește, în penumbra unei scări.</p>
            </div>
            <div type="div2" rend="P23">
               <head>XIV</head>
               <p>…Printr-o astfel de plăsmuire, trăită însă aievea, ca o realitate strictă, el își precizase din primele săptămâni raporturile cu Veronica. Între dânșii se stabilise, tutelar, prezența lui Micle, care, de altfel, le îngăduia prietenia, și-i îndemna chiar să se folosească de ultimele zile frumoase ale toamnei pentru a face excursii în jurul orașului.</p>
               <p>— „Ne așteaptă domnul profesor” spunea el când i se părea că întârzie prea mult ori că lunecau la mărturisiri primejdioase.</p>
               <p>Ea îl privea cu o iritare repede spre zâmbet:</p>
               <p>— Ai rămas tot cu teama de școlar. „Domnul profesor” ne așteaptă oricât.</p>
               <p>O dată îi apucase pe cheiuri seară cu lună plină; îi recitase versuri; îi vorbise de budism și de poezia persană; se îmbăiaseră într-o lume de irealități; „domnul profesor” aștepta probabil de mult, și Veronica tot nu se hotăra să plece. Nu mai putea vorbi; gungurea, se alinta, scâncea cuvinte fără înțeles, din care se desprindea doar: „cât aș voi să fim singuri!”… El tresări: erau doar singuri. Pe cheiul întunecat, rari lucrători și chipuri de oameni suspecți; atât; cum ar fi putut fi și mai singuri? Veronica plutea ca în vis, cu mișcări line; se uită pierdută spre casele de dincolo, spre hotelurile leproase, cu firme luminate de becuri atârnate strâmb; pe una o silabisi: „Zum Paradies” cu o emoție atât de reală, ca și cum ar fi fost, în adevăr, firma paradisului; făcu un pas scâncind din nou:</p>
               <p>— Cum aș voi să fim singuri!</p>
               <p>Auzise ori i se păruse? Pe dinainte îi trecuse brusc șirul viziunilor trăite: Veronica urca, grăbită scara casei din Landstrasse; la scoborâre, cu mâinile în șolduri, portăreasa îi arunca:</p>
               <p>— <hi rend="italic">Noch eine Dirne</hi>!</p>
               <p>Biciuită de insultă, Veronica alerga aproape. În tăcerea camerei ei, tot nu-și găsea liniștea; frenetică, își întinse apoi mâna spre sticluța de veronal. Scuturându-se ca dintr-un vis urât, Eminescu scoase ceasul.</p>
               <p>— Am întârziat; domnul profesor trebuie să fie foarte nerăbdător.</p>
               <p>Cu unii din prieteni se mai vedea; câțiva fuseseră prezentați „domnului profesor” la cafenea. Gheața se rupsese. Om blajin, Micle cunoscuse mizeria și se arăta prietenos cu studenții. Le povestea bucuros episoade din anii tinereții lui necăjite; despre studiile la Cluj, părăsite din lipsuri pentru a intra ucenic la un lăcătuș; despre venirea la Viena ca să studieze științele naturale; despre revoluția de la 1848, la care luase parte; despre viața de temniță din care se înfruptase; despre întoarcerea la Viena și apoi despre așezarea lui definitivă la Iași, unde își găsise „norocul vieții” și când spunea așa, privirea o învăluia părintește; Veronica se alinta și se uita la dânșii ca și cum ar fi căzut în brațele fiecăruia. Se scutura apoi și se risipea în îngrijiri mărunte pe lângă bărbatu-său, ca o fetiță ce se joacă „de-a mama” cu tatăl ei. Cu gesturi ocrotitoare îi gusta cafeaua ca să nu fie fierbinte, îi săra mâncare, îl scutura de fărâmituri. Micle se lăsa servit cu nesaț.</p>
               <p>— Ce nevastă ideală am! îi spusese el odată; zic nevastă, deși mi-e și copilă și mamă.</p>
               <p>Era și idealul lui de femeie, căci, instinctiv, și el căuta la fel în femeie alintul fetiței și ocrotirea mamei. În nopțile de insomnie, și-o închipuia la căpătâi, mângâindu-i părul; bolnav, în haină de soră, ea îi dădea cu lingurița o doctorie sau îi preumbla mâna rece pe frunte.</p>
               <p>După plecarea lui cu Veronica în duminica excursiei proiectate pe urma asediatorilor Vienei, excursia nu li se mai păruse prietenilor de vreun interes.</p>
               <p>— Ciorilor de turci, că doar n-o să le culegem pulberea papucilor, exclamase Neagoe cu necaz. Își dădea seama că fusese nătâng; râdeau și bucovinenii de spaima ce-l apucase în fața soției „domnul profesor”.</p>
               <p>— Noa-zău, că prea era doamnă, mărturisise el sincer.</p>
               <p>Nu era ca fetele, cu care se pricepea atât de bine să se poarte. Prea fusese, totuși, stângaci; se bâlbâise, se fâstâcise, își știrbise reputația de cuceritor. Când vreo fată îi repezea pe Ring, băieții își dădeau cu coatele.</p>
               <p>— Numa să cazi tu în laba lui Neagoe, că minten nu mai ești fudulă, spuneau cu satisfacție patriotică Tancu și Ciocan.</p>
               <p>Neagoe îi răzbuna de toate neplăcerile lor sentimentale; învins de data aceasta, era firesc să simtă nevoia de a-i restabili situația zdruncinată.</p>
               <p>— Merem, mă deseară în Belvedergasse, hotărâse el deodată tovarășilor.</p>
               <p>— Mergem, încuviințaseră ceilalți în cor.</p>
               <p>În Belvedergasse era un local de baluri populare, unde se duceau uneori duminica, și unde Neagoe își arăta de obicei talentele; îndesat, brun, cu fruntea lui îngustă de taur încruntat, el se repezea printre fete făcând numai prăpăd, în timp, ce pe de lături, prietenii îl ațâțau:</p>
               <p>„Uite-o mă; n-o lăsa. Ia-o oblu.”</p>
               <p>Neagoe nu se lăsa rugat ci o poftea la joc, nu că era bun dansator, cu felul lui greoi și țărănesc de a se urni din loc, dar meșteșugul lui de a lua fata de după mijloc, de a o lipi de dânsul, vârându-i piciorul între pulpe, nu da niciodată greș.</p>
               <p>Seara se găsiseră cu toții în păr în Belvedergasse. Abia ajuns, Neagoe se și repezise ca un erete între porumbițe; prinsese din zbor una, o strânsese, o lipise încetișor de dânsul, cum îi venea bine; roșie de emoție și de plăcerea încopcierii, fata își plecase moale capul pe umărul lui.</p>
               <p>Când o văzuse amețită, el o lăsase fără milă pe un scaun și se întorsese la prieteni.</p>
               <p>— Ai dat-o gata, mă, îi spusese Chibici; uite ce bleagă a rămas și cât de galeșă se uită după tine.</p>
               <p>— Dă-o ciorilor; nu-mi place de ea că i s-a încins tărâța, răspunsese el dezgustat. De fapt, amintirea Veronicăi îl chinuia.</p>
               <p>Din stolul fetelor, băieților le plăcuse una mlădie, cu părul mai mult roș de cât blond, și cu un fel de mândrie în port ce-i făcea să creadă că, de s-ar fi legat de ea pe Ring, i-ar fi repezit.</p>
               <p>— Numai să nu fie ovreică, aruncase prudent Țurcan.</p>
               <p>— Te pomenești că o cheamă Ida Schwartz, glumise Chibici și Neagoe se fâstâcește iarăși.</p>
               <p>Hotărâseră, la urmă, că e creștină, că e vieneză și că e chiar „cea mai mândră din bal”.</p>
               <p>— Acum să te vedem; ia-o ghiorș, îndemnase Ciocan.</p>
               <p>— Ghiorș! pufniseră bucovinenii.</p>
               <p>— Ei, și voi! Faceți pe ai dracului! Ghiorș adică cu țugui acțelerat. Mare treabă! mijlocise Țancu.</p>
               <p>Ca și cum ar fi voit să ia pământul în coarne, Neagoe se încruntase și dintr-un iureș intrase în joc; nu se învârtea, nu zbura ca alții, ci o luase încet, greoi, frământându-se locului ca într-o bătută țărănească; piciorul se strecurase încetul cu încetul între pulpele fetei, în atingeri viclene; ea, roșie de revoltă, se retrăsese și încercase să se smucească din brațele necunoscutului, dar până la urmă tăcuse de teama lumii, lipindu-se și topindu-se în pulsul vieții celuilalt. În câteva minute devenise o pradă moale, în copcile voinice ale tânărului. Cu capul pe umărul lui, îi sorbea răsuflarea acră. O așezase apoi pe scaun, și se întorsese la prieteni.</p>
               <p>— Trăiască nația! îl întâmpinaseră ei cu entuziasm.</p>
               <p>— Sus cu dânsa! le răspunsese el…</p>
               <p>— Cum o cheamă, mă?</p>
               <p>— Naiba o știe.</p>
               <p>— Vezi să nu fie Ida.</p>
               <p>— Las-o ciorilor.</p>
               <p>— Te duci cu ea?</p>
               <p>— M-aș duce că mi se ține de roc, dar n-am cu ce speza… N-am de cât câțiva creițari.</p>
               <p>Când auziseră de bani, avântul prietenilor mai scăzuse; pentru „cinstea nației” strânseseră totuși mână de la mână un florin. Nemulțumit, Neagoe își săltase banii în palma.</p>
               <p>— Mai puneți, măi, câteva pițule, că doar pentru voi mă jărtfesc și n-am cu ce solvi oțelul.</p>
               <p>Numai când prietenii îi spuseră cât de frumos se purta cu dânșii domnul profesor și ce drăgălașă era soția lui, își lua și el inima în dinți să vină la restaurantul lui Obermayer. Recunoscându-l, Veronica îl pofti la masă și-l prezintă lui bărbatu-su. Stătuse, totuși, multă vreme cu ochii în jos, până ce fruntea de taur tânăr i se încreți din nou, ca și cum ar fi voit să ia țărna în vârful coarnelor.</p>
               <p>— Ei și ce-i, dacă-i soție de profesor universitar, spunea el țanțoș prietenilor – femeie nu-i, mă? Hai, ce zici?</p>
               <p>— Nu-i vorba de asta, interveni Chibici. Femeie e; dar mai e și „respectul” pentru „domnul profesor”.</p>
               <p>Neagoe dădu din cap.</p>
               <p>— Asta așa e.</p>
               <p>Îl ținea „respectul”. Ehei, dacă ar fi voit el să-și pună mintea, n-ar fi avut mult de lucru, dar nu putea uita că Micle e „unul din cei mai eminenți bărbați ai Ardealului”. Instinctiv, Eminescu îi urmărise și surprinsese privirea galeșă a femeii lăsată pe laba păroasă a ardeleanului. Odată încercase chiar și cu dânsul manevra întrebuințată cu ofițerul austriac. Stânjenit, Micle se dăduse anume la o parte ca să nu le stea în cale. De la cealaltă masă, Neagoe observase mișcarea „domnului profesor” și se sculase cu teamă. Se dezghețase, dar nu era chip să se poată hotărî. Înainte de plecarea Veronicăi din Viena avusese totuși și el o impresie ciudată. Venise în Dianagasse ca să-și ia rămas bun, când, pe scară, se izbise de Neagoe.</p>
               <p>— Da’ ce-i, coane, ai adormit pe semne și nici n-ai băgat de seamă c-am agiuns? îl zgâlțâi conductorul ca să-l deștepte din visarea, în care se pierduse.</p>
               <p>— Unde am ajuns?</p>
               <p>— A păi la Ieși, coane, unde să agiungem, păcatele mele, făcu omul crucit.</p>
               <p>— La Iași? am ajuns la Iași? Răspunse el sărind în picioare.</p>
               <p>Vagonul se golise. Pe ușa compartimentului un domn își vârî capul.</p>
               <p>— Să mă ierți, coane, da’ nu-i aici nevastă-mea?</p>
               <p>— A, că bine zici. Nu m-am prezentat: Preuțescu, casier.</p>
               <p>— Eminescu.</p>
               <p>— Nevastă-mea a plecat aseară cu trenul ista, o femeie înaltă, oacheșă, subțirică și n-o găsesc nicăieri, mă tem că i s-o fi întâmplat ceva. N-ai văzut-o cumva mata în tren?</p>
               <p>Lui Eminescu îi trecu pe dinainte scena de peste noapte din compartiment.</p>
               <p>— Nu, domnule; o doamnă cum o descrieți n-a fost cu noi în vagon, îngăimă el posomorât și dezgustat.</p>
               <p>— Mulțămesc. Atunci nu mai înțeleg nimic. Plecă.</p>
               <p>Eminescu nu se dezmeticise încă. Ajunsese la Iași? Dar ce căuta aici? Nu-și aducea aminte. Privi năuc în plasă; n-avea de cât pardesiul spânzurat în cui. Îl puse pe braț și porni pe coridor; scoborî pe peronul gării. Conductorul nu-l mințise; era, în adevăr, gara Iași. Cum de ajunsese la Iași?… Știa, firește, că plecase, dar o făcuse în credința ascunsă că nu va ajunge. Trenul putea deraia; sunt atâtea poduri șubrede. Se putea ciocni cu alt tren. Sperase apoi să se răzgândească în drum și să se întoarcă din vreo stație. Nu se întorsese. Iată-l acum pe peronul gării, aiurit, neștiind încotro s-o apuce, când, deodată, pe linia a doua zări un tren gata de plecare.</p>
               <p>— Unde pleacă trenul ăsta? întrebă el gâfâit pe un hamal ce-l atinsese cu muchia unui cufăr.</p>
               <p>— La București.</p>
               <p>— La București?</p>
               <p>Fără să mai stea pe gânduri, cuprins ca de panica plecării, o luă la goană spre tren. Când puse piciorul pe scara vagonului, o mână i se lăsă ușor pe umăr.</p>
               <p>— Da’ unde pleci, taică, că doar de abia ai venit?</p>
               <p>Se întoarse speriat, ca și cum l-ar fi prins asupra unei fapte de rușine. În preotul uscățiv recunoscu pe Ienăchescu.</p>
               <p>— Nu plec, părinte, că de abia am venit, dar mi s-a părut că l-am zărit pe Conta și voiam să-i spun ceva.</p>
               <p>— Nu-i, taică, niciun Conta. Vasilică nu s-a întors încă de la Piatra.</p>
               <p>Apoi măsurându-l:</p>
               <p>— Ai mai venit pe la noi?…</p>
               <p>Și cu zâmbetul omului, care ține să arate că nu vrea să spună tot ce știe:</p>
               <p>— Te-o fi apucat, de bună seamă, dorul de bărdăhănosul.</p>
               <p>„Bărdăhănosul” era Creangă. Vorba îl străbătu, luminoasă; știa, în sfârșit, de ce venise la Iași!… Nu pentru Veronica, ci pentru Nică a lui Ștefan a Petrei. Cum de uitase de dânsul? Călătoria lui avea un scop.</p>
               <p>— Da. Am venit să-l văd pe Creangă, întări el convins.</p>
               <p>— Apoi că numai așa mă socoteam și eu, încheie părintele cu același zâmbet al omului ce nu vrea să spună ceea ce bănuiește.</p>
            </div>
            <div type="div2" rend="P23">
               <head>XV</head>
               <p>Cu pas hotărât, Eminescu trecu prin sala de așteptare în piața din fața gării. Se urcă apoi în birja nouă-nouță a unui muscal.</p>
               <p>— La Țicău, gaspadin. Paidiom!</p>
               <p>— Nă Țicău? făcu muscalul dând din cap. Niznai.</p>
               <p>— Pe Valea Plângerii.</p>
               <p>— Nă Vale Plângere? își scutură din nou muscalul capul. Niznai.</p>
               <p>— La Creangă, gaspadin, stărui el enervat.</p>
               <p>— Nă Creangă? Niznai.</p>
               <p>— Vin-o cu mine, coane, se îmbulzî atunci spre dânsul un birjar evreu. Te duc eu numaidecât. Nu vezi mata că…? adause el retezând aerul.</p>
               <p>Eminescu șovăi o clipă.</p>
               <p>— Suie mata că te duc iu.</p>
               <p>Nu-i rămase decât să se scoboare din birja curată și de curând lăcuită a muscalului și să se urce în birja rufoasă cu câlți vărsați. Evreul dădu câteva bice calului, numai piele și oase. Prin dreptul arcului Academiei Mihăilene se întoarse spre Eminescu:</p>
               <p>— Unde ai spus mata să te duc?</p>
               <p>— La Țicău.</p>
               <p>— La Țicău? dădu din cap evreul a mirare.</p>
               <p>— Pe Valea Plângerii.</p>
               <p>— Pe Vali plânjerii? se miră din nou.</p>
               <p>— La domnul Creangă.</p>
               <p>— La domnu’ Creangă?</p>
               <p>— Ce, nu cunoști pe domnul Creangă?</p>
               <p>— Da’ de undi să cunosc iu pe domnu’ Creangă. Iu știu că crengile sunt în copaci.</p>
               <p>— Apoi bine, jupâne, dacă n-ai auzit nici de Țicău, nici de Valea Plângerii, nici de domnul Creangă, de ce te-ai vârât în mine și m-ai făcut să scobor din birja muscalului și să urc în birja dumitale rufoasă, cu calul ăsta jigărit?</p>
               <p>— Aiasta-i birjă rufoasă? aista-i cal jigărit? protestă evreul, purtându-și privirea supărată de la cal la birjă și de la birjă la cal. Parcă mata mergi cu calul și cu birjă și nu cu birjarul; ci, ave să te ducă pe mata scapetul cela prost? Spune numai unde-i și ti duc iu îndată mare.</p>
               <p>Eminescu zâmbi de atâta istețime.</p>
               <p>— Apoi, să mă duci în Țicăul de sus, la numărul 3, prin mahalaua ce-i mai zice și Valea Plângerii.</p>
               <p>Uluit evreul dădea mereu din cap cu nedumerire.</p>
               <p>— Prin Sarărie de vale…</p>
               <p>Evreul se lumină. Cunoștea doar Sărăria.</p>
               <p>— Peste drum de școala evreiască, lângă Mustea Casapu.</p>
               <p>Birjarul izbucni.</p>
               <p>— D-apoi bine, coane, di ci nu zâci mata așa și-mi tot vorvești de domnul Creangă, parcă iu cunosc pe domnu’ Creangă? di ci nu-mi zâci de Mustea Casapu? Cine nu cunoaște pe Mustea Casapu?</p>
               <p>Voios dădu apoi bici calului deșălat. Eminescu se trase în fundul trăsurii, pleoștindu-și pălăria pe ochi, ca să nu-l vadă nimeni. După multe opinteli și pocnituri de bici, ajunseră cu chiu cu vai într-o hudicioară prăpăstioasă, și se opriră la un numărul 4 aninat de ostrețele gardului.</p>
               <p>— Oi – oi! dădu din cap evreul cu compătimire. Apăi cum era să știu undi șăde domnu’ Creangă?</p>
               <p>Eminescu zâmbi.</p>
               <p>— Dacă nu știi dumneata, jupâne, o să știe băiatul dumitale, de s-o face și el birjar și nu gazetar, că o să aducă multă lume aici. Vezi numărul ăsta? N-are să treacă mult, și în locul lui o să atârne o placă de bronz cu vorbele: „Aici a locuit Ion Creangă”.</p>
               <p>— Ce vurbești? holbă ochii evreul, neștiind dacă clientul era serios ori îl lua peste picior.</p>
               <p>— Chiar așa cum îți spun.</p>
               <p>Eminescu deschise portița și intră într-o grădiniță părăsită, cu câteva floricele de câmp arse de soare, și cu un copac cu două crăci ca două degete ridicate în sus de un școlar; jos, pe râpă, se afla căsuța de vălătuci, ce s-ar fi prăvălit, de nu s-ar fi răzimat pe niște furci de stejar, pe jumătate putrede… Pe pragul bojdeucei ieșise tocmai atunci un om gras, burtos, neras, îmbrăcat în haine de doc alb, necălcate, ponosite, în cap cu o pălărie mare de iută și în mâini cu un băț noduros. Omul se ștergea de nădușeală pe frunte cu o batistă mare, popească; privi mirat ca și cum nu i-ar veni să-și creadă ochilor, și întorcându-se spre o femeie din spate, grăi gros:</p>
               <p>— Ce-ți spuneam cu ție, Tinco că bețivului și dracul îi iese cu o cană plină – uite că a picat și bădița Mihai!</p>
               <p>Cei doi prieteni se strânseră în brațe și se sărutară frățește.</p>
               <p>— Bădiță Mihai!</p>
               <p>— Bădie Ionică!</p>
               <p>Altceva nu găsiră să-și spună.</p>
               <p>— Că eu chiar amu, începu în sfârșit Creangă, i-am tot spus femeii aieste că doru-mi-e de tine, și iată că ai și sosit, cât ai pune de mămăligă.</p>
               <p>Învârtindu-se apoi greoi și ștergându-și mereu fruntea de nădușeală:</p>
               <p>— Bine, bre omule, nu-mi sta afară ci intră în curțile mele.</p>
               <p>Intrară în mica sală întunecoasă dintre cele două odăițe ale bojdeucei. Ca unul ce locuise câteva luni aici, Eminescu aruncă o privire prin ușa deschisă: își recunoscu scrisul, cu fotografia lui Creangă, deasupra, în mijlocul unor institutori; pe tăblie se mai aflau călimara, tamponul și luneta, lăsată aici la plecarea lui la București. În jalnicul destin al lui Creangă, el și-l văzu pe al său și-și aminti de vorbele lui Nusăm Cucoș pline de tâlc gospodăresc.</p>
               <p>— Doar n-om ședea aici, că ne șade norocul, spuse glumeț Creangă, care citise melancolia în ochii prietenului său și își simțise mizeria casei.</p>
               <p>Ieșiră pe cealaltă parte a coridorului, din dos, pe cerdacul proptit de furci, unde, pe o saltea aruncată pe niște scânduri, Creangă dormea din mai până la sfârșitul lui octombrie.</p>
               <p>— Uite, reluă Creangă, nu mă bucur numai eu ca nu m-ai uitat, dară și Ciricul ți se închină cu plecăciune, și-ți spune: Bine ai venit și Dumnezeu să te înzilească!</p>
               <p>Eminescu se uită lacom la dealul lutos din față, spre care privise zile întregi din cerdac, și pe care-l urcase de atâtea ori cu Creangă.</p>
               <p>— Și pe la voi ce mai nou?</p>
               <p>— Apoi ce să fie? La mine ca totdeauna: năcăfale; iară încolo, în târg, cum le știi: boii ară și caii mănâncă.</p>
               <p>Eminescu zâmbi; formulele scoase din măduva experienței populare îl încântau întotdeauna. Unii lucrează și alții trag foloase; poveste veche; o știa și el de mult.</p>
               <p>— Mi-i fi întrebând acum, ce caut eu la Iași?</p>
               <p>— Baiu! întoarse mucalit Creangă. Iacă nu te întreb.</p>
               <p>— Apoi am venit numai să te văd, că mult mi-era dor de tine, și atâta tot!</p>
               <p>— Ho! c-ajunge, izbucni Creangă hohotind. Nu că-i vrea și mai mult?</p>
               <p>— Nu. Îmi ajunge.</p>
               <p>— Vezi că ne înțelegem!</p>
               <p>Privirea lui Eminescu lunecă prin cerdacul atât de bine cunoscut; pe salteaua patului de scânduri, unde se tăvălea de obicei omul gras, erau aruncate halatul, șervetul, pe care și-l petrecea pe după gât ca să-și șteargă nădușala, și, mai la o parte, o lopățică lungă crestată la vârf de scărpinat pe spinare. Zâmbind la vederea „sculelor” știute, Creangă făcu pe rușinatul.</p>
               <p>— Place-ți cum m-ai găsit? Tinco!</p>
               <p>— Ba las-o pe Tinca în pace. Știi că o să mă arunc și eu pe salteaua ta cu ochii pe dealul Ciricului.</p>
               <p>— Tii! făcu Creangă. Îi fi obosit, creștinul lui Dumnezeu, de atâta drum.</p>
               <p>— Toată noaptea n-am dormit în tren.</p>
               <p>— Mai auzit-ai dumneata de una ca aiasta? Și eu care te țineam cu vorba.</p>
               <p>— Nu mă țineai tu de vorbă, ci eu te țin acasă. Când am venit, ieșai. Du-te, unde ți-i treaba.</p>
               <p>— Apoi n-oi fi eu chiar obraz de scoarță. Cum crezi dumneata, că o să te las singur acasă?</p>
               <p>— Ba mi-i lăsa, că de nu mă lași, te las eu, și-i trag un pui de somn pe salteaua asta, că doar mă cunoaște, și-oi sforăi de s-o auzi în Tătarași.</p>
               <p>— Cruce de voinic, nu alta! Apoi, dacă așa-i vorba, nu-mi rămâne decât să plec. Leg calul unde zice stăpânul. Da’ Tinca tot ți-o da un pahar de apă cu dulceață de pomușoară.</p>
               <p>— Ba cu voia măriei tale, mi-a da o cafea neagră.</p>
               <p>— Dacă o iei de dimineață cu cafeaua, teamă mi-e că ti-i învârti și ti-i cioșmoli pe pustia iasta de saltea fără să dai ochii în gene.</p>
               <p>— Nu-mi purta grija. Mă cunoaște și cafeaua.</p>
               <p>— Uite, că n-o mai am, dacă zici tu. Și amu, te las să te odihnești aici pe saltea (și începu a-și da la o parte „sculele”), că văd că nu mă mai pociu împotrivi și atuncea de ce să mai ardă focu-n paie ude? Iară ticălocul de mine, m-am dusu-m-am pentru cele treburi prin târgul Ieșilor… Să-i mai spun doar o vorbă-două și varvarei aieste de Tinca și, pe urmă, să ne vedem cu sănătate, când o fi soarele drept de-asupra capului.</p>
               <p>Ștergându-și fruntea de nădușeală, „bărdăhanosul” (cum îl spuneau prietenii de la Junimea) își făcu cu greu loc pe ușă, ieși zgomotos din curtea cu flori de țară, în hudicioara plină de praf.</p>
            </div>
            <div type="div2" rend="P23">
               <head>XVI</head>
               <p>Îmbrăcat cum era, Eminescu se aruncă pe saltea, și cât își primbla puțin ochii pe dealul din fața, duduia Tinca îi și puse dinainte cafeaua și, poftindu-i „odihnă bună”, îl lăsă singur. Ciricul era tot lutos, cum îl lăsase; câteva oi mușcau cu trudă dintr-o iarbă închipuită.</p>
               <p>După o noapte de călătorie într-un trecut aproape uitat, se regăsea, în sfârșit, în realitatea vieții prezente, pe vechea saltea a prietenului său, în cadrul râpei jalnice și al dealului sterp. Întinzându-se, își desfăcu picioarele chinuite în vagon, cu plăcerea regăsirii unei existențe normale. Nu se mai căznea în poziții silnice și nu mai alerga cu mintea calea fără sfârșit a anilor. De o zi și o noapte trăise într-o visare, de care abia acum își dădea bine seama: se hotărâse să nu vină la Iași, și, de îndată, se și pornise la un șir de acte în vederea plecării: se împrumutase cu bani, își anunțase lipsa pe câteva zile, scrisese câteva articole – cu gândul deci să se odihnească, din dezgust de oameni, și din dorința de a ocoli indiscreția lui Caragiale. Seara se trezise, totuși, în Gara de nord. În trenul de Iași apariția lui Nusăm Cucos, dragostea lui Carandà cu conița cea nostimă, și în sfârșit, peregrinările imaginației în trecut ca într-o realitate, îl împiedicaseră să ia conștiință de sine și să-și înțeleagă rostul plecării. S-ar fi întors chiar de pe peron, dacă nu-l surprindea popa Ienăchescu… Nu-i păru, de altfel, rău că-l întâlnise, pentru că-i adusese aminte de Creangă, care-i tot scria că nu poate uita nopțile albe, când hoinăreau prin Ciric și Aroneanu, fără pic de gânduri rele, dar în dragostea cea mare pentru leșul uitat și părăsit de toți. „Dar coșcogeamite om ca mine, adăuga el, gândindu-mă la acele vremuri, a început să plângă”. Îi răsuna și acum prin urechi țipătul desperat din altă scrisoare: „Vino, frate Mihai, vino, căci fără tine sunt strein”. Nu venise deci pentru Veronica, fiindcă își dădea seama că momentul nu era bine ales. Legătura cu Mite se sfârșise, nu se mai îndoia; se prefăcuse în literatură mai iute de cât era de așteptat de la o legătură fără niciun freamăt al cărnii. De ce-l trimisese apoi la Iași, la Veronica? Pentru ce-l concediase în fața tuturor? Dacă gestul îl duruse, el nu-l făcuse, totuși, să plece. Atunci de ce plecase? Apucase să-i spună lui Caragiale că vine, și voise numai să scape de indiscreția lui? Ori poate în jurul vorbei aruncate în vânt, se cristalizase o serie de stări sufletești, pe care nici nu le băgase în seamă? Nu credea că o vorbă rostită la întâmplare îl putuse împinge la hotărâri atât de mari. Mai rămânea Veronica, dar sub niciun cuvânt, n-ar fi voit să admită că venise pentru dânsa, tocmai la moartea lui Micle.</p>
               <p>Legătura lor o cunoșteau toți; prezența bătrânului o aruncase însă în domeniul poeziei; dispariția lui îl silia poate acum la precizarea atitudinii dintr-o răspundere, de care lumea e foarte dornică pe socoteala altora. Începutul îl făcu chiar Mite; până și popa Ienăchescu îi zâmbise cu subînțeles pe peronul gării. Numai Creangă, singurul om căruia i se spovedise în lunile cât stătuse la dânsul în bojdeucă, nu-l descususe. Țăran dintr-o bucată, la locul lui, omenos, smerit față de sufletul altuia, îi câștigase într-atâta încrederea încât îi citise uneori scrisorile, pe care le primea de la admiratoare. Creangă lua plicul, îl adulmeca:</p>
               <p>— Pute a parfum, spunea el, prefăcându-se că se strâmbă din nas și îl arunca în sobă.</p>
               <p>— Tinco, striga el apoi, deschide ferestrele ca să iasă fum din parfum, căci mă cred în rai – fără mălai, în iad – fără Vlad, în casă fără nevastă.</p>
               <p>Vlad era un fost sacagiu vecin cu dânsul. Privind în scrum, menia:</p>
               <p>— Așa să ardă și năravul boierilor, cum ard scrisorile aieste.</p>
               <p>Și se întorcea din nou la Eminescu:</p>
               <p>— Aferim, Mihai, mai pune dacă ai!</p>
               <p>Era ritualul, cu care-i prohodea corespondența de dragoste. Îi vorbise și de Veronica; în avânturile lui de atunci îi pomenise o dată chiar că ar vrea să se însoare cu dânsa; cum Micle trăia, îi venea ușor să facă planuri cu atât mai mari cu cât erau mai imposibile. Creangă îl ascultase voios; dăduse din cap, ca și cum i-ar încuviința gândul și, apoi, ștergându-și nădușeala cu batista lui popească, îi răspunsese:</p>
               <p>— Știi ce, bădie Mihai, nu te prea zori… Mai așteaptă oleacă până ce mi-o da înapoi mitropolitul darul preoției și atunci, făcându-mă episcop, o să vă cunun în eparhia mea.</p>
               <p>Planuri… sau mai degrabă vorbe, exaltări nerealizabile. Unii le credeau însă acum posibile. La vestea morții lui Micle se gândise și el la ce-i rămânea de făcut; îi scrisese Veronicăi asigurând-o de iubirea lui și desfăcându-și răspunderea. „Mai lesne aș înțelege o lume fără soare, de cât pe mine fără ca să te iubesc”. Dragostea nu i-a dat fericirea. „Tu nu m-ai făcut fericit și poate nici nu sunt capabil de a fi.” Neputința de a fi fericit forma, negreșit, elementul esențial al conștiinței lui. Veronica nu-i putea da, de ce nu era în stare să aibă. Și chiar, de ar putea să i-o dea, el n-o dorea: „căci am renunțat de mult, adăugă el, la toată fericirea – care pentru mine e tot una cu persoana ta, și aș putea să mor, nedorind alt nimic decât liniștea ta”. Renunțând la fericire, voise el să-i spună că renunțase, de fapt, la dânsa. Ea înțelesese și nu găsise de cât să-l roage să-i facă „o suplică” la Ministerul de Culte ca să-i acorde salariul „răposatului” până la regularea pensiei. Peste câteva zile revenise: „de duminecă ți-am scris, te-am rugat să fii bun să-mi faci o suplică la minister… și de dumineca tot aștept și tu nu-mi răspunzi nimic”. După două săptămâni sub vălurile văduvei se deșteptase femeia. Citise poezia <hi rend="italic">Atât de fragedă</hi> din Convorbiri și simțise că i-o inspirase Mite. „Versurile tale mi-au făcut o durere, să simt că o figură <hi rend="italic">souverainement supérieure</hi> m-a alungat afară din sufletul său, unde poate fără voie mă introdusesem. Să nu crezi că sunt supărată pe tine, din contră, dacă îți descriu toată starea sufletului meu, o fac ca să știi cauza unei eterne resignări din parte-mi, a unei renunțări dureroase care mi-o impune, pentru ca să te pun în poziția de a nu-ți nega față de mine niciun moment individualitatea, de a fi ipocrit și ca să-mi poți acorda drept mângâiere <hi rend="italic">après tant d’amour une parfaite et sincère amitié</hi>!… Crezi tu că nu le-am presimțit toate acestea? — Nu le lua ca reproșuri, poți reproșa inimei ceva? Și din iubirea ta trecută, nu încerca să faci un act de conștiință, pentru susținerea unei cauze, pentru care inima și sufletul strigă că e pierdută!”</p>
               <p>„Gelozie?” – da; ușoară gelozie, cât îi șade, femeii care vrea să știi că n-a uitat, că nu-și tăgăduiește trecutul – dar că e pregătită pentru resemnare în fața destinului. Poate că se și resemnase de mult. Nici vorbă de căsătorie… Două fete… o viață plină de obligații sociale… și el un biet simbriaș al condeiului, rob al cernelei tipografice și al avansului asupra chenzinei. N-avea ce căuta la Iași tocmai acum, când fiecare gest al lui putea fi înțeles rău… nu venise pentru Veronica… N-o va vedea. Se va adăposti la Creangă până a doua zi dimineață, când va pleca la București… E tot ce putea face, acum că apucase să vină. Zâmbi șters Ciricului lutos din față și ațipi.</p>
            </div>
            <div type="div2" rend="P23">
               <head>XVII</head>
               <p>Soarele trecuse de amiazi când omul gras își vesti sosirea cu bățul gros de cireș lovit pe podea; în cerdac dădu peste Eminescu dormind ca un copil.</p>
               <p>— Uite măre! se cruci el.</p>
               <p>Strigă apoi pe Tinca:</p>
               <p>— Ce zici, Tinco, de una ca aiasta? uite cum doarme dus, parcă l-o ferit Dumnezeu de întâmplări; numai nu trage și aghioase!</p>
               <p>Se lăsă și el pe saltea cât mi ți-era românul, și, făcând pe ursul, începu a mormăi la urechea lui Eminescu.</p>
               <p>— Mrr! mrr! mrr!</p>
               <p>Eminescu își deschise ușor ochii cârpiți, căscă, se întinse posomorât, ca omul după somn.</p>
               <p>— Ia privește la el, de a mai mare dragu’ cum mi se codește, cum mi se drâmboiește… Hai, copăcel, bădie, că uite se apleacă soarele pe cer.</p>
               <p>Eminescu se frecă bine pe ochi; se așeză turcește, mahmur, răsuci o țigară și se puse să o tragă, mocnind în el.</p>
               <p>— Văd că ți-e foame, spuse Creangă.</p>
               <p>— Cum de-ai ghicit?</p>
               <p>— Apoi țiganului când i-e foame cântă: boierul se plimbă cu mâinile dinapoi, iar țăranul își aprinde luleaua și mocnește în el. Noi ne tragem de partea țăranului.</p>
               <p>Eminescu râse și se recunoscu bucuros țăran.</p>
               <p>— Apoi, femeie, ce aștepți? se răsti glumeț Creangă la Tinca; vezi că se prăpădește bunătate de om de foame și tu stai cu mâinile în sân… Ooof! Oof! Ia de aceea nu-i ascult muierii, că bine a zis cine a zis că nu-i a bună să te pui vizitiu la cai albi și slugă la femeie. Ține minte, bădie, să nu-ți vâri și tu capul la stăpân, adaose el cu tâlc. Drept e că ești învățat și că omul învățat înțelept va fi, și pe cel neînvățat slugă-l va avea; dar muierea nu cată la învățătură și oricât de înțălept ar fi, tot te face slugă. Cu iarba cea uscată, arde și cea verde.</p>
               <p>Tinca acoperi repede masa și puse pe ea o oală de găluște cu păsat de meiu și cu bucăți de slănină, o găină friptă pe țigle de lemn cu mujdei, o strachină de plăcinte moldovenești cu poalele în brâu, o cană de vin și o oală…</p>
               <p>— Ce-i asta, Ionică? întrebă Eminescu mirat.</p>
               <p>— Poi, ce să fie? ia, ce vezi, nu-ți fie cu banat; înăuntru e brânză de oaie, de asta te pociu încredința.</p>
               <p>Se puseră pe râs. Eminescu luă oala, o aburcă, o privi înveselit. Nu-l scârbea.</p>
               <p>— Apoi mi-a trimis-o popa Grigore de la via lui de la Piscul Socolei. Se vede că n-a avut alta la îndemână. Nevoia învață pe cărăuș.</p>
               <p>Numai Tinca se simțea stânjenită de forma oalei:</p>
               <p>— E nouă, nefolosită, spuse ea cu ochii în jos, nu cari cumva să vă închipuiți…</p>
               <p>— Ei, nu, că femeia aista îți scoate mahmurul din tine. Ce tot cați s-o ghibănești, că n-o să-i tihnească omului ista?</p>
               <p>Eminescu se puse să râdă de delicateța femeii și de vorba lui Creangă; cum era cu paharul în mână, zgâlțâindu-l, îl vărsă pe jumătate pe fața de masă, nouă-nouță, pe care o privi cu mâhnire.</p>
               <p>— Ia nu te mai cătrăni atâta, că doar numai de unde nu-i nu se varsă.</p>
               <p>Porniră a înfuleca din bucatele puse pe masă, care cum îi venea; numai brânza o lăsară la urmă de haz.</p>
               <p>— Dar nu mi-ai spus cu ce treburi ai pornit-o de acasă așa de devreme și te-ai întors așa de târziu? îl întrebă Eminescu.</p>
               <p>— Ehei! apoi multe, om al lui Dumnezeu, căci nici nu știi ce treburi poate învârti Nică a lui Ștefan a Petrei din Humulești de pe valea Ozanei? Treburi de stat! Ia ne-am strâns și noi dăscălimea pentru alegerea de la Consiliul general al învățământului. I se păruse lui Răceanu că nimerise în sat fără câini ca să se primble fără băț. Ținea morțiș să se aleagă el. Ehei, da’ a pus de mămăligă fără apă. Că amu, nu că mă laud, că lauda-i față. Dar eram și eu pe acolo… și, ce mai vorbă pentru nimica toată, am luat și eu cuvântul. Când a văzut că dăscălimea e de partea mea, a întors foaia și s-a pornit să mă roage: frate Creangă, încoace, frate Creangă, în colo, că tu ai mai fost în Consiliul general: „Baiu! I-am răspuns eu. Milă mi-e de tine, dar de mine mi se rupe inima de milă ce-mi este.” Iară el, nu și nu: „că am fost colaboratori și o să mai colaborăm”, – „O să mai colaborăm, de ce nu? Dar tot îs mai aproape dinții de cât părinții”… Ce mai tura vura, uite, așa prost și gros cum mă vezi, m-au ales pe mine, ca să stau de vorbă cu stăpânirea la București.</p>
               <p>Bucuros că se vor vedea în Capitală, Eminescu îl felicită.</p>
               <p>— Ce poftești, mă rog, încheie Creangă, îs și eu om plin de noroc ca broasca de păr.</p>
               <p>Făcuseră un urs de brânză cu mămăligă și acum trăgeau din el de li se scurgea untul pe degete.</p>
               <p>— Și cine a mai fost pe la întrunire?</p>
               <p>— Apoi cine să fie? Cică o cocoană s-a dus la biserică cu fiică-sa și, după ce s-a sfârșit liturghia, când se întorceau acasă, s-a întâlnit pe drum cu altă cocoană.</p>
               <p>— Cine era mai de seamă pe la biserică, coană Aglaie? a întrebat-o ea.</p>
               <p>— Apoi cine să fie, coană Ruxandă? Mai de seamă eram eu și cu fiică-mea – și încolo numai prostime.</p>
               <p>Eminescu râse până la lacrimi; în țăranul cu aparență necioplită, el vedea tipul ideal al românului isteț și inimos, așa cum și-l închipuia el. Mai stătură punând la cale țara, politica locală; răscoliră și amintiri din trecut, când Eminescu îl adusese întâi la Junimea, într-o sâmbătă seară, după un lung popas la Bolta rece, amețiți amândoi de vin și de voe bună; îi priviseră toți lung, dându-și cu coatele și făcându-și cu ochiul. Ei erau însă fericiți.</p>
               <p>— Ce timpuri, bădie! suspină lung Creangă, parcă ar fi trecut de atunci mulți ani.</p>
               <p>Umflat de găluște, omul gras se puse să caște, ștergându-se de nădușală:</p>
               <p>— Cald, de-ți vine să te scalzi pe uscat ca găinile.</p>
               <p>Se sculă, se întinse a lene, căscă din nou și rosti, bătându-se peste gură:</p>
               <p>— Ce-ai spune, de ne-am întinde pe salteaua aiasta, așa rână, ca să mai privim la dealul Ciricului, care ne face cu ochiul?</p>
               <p>Fără să mai aștepte răspuns, se îmbrăcă într-un halat vechi, își trecu un ștergar ud peste gât și se lăsă cât ți-i malul pe saltea. Eminescu se întinse și el, așa îmbrăcat cum era.</p>
               <p>— Eeehei, dondănea Creangă, cu ochii împăinejeniți; când o să ne mai ducem pe Ciric? Așa mi-a venit o poftă să mai culegem răchițică pentru gălbinele, sovârf pentru umplut flori și dumbravnic și sulcină de pus prin straie!</p>
               <p>— Apoi de acum la vară, îl îngână Eminescu.</p>
               <p>— Mai așa! mormăi Creangă și se scufundă în somn ca într-o mocirlă deasă, din care nu se mai auzeau de cât bolborăselile sforăitului.</p>
               <p>Soarele scăpăta, când Creangă se trezi:</p>
               <p>— Tii! Iaca poznă c-am adormit, căscă el mucalit. Anapăda lucru și aista; să doarmă tocmai când ai venit tu… Te doresc, îți scriu, te chem, te aștept și, când la adică nu-i nimica! Bun lucru, măi Nică a lui Ștefan a Petrei, de aceștia mi-ai fost! Unde-i biata maică-ta să te vadă că tot așa ai rămas cum te știa: dugleș.</p>
               <p>— Ei, asta-i! Ai adormit și tu cum am dormit și eu.</p>
               <p>— Iaca vorba… Nu-i Tanda ci-i Manda, nu-i tei belelei ci-i belelei tei de curmei.</p>
               <p>Omul se sculă greoi și se îmbrăcă cu hainele lui ponosite de doc. Uitându-se apoi viclean la Eminescu:</p>
               <p>— Ce-ai zice tu de ne-am duce la o sfântă de crâșmă?</p>
               <p>N-avu timpul să răspundă, că Tinca se și repezi. „Duduca” Ecaterina Vartic era îngerul păzitor al lui Creangă: îl îngrijia și nu-l lăsa să se uite prin cârciumi. Sprintenă și deșteaptă, sări cu gura:</p>
               <p>— Ce să faceți la crâșmă, oameni buni? ce vă trebuie crâșmă? N-aveți de toate acasă? Uite, vă mai aduc o cană de vin.</p>
               <p>— Tinco, Tinco, nu sări cu gura pe omul ista, că eu m-am mai deprins cu melița ta… Cată să nu dăm cinstea pe rușine și pacea pe gâlceavă.</p>
               <p>Femeia nu se lăsă; avea harțag; nu înțelegea de ce le trebuia crâșmă, când stăteau liniștiți în cerdacul bojdeucei și nu duceau lipsă de nimic. Creangă se iuți:</p>
               <p>— Ia te uită la ea, cum se ține ca râia de om. Apoi, bine, mă femeie, tu nu știi că lui Ivan îi trebuie: tabacioc – votchi – femei – lăutari? Tabacioc și votchi le mai găsim noi și acasă; da’ unde să găsim femei, că omul ista o fi stătut, că vine din pustnicia ceia de București – și lăutarii de unde vrei să-i scoatem?</p>
               <p>Femeia nu dădea îndărăt; îl rugă pe Eminescu să nu se ducă.</p>
               <p>— Eu, duducă Tinco, fac cum zici dumneata; nu vreau să te superi.</p>
               <p>— Ei, și dacă s-a supăra! În care cămeșă s-a mânia, în aceea s-a desmânia.</p>
               <p>Omul gras își puse pălăria de iută în cap, își luă bățul noduros de cireș și, întorcându-se către femeie, o prinse glumeț de gușă:</p>
               <p>— Ce mai atâta vorbă pentru nimica toată. Așa-i dat: dacă-i copil să se joace – și dacă-i cal să tragă, dacă-i popă să citească – iar dacă e scriitor – și să știi tu, femeie, că la adicătelea și noi suntem o brumă de scriitori – să… bea; oleacă, de bună seamă, că nici n-o să crape de zori și o să pornim, că dumnealui pleacă dimineață și doar n-a petrece o zi și o noapte la Ieși, dormind pe salteaua aiasta. Ei acum, Tinco, înțelege că trebuie să mergem și pe la cinstita crâșmă mort-copt, că ăsta ni-i plugul. Și iată că mi-am luat rămas bun de la călcâie și fuga fuguța, bădie, că ni se închide biserica. Iar tu, femeie, rămâi sănătoasă și nu-ți fă inimă ră, că lucrul rău nu se prăpădește așa lesne…</p>
            </div>
            <div type="div2" rend="P23">
               <head>XVIII</head>
               <p>Ieșiră în hudicioara plină de praf… Se chibzuită unde să se ducă. Eminescu propuse Bolta rece din Sărărie.</p>
               <p>— Și tu, bădie! îi întoarse Creangă. D-apoi, grecii iștia s-o boierit și s-o scumpit de nu te mai poți apropia de dânșii. Dară eu te-oi duce la unul din ai noștri, la Niculică din Păcurari, pe care nu-l cunoști, dar ai să-l cunoști și ai să rămâi tare mulțămit de dânsul: adevăr spui, că Dumnezeu îi deasupra și asta mi-i crucea…</p>
               <p>— Să mergem; numai că aș vrea să apucăm pe uliți mai dosnice; să nu se audă că am venit pe la Iași, ca să-mi iasă vorbe.</p>
               <p>— Aha! mormăi cu tâlc Creangă. Aiasta-i așa de aceea; atunci s-o tot ținem pe delături cum fac caii nărăvași… Da-i greu, că cine poate opri vântul, apa și gurile oamenilor?</p>
               <p>Seara se lăsă blândă peste dealul Copoului; o luară prin hudicioare, în ale căror copaci începuseră să se încurce umbrele nopții. Ajunseră, în sfârșit, la Niculică, în fundul unei grădinițe, cu o șandrama pentru vreme de ploaie și câteva umbrare – cu cheflii porniți spre lumea fericiților.</p>
               <p>— Aici îi staniștea lor, îi arătă cu degetul Creangă.</p>
               <p>Se așezară și ei sub un umbrar de viță roșie, prin care se uita lung ochiul lacom al unei stele. De cum îi văzu, Niculică se repezi la dânșii, aducându-le vorba de o găină înădușită în oală ori de niște fleiculițe și pui fripți.</p>
               <p>— Apoi, bine, frate Niculică, de ce te arăți lainic? Așa mă cunoști! Au umblu eu după boerii de aieste? Ori te-ai speriat de dumnealui că nu-l cunoști? Omul lui Dumnezeu; Moldovan de ai noștri, din ținutul Botușenilor. Nouă nu ne trebuie pui fripți și alte drăcovenii, ci pastramă de oaie friptă pe jăratic, cârnați de purcel cu usturoi, găluște cu păsat, o cană de vin de Cotnar de cel bun, din fundul beciului, știi mneata, că l-am mai blagoslovit noi, dar mai repegior, că tare ni-i foame și vorba ceea: „golătatea înconjură iar foamea dă de-a dreptul”.</p>
               <p>Niculică și porni, nu fără să audă din spate:</p>
               <p>— Și mai vezi și de fratele Tănăsache.</p>
               <p>Tănăsache îi văzuse el singur și cât ai freca la amnar, se și ivise de după un tei stufos un țigan ciupit de vărsat cu o scripcă subsuoară urmat de altul mai bătrân cu o cobză.</p>
               <p>— Ce să vă cânt, boiarilor? se înfățișă el încovoiat din spate.</p>
               <p>— Ho! haraminilor, ce dați așa ca cânii prin băț, că doară n-o să ne cânți pe inima goală.</p>
               <p>Masa se umplu iute cu tot felul de străchini cu murături, mujdei, cârnați, cărnuri afumate, și cu o cană cu vin chihlimbariu.</p>
               <p>— Și acum, glumi Creangă:</p>
               <lg>
                  <l>
                     <hi rend="italic">Poftim pungă la masă,</hi> 
                  </l>
                  <l>
                     <hi rend="italic">Dacă ți-ai adus de acasă.</hi>
                  </l>
               </lg>
               <p>Luă din toate câte ceva și turnă în farfuria lui Eminescu, claie peste grămadă:</p>
               <p>— Dară nu mai sta așa mahmur:</p>
               <lg>
                  <l>
                     <hi rend="italic">Logofete, brânză-n cui,</hi> 
                  </l>
                  <l>
                     <hi rend="italic">Lapte acru-n călimări,</hi> 
                  </l>
                  <l>
                     <hi rend="italic">Chiu și vai prin buzunări.</hi>
                  </l>
               </lg>
               <p>că-mi strici și mie pofta și mi-e o foame de-mi plâng mațele.</p>
               <p>Se sculă apoi și, tăind aerul cu semnul crucii, se rugă:</p>
               <p>— Binecuvântează, Doamne, mâncarea și băutura robilor tăi, amin.</p>
               <p>Ridică apoi un pahar:</p>
               <p>— Acum, bădie Mihai, mă închin la fața ta cu sănătate ca la un codru verde. Să ne trăiești și când ne-o fi mai rău, tot așa să ne fie.</p>
               <p>Dădură dușcă un pahar, plescăiră din limbă ca după ceva rar.</p>
               <p>— Bun lucru, încuviință Eminescu.</p>
               <p>— Nu-ți spuneam eu?</p>
               <p>Mai dădură apoi pe gât câte un pahar pentru Tatăl, pentru Fiul și pentru Sfântul Duh.</p>
               <p>— Tii, că am uitat de amin!</p>
               <p>O luară de la-nceput și de data asta nu uitară de amin. Citaseră însă pe „Dracul” și acela este ce este! Umplură două stacane mari: dădură dușcă unul pentru Dumnezeu, că-i mai mare, și altul pentru Dracul, că-i mai al dracului…</p>
               <p>Creangă își scosese haina de doc și se necăjia acum cu niște pastramă de oaie sosită cu întârziere. Turnându-i apoi vin lui Eminescu dintr-o cană mare, de sus, de săreau stropii de o șchioapă din pahare, spuse unsuros:</p>
               <lg>
                  <l>
                     <hi rend="italic">Nici toate ale doftorului,</hi> 
                  </l>
                  <l>
                     <hi rend="italic">Nici toate ale duhovnicului,</hi> 
                  </l>
                  <l>
                     <hi rend="italic">Nici toate ale Tincăi</hi>…</l>
               </lg>
               <p>și apoi trântindu-și paharul pe masă:</p>
               <lg>
                  <l>
                     <hi rend="italic">De ce petreci,</hi> 
                  </l>
                  <l>
                     <hi rend="italic">De ce ai mai petrece</hi>.</l>
               </lg>
               <p>Tănăsache de mult le cânta pe o strună, la ureche, romanțe de inimă albastră, lungind silabele ultime și dând ochii peste cap de li se vedea numai albul. Prăvălit cu speteaza scaunului peste copac, Eminescu privea cu ochii aburiți spre stelele de sus, visător și fericit, și asculta suspinele de dragoste ale țiganului:</p>
               <lg>
                  <l>
                     <hi rend="italic">Unde ești? Unde ești?</hi> 
                  </l>
                  <l>
                     <hi rend="italic">În zadar în larga lume</hi> 
                  </l>
                  <l>
                     <hi rend="italic">Caut să te mai găsesc,</hi> 
                  </l>
                  <l>
                     <hi rend="italic">Tu l-al cărui dulce nume</hi> 
                  </l>
                  <l>
                     <hi rend="italic">Și azi încă îngălbenesc;</hi> 
                  </l>
                  <l>
                     <hi rend="italic">Dacă tot mai trăiești,</hi> 
                  </l>
                  <l>
                     <hi rend="italic">Unde ești? Unde ești?<lb/>
                     </hi> ...................................</l>
               </lg>
               <lg>
                  <l>
                     <hi rend="italic">Unde ești? Unde ești?</hi> 
                  </l>
                  <l>
                     <hi rend="italic">Pe la cele patru vânturi</hi> 
                  </l>
                  <l>
                     <hi rend="italic">Eu de tine am întrebat</hi> 
                  </l>
                  <l>
                     <hi rend="italic">Și prin lacrimi, și prin cânturi</hi> 
                  </l>
                  <l>
                     <hi rend="italic">Și prin dureros oftat —</hi> 
                  </l>
                  <l>
                     <hi rend="italic">Însă ele au tăcut:</hi> 
                  </l>
                  <l>
                     <hi rend="italic">Te-am pierdut! Te-am pierdut</hi>!</l>
               </lg>
               <p>— Aracan de mine, mă cioară, da’ ce te-ai pornit să ne cânți de dragoste? că doară noi suntem oameni în tot locul și nu ne mai arde de femei, îl întrerupse Creangă pe țigan, deoarece văzuse ochii lui Eminescu umplându-se de lacrimi și nu voia să-i răscolească aleanul.</p>
               <p>— Hai, bădic, nu-l mai asculta că s-a pus să-i zică blăstămății, ci ia cionești mai bine cu mine:</p>
               <lg>
                  <l>
                     <hi rend="italic">Cele rele să se spele,</hi> 
                  </l>
                  <l>
                     <hi rend="italic">Cele bune să se adune,</hi> 
                  </l>
                  <l>
                     <hi rend="italic">Vrajba dintre noi să piară</hi> 
                  </l>
                  <l>
                     <hi rend="italic">Și neghina din ogoară.</hi>
                  </l>
               </lg>
               <p>Întorcându-se apoi către Tănăsache:</p>
               <p>— Dar una de beție nu știi, mă haraminule? ce tot ne dai ghes cu amoriu, că, de ne-o afla Tinca, dăm cinstea pe rușine, și nu mi-i de omul ista că el pleacă, ci de mine, că rămân.</p>
               <p>— Ba știu, boiarule, una mocănească.</p>
               <p>— Zi-o, mă, îi spuse Eminescu bucuros.</p>
               <p>Tănăsache se încordă și începu:</p>
               <lg>
                  <l>
                     <hi rend="italic">Vinule, măria-ta,</hi> 
                  </l>
                  <l>
                     <hi rend="italic">Dacă nu te-ai supăra,</hi> 
                  </l>
                  <l>
                     <hi rend="italic">Eu bine te-aș mai ruga</hi> 
                  </l>
                  <l>
                     <hi rend="italic">Așa rău să nu mă porți,</hi> 
                  </l>
                  <l>
                     <hi rend="italic">De mă faci de râs la toți,</hi> 
                  </l>
                  <l>
                     <hi rend="italic">Dacă ție mă supun</hi> 
                  </l>
                  <l>
                     <hi rend="italic">Și te beau că ești prea bun</hi>, </l>
                  <l>
                     <hi rend="italic">Tu mă faci că sunt nebun;</hi> 
                  </l>
                  <l>
                     <hi rend="italic">Dacă las voia să-ți faci,</hi> 
                  </l>
                  <l>
                     <hi rend="italic">Și te beau, că mult îmi placi,</hi> 
                  </l>
                  <l>
                     <hi rend="italic">Tu de haine mă desbraci.</hi>
                  </l>
               </lg>
               <p>— Așa, mă! așa, mă! băteau tactul gros Creangă cu alți prieteni, apăruți ca din pământ la masa lor.</p>
               <p>Gândul lui Eminescu zburase departe, la Viena, la vremea când zicea și el cântece la petrecerile studențești. Se întoarse către lăutar:</p>
               <p>— Ia ascultă, Tănăsache, zi-i cântecul lui Barbu Lăutarul.</p>
               <p>Ca și cum și-ar cânta propriul lui cântec, țiganul porni patetic, în timp ce, revenit de departe, Eminescu începu și el să cânte nostalgic, ca la Viena; cântecul lui preferat:</p>
               <lg>
                  <l>
                     <hi rend="italic">Eu sunt Barbul lăutarul,</hi> 
                  </l>
                  <l>
                     <hi rend="italic">Starostele și cobzarul,</hi> 
                  </l>
                  <l>
                     <hi rend="italic">Ce-am cântat pe la Domnii</hi> 
                  </l>
                  <l>
                     <hi rend="italic">Și la mândre cununii…</hi>
                  </l>
               </lg>
               <p>până la rămasul bun plin de sfâșieri:</p>
               <lg>
                  <l>
                     <hi rend="italic">Dragi boieri, din lumea nouă,</hi> 
                  </l>
                  <l>
                     <hi rend="italic">Ziua bună vă zic vouă,</hi> 
                  </l>
                  <l>
                     <hi rend="italic">Eu mă duc, mă prăpădesc</hi> 
                  </l>
                  <l>
                     <hi rend="italic">Ca un cântec bătrânesc.</hi>
                  </l>
               </lg>
               <p>Ochii i se umplură de lacrimi; trânti paharul de masă și scoase vorba lui obișnuită la obidă:</p>
               <p>— Neamul nevoii! Mă Tănăsache, mă, drăguțule, dar Frunză verde de piper o cunoști?</p>
               <p>— Cum să n-o cunosc, boiarule? făcu țiganul bucuros.</p>
               <p>Își ciupi struna și culcându-și sentimental capul pe gâtul scripcii, porni întovărășit de Eminescu:</p>
               <lg>
                  <l>
                     <hi rend="italic">Frunză verde de piper,</hi> 
                  </l>
                  <l>
                     <hi rend="italic">Câte stele sunt pe cer</hi> 
                  </l>
                  <l>
                     <hi rend="italic">Toate până-n ziuă pier,</hi> 
                  </l>
                  <l>
                     <hi rend="italic">Numai luna și o stea</hi> 
                  </l>
                  <l>
                     <hi rend="italic">Știe de patima mea…</hi>
                  </l>
               </lg>
               <p>Inima i se umplu de duioșie și ochii de lacrimi; opri țiganul să mai cânte, mai ales că Ionică îl tot zorea:</p>
               <p>— Mai las-o, bădie, că mă desparți de Tinca.</p>
               <p>Eminescu se încordă să-și aducă aminte un cântec de pe timpul studenției și porni apoi cu glas inspirat:</p>
               <lg>
                  <l>
                     <hi rend="italic">Mai turnați-mi în pahare,</hi> 
                  </l>
                  <l>
                     <hi rend="italic">Voi să beau, căci sunt setos,</hi> 
                  </l>
                  <l>
                     <hi rend="italic">Dară nu-mi umpleți paharul</hi> 
                  </l>
                  <l>
                     <hi rend="italic">Decât de la miez în jos.</hi> 
                  </l>
                  <l>
                     <hi rend="italic">Ca să-l umplu înc-o dată</hi> 
                  </l>
                  <l>
                     <hi rend="italic">Cu apă rece de la râu,</hi> 
                  </l>
                  <l>
                     <hi rend="italic">De la râu ce izvorăște</hi> 
                  </l>
                  <l>
                     <hi rend="italic">Din adânc din pieptul meu.</hi> 
                  </l>
                  <l>
                     <hi rend="italic">Și să-l beau să sfârâiască,</hi> 
                  </l>
                  <l>
                     <hi rend="italic">Pân’ ce-a fi din vin venin,</hi> 
                  </l>
                  <l>
                     <hi rend="italic">C-așa să-l beau mai cu dulce,</hi> 
                  </l>
                  <l>
                     <hi rend="italic">Să-mi alin durerea-n sân.</hi> 
                  </l>
                  <l>
                     <hi rend="italic">Și de n-a pieri durerea,</hi> 
                  </l>
                  <l>
                     <hi rend="italic">Piară simțul, pier și eu,</hi> 
                  </l>
                  <l>
                     <hi rend="italic">C-a trăi, jălind poporul.</hi> 
                  </l>
                  <l>
                     <hi rend="italic">Nu-mi ajute Dumnezeu!</hi>
                  </l>
               </lg>
               <p>Deși cântase cu avânt, Creangă cam strâmbă puțin din nas, ca de vin acru; simțise că viersul nu venea din popor.</p>
               <p>— Al cui e cântecul ista?</p>
               <p>— Ia al unui biet transilvănean cu dragoste de neam; l-a compus l-a cântat și-a murit, după ce l-a cântat; dar se vede că e cântec de biet cărturar.</p>
               <p>La masă se mai aninară și doi preoți, pe care Creangă îi tot îmbia:</p>
               <p>— Poftim aici, înalt prea sfinte, la băteliștea bețivilor.</p>
               <p>Și ciocnind cu ei paharul, îi privea cu mulțumire:</p>
               <p>— Și apoi stai de privește, de te rabdă inima.</p>
               <p>Lăcrima și-și împlea din nou paharul.</p>
               <p>Lui Eminescu i se scârbi de pahar. Își aduse aminte de timpurile trecute. Chemă pe Niculică.</p>
               <p>— Domnule Niculică, ia spurcăciunile astea de pahare și adu-ne o oală roșie.</p>
               <p>— O oală roșie? se miră lung cârciumarul.</p>
               <p>— Apoi, domnia-ta, domnule Niculică, păsămi-te că nici nu mă cunoști: ia-n privește bine la mine… Ehei, varvarule, cum ai uitat, uitate-ar moartea, că prin veleatul 7070 tu erai tot prin meleagurile astea ale Păcurarilor, iar eu eram Dabija-vodă și ți-am spus atuncea, la curte, că-i mai dulce vinul din oală de cât din pahar… De ce nu te-ai potrivit vorbei mele domnești?</p>
               <p>— Cum de-am uitat, păcatele mele? se căina Niculică plin de convingere, dară iată că-ți împlinim porunca, măria-ta.</p>
               <p>Cei de la masă făcură haz. Niculică dispăru pentru a se ivi din nou cu o oală roșie plină de Cotnar, din care băură toți pe rând.</p>
               <p>— Apoi nu-ți spuneam eu, bădie Ionică, cuvântă Eminescu, plescăindu-și limba, că e mai bun din oală. Știa Dabija ce știa.</p>
               <p>— Mai așa! încuviință Creangă.</p>
               <p>În fundul grădinii, lângă portiță, zări doi calici. Eminescu luă un blid cu găluște și-l trimise cu Niculică:</p>
               <p>— Boieri dumneavoastră, de mult or fi dvorind oamenii ceia, și or fi flămânzit neavând de cheltuială.</p>
               <p>— Ptiu, bădie, dar tu vorbești ca din carte.</p>
               <p>— Eheei, și încă din ce carte! din cartea cărților! Din <hi rend="italic">Letopisețul Moldovei</hi> al biv-vel vornicului Ion Neculce!</p>
               <p>Creangă râse gros.</p>
               <p>— Tu tot cu gândul la cronici! apoi eu, ca și țărănoi prost, nu știu de cât că românul după ce și-a scăpat căciula în baltă, zice: să fie de sufletul tatei!</p>
               <p>Fu rândul lui Eminescu să râdă de istețimea cu care îi amintise Creangă dărnicia ce-l apucase. Încetul cu încetul căzu pe gânduri; îl încolțiseră visarea și melancolia. Ar fi voit să fie câtva timp singur, să-i poată da drum reveriei poetice; prezența chefliilor din jur îl stânjenea. Se tot uita la Creangă și nu îndrăznea să-i spună. Creangă îi băgă de seamă privarea îngrijorată.</p>
               <p>— De ce tot chitești așa la mine, frate-meu, de parcă ai vrea să vii deseară la noi, de ți-i rușine de câni?</p>
               <p>— Apoi uite, se codi Eminescu, mi-a cam venit așa și mie să mă răcoresc un ceas-două singur prin cei Iași.</p>
               <p>— Măre, pentru atâta lucru, te codești! Du-te că eu te aștept aici cu varvarii iștea, că, dacă am intrat în horă, trebuie să joc.</p>
               <p>Privindu-l apoi mucalit și cu înțeles:</p>
               <p>— Cum văd eu ți-a mirosit a fuste. Ticălosul ista de Tănăsache n-a avut de lucru.</p>
               <p>Eminescu se făcu a nu înțelege.</p>
               <p>— Vorba ceea: – Măi Ioane, dragi ți-s fetele: – Dragi. – Dar tu lor? – Și ele mie.</p>
               <p>Încurcat în privința plății, Eminescu puse mâna în buzunar. Creangă îl zări și pricepu.</p>
               <p>— Oprește, hainule; îi fi tu bogat, că vii doar de la tarapanaua domnească de la București… dar nu plătește bogatul ci vinovatul. Și eu îs vinovatul, că eu te-am târât, vrei nu vrei, mort-copt, la cinstita aiasta de crâșmă, chiar de a fi să fie să mă încarc de doamne ajută din partea Tincăi.</p>
               <p>— Biata Tinca, mormăi din nou Creangă, după o tăcere, cu limba cam încleiată, că multe mai are de pătimit! Femeia lui Dumnezeu, care mă strânge de pe drumuri și câteodată de prin școlile aieste înalte de băutură. Și numai noroc mi-a adus în casă și numai binele îmi vrea. Dar vorba ceia:</p>
               <lg>
                  <l>Dă-mi, Doamne, ce n-am avut,</l>
                  <l>Să mă mir ce m-a găsit.</l>
               </lg>
               <p>Mă pun și eu să mă pocăiesc pe urmă, dar ce ți-e bună pocăința după beție!</p>
               <p>Nerăbdător de singurătate, Eminescu se sculase de mult.</p>
               <p>— Apoi de amu umblă sănătos pe unde-i umbla, și să ne vedem cu bine spre zori, ca să mergem la gară, că a trece ea și noaptea aiasta, că n-o fi legată de gard.</p>
               <p>Eminescu dispăru în besna uliței, luminată de un singur felinar mahmur.</p>
            </div>
            <div type="div2" rend="P23">
               <head>XIX</head>
               <p>De cum păși pe uliță, respiră adânc și repetat pentru ca aerul proaspăt al nopții să-i alunge fumurile Cotnarului. Pe cer, stelele îi făceau semne printre gene; privirea luceafărului i se lăsă pe față galeșă și șireată. Iata Iașii înaintea lui! Cum de-i putuse uita? Iașii, spre care năzuise de copil și în care trăise, iubise, suferise. Mizeria îndurată i se mistuise însă brusc; uitase și de prigoana oamenilor politici, care-i luaseră bucățica de pâine de la gură și voiseră să-l și murdărească; ce însemnau toate astea fața de cerul înalt de toamnă, pierdut departe, plin de zâmbete leneșe. Din grădinile încărcate veneau miresme de frunze pornite să pălească a toamnă și să cadă; florile târzii îmbălsămau… Iașii trăiau în el și nu numai Iașii de acum ci și cei de odinioară, așa cum îi văzuse de departe călugărul Dan, cu turle strălucitoare de biserici, cu case frumos văruite, cu streșini vechi ninse de lumina viorie a lunei. Intrând în târg bătrânul apucase apoi pe o uliță strâmtă, cu clădiri vechi și hârbuite, cu catul de sus mai larg de cât cel de jos, așa că jumătatea catului de sus se răzima pe stâlpi de lemn…</p>
               <p>Lambrior și Panu îi arătaseră că Iașii lui Alexandru cel Bun nu puteau avea o arhitectură turcească, într-o vreme când turcii nici nu se iviseră în Europa. Zâmbise. Era dreptul lui de a schimba rosturile istoriei și de a vedea ceardacurile înalte înaintate sub șandramale lungi, iar în ele bătrâni șezând de vorbă și, după glastrele ferestrelor cu gratii, fețele rumene ale fecioarelor; cu același drept de poet văzuse și casa meșterului Ruben din mijlocul ogrăzii pustii, cu păreți de piatră mică, cu tencuiala căzută, cu obloane mult mai largi de cât ferestrele înguste, cu un cerdac atârnat pe stâlpi de zid în patru muchii, spre care duceau scări înalte până la jumătatea întregei înălțimi a casei. În ograda cu iarbă uscată, o singură fântână își mișca gemând cumpăna în lumina galbenă a lunei. Imaginație fragedă de poet, de douăzeci și doi de ani! Așa își plăsmuise Iașii din tot ce auzise de copil, din ce citise prin letopiseți și prin hrisoave, din tot ce simțise mai pe urmă, prin propria-i vibrație în timpul șederii aici, cu picioarele împlântate în nevoile vieții și ale ulițelor noroioase și cu capul sus, în poezia istoriei, a lunii și a Veronicăi… Nu erau un târg ca oricare altul, ci un târg împletit din cele mai subțiri fibre ale firii lui moldovenești și în cele mai imaculate mătăsuri ale dragostei lui romantice!</p>
               <p>…În seara de septembrie, cu miros de fructe coapte și de fân cosit, sub aburii Cotnarului domnesc, el îi simțea răscolindu-i din nou ființa din adâncurile conștiinței istorice, solidar cu toate schimburile veacurilor și cu țesătura delicată a propriilor lui sentimente redeșteptate, ce-l înfiorau ca pe o liră întinsă la adierile vânturilor.</p>
               <p>Străbătuse ulița Păcurarilor, pe lângă Penitenciar, și ajunsese în dreptul Râpei galbene, la locul de unde obișnuia odinioară să privească spre dealurile din față al Socolei, al Cetățuei, până departe spre Repedea și Bârnova. Răzimat de un gard ori de o stinghie de lemn, el contemplase de atâtea ori de aici realitățile de pământ, de piatră, de ruini, de biserici ale bătrânului târg și aruncase imaginar un pod aerian de la Râpa galbenă până la Repedea… Viziune de poet. Când i-o spusese unui prieten, îl simțise măsurându-l bănuitor din tălpi până în creștet. În noaptea înstelată de început de toamnă și în vâlvătaia lui sentimentală, nu mai avea însă nevoie nici de meșteri, nici de salahori, nici de bolți de piatră sau de stâlpi de fier… Fără osteneală, podul visat odinioară îl aruncase dintr-o dată luna din sârme de aur, răsucite de uriașe arcuri, cu picioarele înfipte pe Mitropolie, pe Treisfetite, pe turnul Goliei, pe Curțile domnești, și pe palatul lui Duca-vodă de pe Cetățuie. Nicio privire ironică nu-i stânjenea viziunea; se primbla în voie pe bârnele de argint ale podului, stropite de varul ireal al lunii. Jos, abia luminați de felinarele oarbe, Iașii dormeau între grădini; de sus, el nu le deslușea însă decât trecutul, în care se amestecau nu numai domnii, boierii sau locuitorii ci și toate neamurile poposite aici: turci, tătari, lehi, cazaci, urdii dușmane sau alaiuri domnești, fără deosebire, legați prin cimentul timpului în blocul unitar al istoriei.</p>
               <p>…În frenezia lui evocatoare i se păru că vede pe sultanul Mahomed scoborându-se de la Țuțora pe la Nicorița, în Căcaina și apoi suindu-se prin târgul boilor la deal, în timp ce Duca-vodă și boierii lui mergeau pe jos pe lângă împărăție; pe amândouă părțile uliței se aflau aruncate bucăți de „atlazuri și tăfți”… Pe deal, întins sub „saivan”, sultanul primea acum darurile lui Duca, cai turcești cu podoabe, un lighean cu ibric de argint și alte lucruri scumpe. Întors la urdie, el a mai revenit o dată la Iași; iată-l că urcă sus la Cetățuie, de unde contemplă pe-nserate priveliștea orașului. De pe podul lui suspendat i se năzări chiar că aude, străbătând văzduhul, strigătul hogei din clopotnița Sfântului Nicolai.</p>
               <p>Când umbra albă a lui Mahomed al IV-lea se șterse de pe creasta Cetățuei, dinspre Prut, de la Zagarance, se arătă pogorând spre târg, la curțile domnești, stâncă de om, Petru Alecsievici, împăratul Moscului, însoțit de împărăteasa Ecaterina. În cale le ies caimacami, boierii și tot clirosul bisericesc cu mitropolitul Ghedeon în frunte. În goana calului, alergă la curte din urmă, tocmai din braniștea de la Țuțora și Dumitrașco-vodă, ca să-i facă împărăției masă frumoasă în casa cea mare, poleită și acum ca și atunci de aceleași raze ale lunii; Împărăteasa și cu doamna și cu jupânesele se cinstesc și ele la curtea cea mică, și atâta dragoste îi arată împăratul lui Dumitașco-vodă, „că se tot tinde cu amândouă mâinile și-l cuprinse de grumaz și-l sărută pe față, pe cap și pe ochi ca un părinte pe un fiu al său”… Pe poarta dinspre grajduri, împăratul iese dimineața cu trei ofițeri și se îndreaptă, pe jos, spre Treisfetite; o vizitează și apoi se urcă în careta împărăției însoțit de alai ca să vadă și celelalte mănăstiri. Golia îi place mai mult „pentru că are trei feluri de meșteșuguri: leșesc, grecesc și moschicesc”…</p>
               <p>…Fantoma Cetățuiei de pe deal îi proiectează acum alaiul întoarcerei pentru a treia oară a lui Duca-vodă cu trei tuiuri și cu buzdugan, împreună cu feciorul lui Radu-vodă, cu care pornește nuntă domnească. Tuturor le face „oboroace” la domnie „de nu cheltuiește nime niciun ban”, și toți se veselesc două săptămâni cu fel de fel de muzici și de jocuri de pehlivani și cu „puște”… „Se prind două danțuri prin ograda curților domnești și pre ulițe cu toți boierii și giupânesele, împodobiți, și toți negustorii și tot târgul. Un vornic mare poartă un cap de danț și altul pe celălalt, îmbrăcați cu sarvanale domnești. Numai mirele și mireasa, feciori și domni, nu gioacă în danțuri pe afară, ce numai în casă. Iar la danț numai ce gioacă boierii, cât nu e nuntă ci minune.”</p>
               <p>După alaiul nunții, din întunericul istoriei îi răsună în urechi, prin glasul cronicarului, și gemetele norodului. Căci nunta tot cu banii lui s-a făcut, deoarece vodă nu cheltuia ca un domn după putința țării ci ca un crai; „că erau acum pline închisorile de boieri și grosurile de cei săraci, de-i bătea și-i căznea, cu capetele în garduri, și leșinați de foame, și bărbați și femei. Și pre giupânese sărace încă le lega la puste și le închidea la siimeni pentru bani – de l-au urât cu toții pe Duca și se rugau lui Dumnezeu să-i mântuiască din mâinile lui și-l blăstămau de la mic până la mare, de auzea slugile lui cu urechile… Gemetele îi veneau însă amorțite prin apa îndepărtată a timpului. În feeria nopții atenția lui exaltată mergea mai bucuroasă spre fantasmagoria alaiurilor, a nunților domnești, a faptelor de arme. Abia isprăvise de privit nunta fetei lui Duca-vodă cel bătrân cu feciorul lui Radu-vodă și iată că i se desfășoară acum dinaintea ochilor alaiul de nuntă al lui Constantin-vodă cu Maria, fata lui Brâncoveanu, însoțită de maică-sa, doamna Stanca, de unchiu-său, stolnicul Constantin Cantacuzino și de alți mulți boieri și jupânese. De trei săptămâni, boierimea celor două țări nuntește cu mari pohvăli și podoabe și feluri de feluri de muzice și cu pehlivănii de mirare în târg la Iași. Domnul cu surguciu în cap se duce însoțit de curteni, la gazda miresei, la Vasile Gabriliță; o ia și merg împreună la mănăstirea Golia de-i cunună patriarhul mazil de Țarigrad Iacov; cu toții purced apoi prin mijlocul târgului de sus și prin târgul de jos până la curțile domnești. Într-un tânăr postelnic ce pășește cu toiagul înaintea Domnului, el recunoaște pe Ion Neculce!</p>
               <p>Priveliștea întreagă se preface în feerie; în umbrele grădinilor deslușește petele caselor și ale bisericilor; curtea domnească, așa cum o văzuse pe o stampă germană din 1761 de la Augsburg, cu o mie de odăi, înconjurată de ziduri înalte și cu turnuri prin colțuri; horbota de aur a Tris fetitelor, Sfântul Nicolae Domnesc, Golia, Bărboiul, Galata lui Petre Șchiopul, biserica lui Barnovschi. La Cetățuie privirea îi poposește mai mult prin sala gotică, apoi prin casa gospodărească a lui Duca-vodă, cu patru simple odăi, și pe meterezele zidurilor, prin care se văd Iașii de vale, ca prin orbite de cranii.</p>
               <p>— Ce știu ei! strigă de sus oamenilor de jos, din mușuroiul târgului. Ce știu ei! – Trăiesc în mijlocul patimilor politice, roșii și albi, spumă electorală în goană după chiverniseală și ambiții mărunte și nici nu-și dau seamă de măreția în sânul căreia își fărâmițează activitatea; împletiți în trăsătura unui trecut istoric, ei nu-l văd. Cum să simtă solidaritatea generațiilor, când nu privesc nici frumusețea naturii din jur. Culcat în iarbă cu câte un spic de grâu în gură, ca și cum ar fi voit să sugă printr-însul seva însăși a pământului, de câte ori nu stătuse de vorbă cu fratele Gherman, din mănăstire, privind spre târgul plin de turle de biserici și de case boierești. Fratele Herman i se plângea de necazurile vieții, de singurătate, de lipsurile tainului, de strâmbătatea starețului, de prigoana Mitropoliei – fără ca să i se topească obida în fața feeriei cetății întinsă pe șesul Bahluiului și cățărată apoi pe colinele verzi din jur.</p>
               <p>— Ce anevoie e de urcat dealul mai ales toamna pe ploi și iarna pe troene, se căina călugărul adese: – dealul, pe care-l suiseră odinioară sultanul Mahomed al IV-lea, împăratul Petru și atâtea alaiuri domnești! dealul urcat în grabă și de Mihai-vodă Racoviță numai cu vreo doi-trei copii de casă de teama catanelor lui Frență și ale lui Velicico sosiți cu podgheaz din Cetatea Neamțului… Uite-i că aduc „loitre” și se cațără pe zid. Dar numa ce și Mihai-vodă sloboadă o pușcă mare și începe a tragere și clopotele cele mari (clopotele astea, părinte, pe care le tragi și sfinția-ta!) – de aud tătarii de la Aron-vodă și vin „ca vântul” împreună cu siimenii și cu streliții lui vodă, și-l ajung pe Frență la Hlince și-i taie capul, lui și catanelor. Pe mormântul lor vodă a înălțat o movilă cu o cruce și cu o odaie de piatră, la fântână, la Parasca, lângă Cetățuie. Fratele Gherman n-a auzit de faptele aceste, iar pașii nu l-au dus nici din întâmplare pe locurile „cerdacului”, din care n-a mai rămas de cât doar crucea. Nu s-a scoborât nici până la Galata și nu știe cine a ridicat biserica de la Bârnova, nici cine a înnoit turlele de la Bărboi; el nu-și cată de cât de nevoile și de necazurile cu starețul și cu Mitropolia.</p>
               <p>…De pe înălțimea podului de raze, aruncat de lună și de fantezia lui, continuă să contemple cetatea adormită în faldurile istoriei.</p>
               <p>— Ce știu ei! Nu-și cunosc trecutul și nu-l prelungesc; nu-și dau seama nici de frumuseța naturii și nu-s purificați de ea!</p>
               <p>Dragostea lui pentru locurile acestea n-o regăsise de cât doar într-un singur om, în primele timpuri ale venirii la Iași. Pe când se întorcea, pe înserate, de la Perjoaia și se lăsa prin Nicolina și Târgușor spre Bahlui, privind cu oarecare dispreț spre apa urâtă a pârâului, dăduse peste un moșneguț cu care intrase în vorbă.</p>
               <p>— Cam săracă apa, moșule.</p>
               <p>— Săracă ți-o fi părând dumitale, că n-o cunoști; da i-an să o fi văzut anul trecut, că nu vorbeai așa!</p>
               <p>— Dar ce a fost anul trecut?</p>
               <p>— Prăpăd, coane. Ia poftește mata cu mine.</p>
               <p>Îl luase apoi și, după ce-i arătase și cele două scursori ale târgului, Căcaina, puturoasă și galbenă, și pârâul Nicolina, fir de apă stătută, se pornise să-i zugrăvească măreția puhoiului de anul trecut, cu mai multă admirație de cât groază.</p>
               <p>— Nu erau trei pâraie sărace, cum ți-au părut dumitale, coane, ci o singură apă de-a valma, cât cu ochii, și peste toate locuințele, care au mai rămas, că pe multe le-a luat puhoiul și le-a dus departe în Jijia.</p>
               <p>Prins de măreția faptei dumnezeiești, îl purtase apoi din casă în casă, pe o mare depărtare.</p>
               <p>— Uite, o vezi? Nu-i mai zăreai nici ogeagul; uite la aiasta: după semnul umezelii, se cunoaște că apa a trecut peste ferestre; deși-i mai pe deal, și pe aiasta s-a urcat puhoiul cam la un metru… Apoi ce crezi, coane, că-i chiar așa lucru de șagă?</p>
               <p>Bătrânului, Bahluiul și Căcaina i se păreau doi uriași adormiți, ce se puteau deștepta oricând. La început, zâmbise de frenezia lui, dar cu timpul dragostea pentru forțele înlănțuite în smârcuri îl pătrunsese și pe dânsul. Se simțea solidar nu numai cu faptele mari ale istorici Iașilor, nu numai cu frumusețea dealurilor din jur, ci și cu praful ulițelor nemăturate și cu noroiul pâraielor pline de miazme; nu-i plăceau palatele ce se ridicau și reducea continuitatea istorică la stare pe loc; prelungirea trecutului o concepea nu numai în păstrarea pietrelor și bisercilor și a hârtoapelor uliților nepietruite și în mărginirea nevoilor și plăcerilor vieții la un strict necesar… Începuse chiar să ocolească localurile mai bune de la Chateau aux fleurs și de la Rivallet, pentru a se înfunda prin mahalale, La Trei Sarmale de la Socola, La Perjoaia de la Frumoasa, ori la Stanică din Târgușor, cu lăutari și vin turnat din oală așa cum beau străbunii. În izul arhaismului credea că-i continuă mai bine decât cei ce se trudeau să facă drumuri de fier ori să introducă pe moșiile lor unelte cu aburi, în cei doi ani ai vieții lui ieșene, mai băștinaș de cât localnicii, se identificase cu pământul, cu apele, cu orizontul și mai ales cu dealurile pline de spume. Niciodată nu-și dăduse mai bine seama de cât acum, după ce-i părăsise și se regăsea în noaptea spuzită de stele pe podul fermecat al lunii, aruncat de la Copou la Repedea.</p>
               <p>Nu mai regreta că venise la Iași. La București se pierduse în viața de redacție, în viața de cafenele, în certuri politice; nu avea timp să viseze, nu avea timp să respire trecutul; nu erau dealuri, peste care să arunce punți feerice de raze, de unde să contemple viața istorică a orașului. Fiindcă trecutul muntean nu trezea într-însul niciun răsunet, i se părea că Bucureștii nici nu-l aveau, nu fusese încă pe ruinele vechilor curți domnești; trecea prin Piața Sfântului Anton fără să-și amintească de doamna Chiajna; mânca în Covaci, fără să știe ca se află pe locul chioșcului de odihnă a lui Brâncoveanu. Oraș mut, casă cu ferestre necercetate de vedeniile istorici; târg de parveniți, oriental, cu fațadă pariziană… Sufletul îi bătea la Iași, în cavoul trecutului moldovenesc; prăpăstiile Râpei galbene, lângă care se afla, și decadența târgului părăginit nu le vedea; peste dânsele aruncase podul selenar al imaginației lui aprinse.</p>
            </div>
            <div type="div2" rend="P23">
               <head>XX</head>
               <p>De la beția cosmică a cerului ridicat și mai sus prin alternarea întunericului cu lumina pâlpâitoare; de la beția istorică a priveliștii Iașilor văzută în semnele trecutului, în ruini și biserici – el se scoborî în feeria propriei sale existențe legate de Iași; forțele risipite ale sufletului se retraseră de pe dealurile Cetățuii, a Repedei, a Galatei, a Copoului, de la viziuni de nunți domnești și prădăciuni tătărești, de la cazacii lui Timus și de la tragedia de la Beilic, pentru a se strânge acum asupra unui singur punct, a cărui lumină întuneca toate celelalte focuri: la ea, la Veronica, prin care orice colț al Iașilor căpătase într-însul, timp de doi ani, o adâncă rezonanță.</p>
               <p>Lipsa de căldură a despărțirii lor la Viena o pusese pe socoteala lui Neagoe; bănuiala îi întărise, de altfel, dragostea prin reactivul neliniștii absente la început. După plecarea Veronicăi, farmecul orașului cezaro-crăesc sporise chiar în amintire: avea locuri de pelerinaj, capele votive ale emoțiilor comune. Viena nu mai era o cetate anonimă de granit fumuriu fără răsunet sufletesc, ci un oraș viu, pe ale cărui grădini și cheiuri se împletise iedera vieții sentimentale; adese, spre seară mai ales, își refăcea popasurile dragostei: se așeza pe banca din Volksgarten, unde-i recitase poezia; vizita piața dintre cele două muzee sau tablourile lui Franken și Giacommo Palma, refăcea plimbările pe cheiuri, pe Kahlenberg, prin biserici, la casa lui Beethoven sau Haydn, cu o plăcere sporită prin sentimentul lipsei de constrângere și prin absența spaimei produsă de bruștele treceri ale Veronicăi de la exaltare la indiferență și a scrupulelor față de Micle… Din obiceiul de a-și trăi plăsmuirile imaginației ca realități, Veronica sălășluia în el, aievea. O preumbla ca pe o ființă vie prin parcuri, prin muzee, pe cheiuri; îi mărturisea iubirea fără sfiiciune; ea îi răspundea, atât cât îi convenea lui; își refăcea astfel trecutul cum l-ar fi dorit. Activitatea lui poetică folosea și ea pe urma acestei stări euforice: motivele i se precizau în tipare, în care aveau și se toarne viitoarele poezii; modelul feminin lua conturul nu numai al unui ideal ca înainte ci al unei ființe existente, prezente și posedate.</p>
            </div>
            <div type="div2" rend="P23">
               <head>XXI</head>
               <p>În septembrie trebui să se întoarcă în țară.</p>
               <p>Nu uitase dimineața în care scoborâse pe peronul gării cenușii a Iașilor; fantomal, fumuriu, Bodnărescu; cu aerul lui de flăcău unguresc, ras la ceafă, cu musteața lăsată pe oală, cu vițe negre răsucite pe tâmple, Miron Pompiliu îl așteptaseră. În piața exterioară a gării, respiră aerul orașului cu dulceața de a respira aerul Veronicăi: aruncând ochii spre fațadă, ciubucele ogivale ale ferestrelor de sus îi amintiră bisericile vieneze; nu se putea ca ochii care admiraseră biserica Sfântului Ștefan, să nu se fi oprit și pe broderiile de piatră ale acestor ferestre gotice; acolo, sus, i se păru că privirile li se întâlnesc și se topesc pentru întâiași dată în Iași. În Piața Traian, scăpat de la o trăsură, un cal o pornise la fugă, și, speriat de propria-i libertate, nimerise drept în vitrina unui magazin de mode, producând o panică și o învălmășeală de oameni sosiți să vadă întâmplarea. Scena îl împlânta în atmosfera locului; primise botezul vieții ieșene.</p>
               <p>Nu pusese în ziua aceea nicio întrebare prietenilor săi, și n-avea să le pună nici mai târziu; nu era grăbit. Îi ajungeau aerul, grădinile, aleile Copoului, cu primele atingeri ale toamnei. Deși-i mai văzuse, Iașii i se păreau noi; locurile îl impresionau cu o senzație sporită prin colaborația Veronicăi, pe care o căuta, imaginar, prin biserici, prin ruini, prin grădini, prin localurile publice obișnuite, la Pester, la Rivallet ori la Chateau aus fleurs, și o găsea, așa cum și-o închipuia. Numai după ce i se păru că o reconstituise îndeajuns, din emoțiile ce i le presupunea, își aduse aminte că s-ar cădea să o vadă și aievea; se puse atunci să caute cu dinadinsul; se învârti pe Lăpușneanu și pe aleile Copoului, dar n-o găsi; Veronica nu se arătă nicăieri…</p>
               <p>Citise la una din ședințele „Junimei” Egipetul și Sărmanul Dionis, și i se hotărâse trimiterea la Berlin. Numai o dată cu apropierea plecării, se simți cuprins de o adevărată spaimă: nu se putea duce fără să o fi văzut. Crezuse că o va întâlni din întâmplare și se pregătise, sufletește, de mult, pentru momentul revederii:</p>
               <p>— Domnul Eminescu!</p>
               <p>— Doamna Micle!</p>
               <p>— Ce întâmplare.</p>
               <p>Emoție: ochi mari ce absorb; inimă ce-și încetinează bătaia; cuvinte ce nu vor să iasă din gâtlejul astupat. Toate și le închipuise și le trăise cu o voluptate unică; nu însă și că s-ar putea să n-o întâlnească deloc. Numai când văzu că timpul trece, se interesă și află că Veronica era dusă la vie și că nu se va întoarce decât la începutul lui octombrie. Își simți un pumnal în inimă; el, care venise anume pentru dânsa la Iași!</p>
               <p>Era de bună credință; uitase că n-o căutase de cât imaginar pe cer, prin copaci, pe dealuri și prin ruini și că nu voise să o întâlnească de cât după ce o va fi respirat din aer și băut din apă. Nenorocirea de a pleca fără să o vadă i se prefăcu apoi în desperare, când află că Veronica fusese la Iași în primele zile ale sosirii lui. De unde se ferise la început să-i rostească numele, se porni acum să vorbească numai de dânsa și să se informeze de traiul ei cu Micle.</p>
               <p>— „Zi-i om bătrân cu nevastă tânără” aruncase Pompiliu cu subînțeles; „tânără și frumușică” adăugase Burlă; „frumușică și ușurică” împlinise Caraiani; „unde mai pui că e și poetă!” încheiase Neiu, cu tâlc, dându-și paharul dușcă. Pietre, peste care se putea trece gârla unei biografii. Nu voise să afle mai mult. Orașul se goli de viață. De când o știa absentă, bătea mereu drumul Păcurarilor, urca ulița Butu. Faptul că n-o văzuse atâta timp nu însemnase pentru dânsul o absență: absența n-o simțea decât acum, din aerul de părăsire a casei, din storurile trase, din lipsa de viață a grădiniții din față. Om fără noroc, om stingher, predestinat nefericirii, își zicea el, pentru că numai din convingerea unui astfel de destin își mai putea ușura conștiința lipsei de orice reacțiune.</p>
               <p>Când Miron Pompiliu, Bodnărescu și alți câțiva îl conduseră la gară, mergeau ca după mort; pământiu, el nu-și mai aruncă privirea spre ciubucele ferestrelor ogivale, de la care primise primul salut al Iașilor. Prietenii căutară să-l iscodească.</p>
               <p>— Neamul nevoii! tăiase el scurt dând din umeri.</p>
               <p>Nelu fu de părere că e la mijloc o femeie, iar Miron glumi că trebuie să fie tot Sorica de la Pester. Eminescu se uită lung la flăcăul unguresc, cu ceafa rasă, și cu gesturi de moașă.</p>
               <p>— Măi Mirune, ești pur și simplu o vită încălțată, rosti sacramental.</p>
               <p>Prietenii făcură haz; îl regăseau cu vorbele lui obișnuite.</p>
               <p>— Și ce să-i spunem Soricăi din partea ta? stărui mucalit Miron.</p>
               <p>— Să-și schimbe părul, pentru că nu-mi plac femeile cu păr negru; să-și schimbe ochii, pentru că nu-mi plac decât ochii albaștri; să nu mai mănânce, pentru că nu-mi plac femeile grase; să-și mai taie din picioare, pentru că nu-mi plac femeile înalte. Încolo e fată bună; ți-o las ție, măi Mirune, că ție ți-s dragi unguroaicele și judeci frumusețea cu cântarul. Nu-i așa, Samsoane?</p>
               <p>Trist, spălăcit, Bodnărescu zâmbi șters ca zidul cenușiu al gării. Pudic, tăcu.</p>
               <p>— Nu răspunzi? hai? glumi Eminescu.</p>
               <p>— Cum să răspundă așa deodată? interveni Caraiani. Lasă-i câteva zile de chibzuială, și să vezi cum îți răspunde atunci în hexametri și pentametri.</p>
               <p>— Spune-mi drept, Samsoane, poate îți place Sorica? Dacă da, nu i-o mai las lui Mirune, ci ți-o trec ție.</p>
               <p>— Ehei, problema Soricăi e ceva mai complicată decât problema panteismului, interveni Pompiliu, aducându-și aminte că Bodnarescu le spusese odată la „Junimea” câtă luptă și cugetare îi trebuiseră „pentru a începe a se pleca spre panteism”.</p>
               <p>Pe când râdeau, sosi și Burlă cu alți câțiva prieteni.</p>
               <p>— Pleci așa pe neștiute, proclete! tună el de departe. Primitu-ai oare dezlegarea noastră? Luatu-ți-ai oare rămas bun de la noi?</p>
               <p>Eminescu declară că vizitase pe Maiorescu, pe Negruzzi, pe Pogor.</p>
               <p>— Nu-i vorba, măi, de boieri și de vizite; ci de noi, poporul, de care nu te desparți cu vizite ci cu fapte.</p>
               <p>N-apucase bine să isprăvească și se apropie de dânșii un tânăr oacheș și o tânără tot atât de oacheșă, cu dinți albi de țigani…</p>
               <p>— Trăiască nația! făcu tânărul venind spre Eminescu cu mâna ridicată în sus, ca la Viena.</p>
               <p>Mucalit, Caraiani se aplecă spre dânsul:</p>
               <p>— Ce spui, domnule? De ce nație e vorba?</p>
               <p>Tânărul se propti în tocuri, gata să izbucnească; râsul voios al celorlalți îl descumpăni însă.</p>
               <p>— Ce faci, mă Tudorică? se puse la mijloc Eminescu, strângându-i prietenește mâna.</p>
               <p>Tânărul tuciuriu, Tudorică Micheru, învățase la Conservatorul din Viena, unde se cunoscuseră; domnișoara Natalița, soră-sa era cântăreață și ea. Mergeau la Botoșani.</p>
               <p>— Toată lumea s-a pus pe plecare! bombăni Burlă cu glas de clopot dogit. Tu pleci la Botoșani și Eminescu la Berlin. Bine, să plece, dacă așa trebuie. Dar cum își permite să plece fără „fapte”?</p>
               <p>— Hă? făcu Micheru, neștiind de ce fapte e vorba.</p>
               <p>— „O noapte numai una”, declară nazal Pompiliu, un refren cunoscut între dânșii.</p>
               <p>Micheru tot nu pricepea.</p>
               <p>— Înțelegi dumneata că nu-l putem lăsa pe Eminescu pradă gândurilor negre de pe urma amorului lui nenorocit, mai stărui el…</p>
               <p>— De ce amor e vorba? se vârî în discuție Natalița.</p>
               <p>— Domnișoară, porni patetic Burlă, e o chestie de viață și de moarte. Eminescu e năucit sau, cum spune dânsul, e „pur și simplu” desperat. Nu-l putem lăsa să plece așa… Cine știe ce-i dă prin cap. Înduplecă-l și dumneata să mai rămână o noapte, poate că-și schimbă gândurile.</p>
               <p>— Și apoi, frățânilor, mijloci Miron, cunosc eu pe aici pe aproape un loc, unde numai rău nu ne poate fi cu un Cotnar, de care o să se ducă vestea în țara Moldovei.</p>
               <p>Înțelegerea se făcu repede. Porniră de la gară, pe ulițe dosnice, pe valea Bahluiului, și ajunseră în Târgușor, în fața cârciumii lui Țaru.</p>
               <p>— Aici nu mai poate fi vorba să strigăm „trăiască țara”, ci „trăiască Țaru!”, că ne-a păstrat un vin vrednic de strămoși, proclamă Miron, deschizând portița grădinii.</p>
               <p>— Aberăciune, se împotrivi filologic Burlă. Ori cât ar spune Cihac și Hâjdău, eu, împreună cu Bopp și cu Dietz, sunt de părerecă cel mai bun Cotnar se află la Costache Crâșmarul din Nicolina…</p>
               <p>— Să vedem! să vedem! strigară în cor ceilalți.</p>
               <p>— Să procedăm științific prin metoda comparației, hotărî cu gravitate universitară bine-hrănitul Caraiani, gras, tuciuriu și slinos.</p>
               <p>Își începură ancheta, firește, sub umbrarul lui Țaru. Băură un pahar, două, dar băutura fără lăutari nu mergea.</p>
               <p>— Tiii… neamul nevoii, suspină Eminescu, scărpinându-se la ceafă și uitându-se cu înțeles la Micheru, care avea vioara, și ghitara cu dânsul.</p>
               <p>Plină de vino încoace, Natalița ședea pe un scaun picior peste picior, fumând și bându-și vinul cu plescăiri de cunoscător.</p>
               <p>— Frate Micherule, se hotărî Burlă, prieten de la Viena, nu-l putem lăsa nemângâiat pe omul ista, că vezi ce jalnic e. Îndură-te de dânsul de-i zi ceva de inimă albastră.</p>
               <p>Micheru înțelese situația și nu se lăsă rugat; ciupi iute struna viorii, iar Natalița își acordă ghitara. Apoi porniră:</p>
               <p>
                  <hi rend="italic">Am fost în lume și eu o dată</hi> 
                  <hi rend="italic">Cu suflet june și plin de dor,</hi> 
                  <hi rend="italic">Credeam atunce că viața toată</hi> 
                  <hi rend="italic">E un vis dulce de lung amor…</hi>
               </p>
               <p>— Vai…! vai…! se luă de păr Eminescu. De nu mi-am pus capăt zilelor până azi, să știi că o fac acum. Mă Tudorică, frate-meu, dacă ții la mine, lasă în plata domnului romanțele lui Cornea, că-mi vine să iau câmpii. Zi-ne, ca la Viena, ceva popular. Mirune de la Keșkemet o să te ajute, că e meșter în doine ardelenești.</p>
               <p>Pompiliu se și repezi:</p>
               <p>— Știi pe:</p>
               <p>Frunză verde izmă neagră…?</p>
               <p>— Apoi cum să n-o știe, că ne-o cânta dumnezeiește la</p>
               <p>Viena.</p>
               <p>Micheru se porni:</p>
               <lg>
                  <l>
                     <hi rend="italic">Frunză verde izmă neagră,</hi> 
                  </l>
                  <l>
                     <hi rend="italic">Vine badea fără treabă</hi> 
                  </l>
                  <l>
                     <hi rend="italic">Și cu glas de dor mă-ntreabă,</hi> 
                  </l>
                  <l>
                     <hi rend="italic">Mă întreabă de cercei:</hi> 
                  </l>
                  <l>
                     <hi rend="italic">Cine a dat banii pe ei?</hi> 
                  </l>
                  <l>
                     <hi rend="italic">— Cui i-e drag de ochii mei.</hi> 
                  </l>
                  <l>
                     <hi rend="italic">Și mă întreabă de mărgele:</hi> 
                  </l>
                  <l>
                     <hi rend="italic">Cine a dat banii pe ele?</hi> 
                  </l>
                  <l>
                     <hi rend="italic">— Cui îi plac buzele mele.</hi>
                  </l>
               </lg>
               <p>— Așa, măi frate-meu. Asta-i simțire, asta-i delicateța, asta… poezie! Alde: <hi rend="italic">Cu suflet june și plin de amor</hi> să le cânți celor de la „Junimea”, care au descoperit pe Cornea. Nouă mai zi-ne una de la Viena. Începea cu:</p>
               <lg>
                  <l>Bade, pe când nu iubeam…</l>
               </lg>
               <p>Micheru nu și-o mai amintea. Urcat pe un scaun, Pompiliu se porni să cânte el:</p>
               <lg>
                  <l>
                     <hi rend="italic">Bade, pe când nu iubeam,</hi> 
                  </l>
                  <l>
                     <hi rend="italic">Unde mă culcam, dormeam,</hi> 
                  </l>
                  <l>
                     <hi rend="italic">Dar de când eu te iubesc,</hi> 
                  </l>
                  <l>
                     <hi rend="italic">N-am capu să-mi odihnesc.</hi> 
                  </l>
                  <l>
                     <hi rend="italic">Până nu te-am cunoscut,</hi> 
                  </l>
                  <l>
                     <hi rend="italic">De pat moale n-am știut,</hi> 
                  </l>
                  <l>
                     <hi rend="italic">Mă culcam pe cărămidă,</hi> 
                  </l>
                  <l>
                     <hi rend="italic">Pe vatră la foc în tindă.</hi> 
                  </l>
                  <l>
                     <hi rend="italic">Și mă sculam mulțumită;</hi> 
                  </l>
                  <l>
                     <hi rend="italic">Dar acum amar de mine,</hi> 
                  </l>
                  <l>
                     <hi rend="italic">Ori ce-oi face nu mi-i bine,</hi> 
                  </l>
                  <l>
                     <hi rend="italic">Pun capul pe pat de perne</hi> 
                  </l>
                  <l>
                     <hi rend="italic">Și-mi pare că-l pun pe lemne.</hi>
                  </l>
               </lg>
               <p>Eminescu nu-și afla locul:</p>
               <p>— Asta-i simțire, asta-i expresie plastică!… repeta el bătând frenetic cu pumnul în masă.</p>
               <p>Natalița îl mânca din ochi. Burlă dădu cu cotul bine-hrănitului Caraiani, și-i șopti tainic ceva la ureche.</p>
               <p>— Ia privește-l, duduie Natalițo, îi spuse fetei pe urmă, și-a ieșit din fire; odinioară făcea pe mortul și acum nu mai stă locului… Dragostea, bat-o pustia să o bată!</p>
               <p>Domnișoara Natalița făcu galeș:</p>
               <p>— Da?</p>
               <p>Voia să știe cine-i femeia.</p>
               <p>— Vai, duduie Natalițo, porni șugubăț Caraiani, mata nu știi cum se întâmplă în viață? O fată iubește un băiat, dar băiatul se uită la alta și nenorocirea-i gata!</p>
               <p>— Pe cine și cine? iscodi din nou țiganca.</p>
               <p>— Apoi cine îl iubește, îți pot spune că toată lumea o știe.</p>
               <p>— Cine?</p>
               <p>— Sorica de la Pester.</p>
               <p>Natalița bătu din palme: o cunoștea și ea pe fata cât un trunchi de copac, spanchie, cu care îl luau la vale prietenii pe Eminescu. Dar el pe cine iubea? Nu putea să i-o spună. N-o știa nimeni. Ochii Nataliției începură a scapără; cu o mână nervoasă îl trase pe Eminescu alăture de dânsa.</p>
               <p>— Ascultă, cântecul ista, și să știi că numai pentru dumneata îl cânt:</p>
               <lg>
                  <l>
                     <hi rend="italic">Pentru omul ce mi-e drag</hi> 
                  </l>
                  <l>
                     <hi rend="italic">Cale n-am și cale-mi fac,</hi> 
                  </l>
                  <l>
                     <hi rend="italic">Pentru omul ce-l urăsc</hi> 
                  </l>
                  <l>
                     <hi rend="italic">Cale am și nu pornesc.</hi> 
                  </l>
                  <l>
                     <hi rend="italic">Pentru badea ce mi-e drag,</hi> 
                  </l>
                  <l>
                     <hi rend="italic">Multe rabd și multe trag,</hi> 
                  </l>
                  <l>
                     <hi rend="italic">Pentru care mi-e urât</hi> 
                  </l>
                  <l>
                     <hi rend="italic">Eu nu rabd niciun cuvânt.</hi> 
                  </l>
                  <l>
                     <hi rend="italic">Dar vai, badea ce mi-i drag</hi> 
                  </l>
                  <l>
                     <hi rend="italic">Nu-mi face tină pe prag;</hi> 
                  </l>
                  <l>
                     <hi rend="italic">Pe când cel ce mi-i urât</hi> 
                  </l>
                  <l>
                     <hi rend="italic">Face-mi tină până-n gât.</hi>
                  </l>
               </lg>
               <p>— Ai înțeles? ai înțeles? Adăugă ea apoi, ochi în ochi, trecându-i degetele prin plete.</p>
               <p>— Eu ți-am cântat; acum să ne spui din versurile dumitale, stărui fata trăgându-l mereu spre dânsa.</p>
               <p>Eminescu nu se feri de versuri, dar își feri piciorul de pulpa plină a Nataliței. Se sculă ca să aibă libertatea mișcărilor. Declama câteva strofe, din care ea nu reținu de cât:</p>
               <lg>
                  <l>
                     <hi rend="italic">Ea se uită… păru-i galben,</hi> 
                  </l>
                  <l>
                     <hi rend="italic">Fața ei lucea în lună</hi> 
                  </l>
                  <l>
                     <hi rend="italic">Iar în ochii ei albaștri</hi> 
                  </l>
                  <l>
                     <hi rend="italic">Toate basmele s-adună.</hi>
                  </l>
               </lg>
               <p>— Bat-o pustia de fată, că e cu părul galbăn! suspină mucalit bine-hrănitul Caraiani.</p>
               <p>— Și cu ochii albaștri! lacrimă prefăcut Miron.</p>
               <p>— Vai, duduie Natalițo, se apropie de ea Burlă, nu-i nimic de făcut; varvarul s-a îndrăgostit de o fată blondă cu ochi albaștri și se prăpădește cu zile după dânsa.</p>
               <p>— Da? O să vedem noi, șuieră ea printre dinți, trăgându-l din nou pe Eminescu pe scaunul ei și mângâindu-l pe plete!… Ia mai zi ceva, că frumos glas ai.</p>
               <p>Eminescu se sculă iarăși și declamă o poezie încheiată cu versurile:.</p>
               <lg>
                  <l>
                     <hi rend="italic">Și te-ai dus, dulce minune,</hi> 
                  </l>
                  <l>
                     <hi rend="italic">Și-a murit iubirea noastră.</hi> 
                  </l>
                  <l>
                     <hi rend="italic">Floare albastră! <lb/>Floare albastră!</hi> 
                  </l>
                  <l>
                     <hi rend="italic">Totul este trist pe lume.</hi>
                  </l>
               </lg>
               <p>Ceilalți se puseră să plângă în cor ca după mort:</p>
               <lg>
                  <l>
                     <hi rend="italic">Și te-ai dus,</hi> 
                     <hi rend="italic">Și te-ai dus!</hi>
                  </l>
               </lg>
               <p>Apoi după un alt rând de pahare:</p>
               <p>Și a murit iubirea noastră! <hi rend="italic">A murit,</hi> 
                  <hi rend="italic">A murit!</hi>
               </p>
               <p>— De aceea erai așa de funebru la gară, mă Mihai, îl ațâță Miron. Îți îngropi, se vede, iubirea.</p>
               <p>Din celălalt cap al mesei se auzi glasul de țârcovnic al lui Bodnărescu repetând jalnic:</p>
               <lg>
                  <l>Totul este trist în lume.</l>
               </lg>
               <p>— Ce behăi și tu acolo, măi Samsoane? strigă Miron, pornit ca totdeauna să-l ia la vale. Unde vezi numai tristețe pe lume? Parcă n-ar mai fi și alți ochi de cât albaștri? Nu-i așa, duduie Natalițo?</p>
               <p>— Ba mai sunt și negri! chiui fata, făcându-și loc pe genunchii lui Eminescu; gura roșie îi căuta sfârcul urechei, până ce i-l prinse într-o mușcătură aprigă. Samson își acoperi ochii ca să nu vadă; Micheru ațipise lângă pahar. Burlă interveni.</p>
               <p>— De ajuns cu Țaru… să vedem și Cotnarul lui Costache Crâșmarul. Propun să ridicăm ședința și să ne transportăm la fața locului pentru a ne convinge în persoană.</p>
               <p>— Se admit, încuviință bine-hrănitul Caraiani, scoțând vălătuci de fum pe urloaiele nărilor.</p>
               <p>— Admit și eu, mormăi și Eminescu. Când va Dumnezeu și omul nimerește sfatul.</p>
               <p>— Cine a zis, mă, vorba asta mare? că tu trebuie să o fi scos de undeva.</p>
               <p>— A spus-o Neculce sau poate Miron Costin, în orice caz nu Mirunele nostru de la Keșkemet.</p>
               <p>Porniră chiuind, în larmă de câni sculați din somn, și ajunseră cu alai la Costache Crâșmarul, pe care-l treziră. Burlă îi ceru Cotnar adevărat, nu botezat ca vinul lui Țaru. Numai după ce goliră câteva pahare, băgară de seamă dispariția lui Eminescu și a Nataliței.</p>
               <p>— Ai dracului, făcu grosul Caraiani trecându-și batista pe frunte, au șters-o frumușel! Ca să nu-i vadă, uite că și luna s-a dat în brânci după un nor.</p>
               <p>Înveseliți, se puseră cu toții să discute dispariția lui Eminescu.</p>
               <p>— Au rămas dinadins împreună, și acum le e cum îi mai bine omului, zise Neiu.</p>
               <p>— N-o cred nici în ruptul capului, declară categoric Miron.</p>
               <p>— De ce nu? întrebă Burlă.</p>
               <p>Pompiliu nu răspunse.</p>
               <p>— Pst! Tăcere! Keșkemet are să ne spună ceva.</p>
               <p>Solemn, Pompiliu se porni să cânte pe nas:</p>
               <quote>
                  <hi rend="italic">Iar când este… ca să fie</hi> 
                  <hi rend="italic">Eminescu face… filosofie.</hi>
               </quote>
               <p>Se puseră pe râs repetând versurile în cor. Nu se puteau totuși înțelege; unii susțineau că Eminescu continuă și acum să facă filosofie; bizuindu-se mai mult pe inițiativa Nataliței, alții tăgăduiau.</p>
               <p>Risipind valuri grele de fum pe nas, bine-hrănitul Caraiani glăsui pe limba lui, ca din carte:</p>
               <p>— <hi rend="italic">„Oi sofoi tus ponus cai tus kindmus u deimanusi”.</hi>
               </p>
               <p>— Ce-i tragi tu, bine-hrănitule, cu cai și cu oi? Visezi numai herghelii și turme, glumi Pompiliu.</p>
               <p>— Uitasem că mocanii nu cunosc limba divină a zeilor.</p>
               <p>— Nu se poate scoborî oricine din Pind ca Iani cel negru; noi ne tragem doar din Carpați, de aceea explică-ne-o pe mocănește.</p>
               <p>— Am voit să spun că filosofi ca Eminescu nu se sperie de primejdia Nataliței.</p>
               <p>— Dar tu de ce părere ești, mă Samsoane? îl întrebă Burlă ca să mai râdă.</p>
               <p>Bodnărescu tăcu.</p>
               <p>— Mă Samsoane, să știi că nu te lăsăm până ce nu ni-i spune și tu părerea, acum că a dat Dumnezeu să știm ce crezi despre panteism.</p>
               <p>Grav, solemn și trist, ca de obicei, Bodnărescu rosti sentențios:</p>
               <p>— Ce poate-fi, va fi…</p>
               <p>Era titlul poeziei lui ce trezise ilaritate și discuții la ședințele Junimii:</p>
               <p>— Samson a izbutit să fie mai cu haz de cât noi toți, recunoscu Miron, cântând nazal:</p>
               <p>— Ce poate fi, va fi!</p>
               <p>Și apoi aruncându-și unul altuia:</p>
               <p>— Va fi ce poate fi!</p>
               <p>— Poate fi ce va fi!</p>
               <p>— Fi-va ce poate fi!</p>
               <p>— Va fi ce fi poate!</p>
               <p>— Poate fi ce fi va.</p>
               <p>— Fi poate fi ce va.</p>
               <p>— Adânc ca „A fi ori a nu fi?” hotărî Burlă.</p>
               <p>— Ba Hamletul Bahluiului e și mai adânc, scăpără Miron, și, cât ai clipi, se urcă pe un scaun, strângându-și în jurul trupului o mantie imaginară, cu dosul palmei sub bărbie, cu fața sumbră și scufundată în meditație, lăsă să-i cadă aceste cuvinte:</p>
               <p>— O hi ori n-o hi?</p>
               <p>Toți aplaudară localizarea moldovenească a celebrei întrebări.</p>
               <p>— Apoi dacă Samson poate avea haz, încheie el, scoborându-se de pe scaun, atunci să știți că, în fața Nataliței, și Eminescu se poate lăsa… de filosofie sau cum ar zice bine-hrănitul Caraiani pe limba lui: cai… oi… boi… ce mai filozofoi!</p>
            </div>
            <div type="div2" rend="P23">
               <head>XXII</head>
               <p>Se regăsiră dimineață cu toții afară de Micheriu, pe peronul gării, mahmuri; îl căutau în toate părțile pe Eminescu.</p>
               <p>— Mă, mormăi Burlă, nici eu nu cred să facă filosofia chiar până la ceasul ista.</p>
               <p>Faptul că nu apăruse nici Natalița, era și mai vorbitor. Abia cu zece minute înaintea plecării trenului se iviră și ei la braț; Burlă îi salută tradițional, ca la Viena:</p>
               <p>— Trăiască nația!</p>
               <p>— Sus cu dânsa, răspunse tot tradițional Eminescu.</p>
               <p>— Bravo, mă! Dar unde ați fost? întrebă Miron mai pe șleau.</p>
               <p>Eminescu nu știu ce să răspundă; tot femeia se arătă mai deșteaptă.</p>
               <p>— Frumos v-ați mai purtat, domnilor, n-am ce zice; ne-ați lăsat așa, în drum.</p>
               <p>— Cum v-am lăsat în drum? Știi că-i nostim! N-am plecat cu toții? bufni Miron.</p>
               <p>— Noi am mai rămas doar câteva minute și, când ne-am uitat în jur, erați departe și numai iată că ne-a tăiat drumul niște zăvozi, că, se vede c-ați sculat toți câinii Nicolinei cu zarva dumneavoastră. Păs de mai răzbate!… A trebuit să ne întoarcem îndărăt la Țaru, unde v-am așteptat.</p>
               <p>— Că ne veți și fi așteptat! hohoti bine-hrănitul Caraiani. Altceva se vede că n-aveați de făcut!</p>
               <p>— Firește că v-am așteptat, se puse la mijloc Eminescu fără convingere.</p>
               <p>— Era poate nevoie să vă căutăm ca pe obiecte pierdute? făcu Miron cu haz.</p>
               <p>— Nu, mă, credeam că după ce veți bea la Costache o să vă întoarceți la Țaru ca să rostiți sentința fără apel. Ei, ce ați hotărât? abătu vorba Eminescu.</p>
               <p>Nu răspunse nimeni.</p>
               <p>— Eu, reluă el, deși n-am fost la Costache, cred că tot Cotnarul de la Țaru e mai bun. Ce zici, Natalițo?</p>
               <p>— Mai așa! mormăi voluptos țiganca cu degetele împletite în degetele lui. Luându-i apoi degetul cel mic, i-l duse la gură, și i-l mușcă până la sânge…</p>
               <p>Miron îi dădu cu cotul lui Bodnărescu strigându-i:</p>
               <p>— Vezi, mă Samsoane, că nu-i</p>
               <p>Totul trist pe lume</p>
               <p>când știi cum s-o brodești.</p>
               <p>Trenul se urni din loc în corul prietenilor:</p>
               <p>
                  <hi rend="italic">Iar când este ca să fie</hi> 
                  <hi rend="italic">Eminescu nu face filosofie.</hi>
               </p>
               <p>în timp ce poetul nu-și putea lua privirile de pe panorama Iașilor, a bisericilor, a Trisfetitelor, a Copoului, a Palatului domnesc, ca și cum le-ar părăsi pentru totdeauna. Se sfârșise cu visul lui; părăsea Iașul, părăsea țara… îmbrățișarea pătimașă a țigăncii, cu mușcături, îl scuturase din toropeală. Ce brațe… ce carne tare… ce clește de pulpe!… Țigancă! În dreptul mahalalei ieșene, își trase capul de la fereastră și se afundă în sine. Cu cât trenul se depărta, dispărea și senzația vie a femeii, atât de aprigă în voința de a fi frământată în durere.</p>
               <p>— „De ce o fi mușcând așa?” se tot gândea el. În dragoste era deprins cu senzații mai blânde. Simți cu timpul o ușoară silă. Când și gustul cărnii și dezgustul ei începură să i se împrăștie, golindu-l, porni a-l legăna o iluzie; desprinsă din miriștele grânelor și din limpezimea cerului, imaginea ideală a Veronicăi, cu păr auriu și ochi albaștri, îi risipi urmele dinților țigăncii. Din câte văzuse și trăise la Iași o lună, el nu pleca acum decât cu chipul unei absente ce-l vrăjise odinioară la Viena, cu ochi alintați, oferiți o clipă și reluați după aceea.</p>
               <p>Pe această Veronică, așa cum i-o sculptase propria-i imaginație, o luă cu el la Berlin, floare presată într-o carte. Deși în momentul plecării îl împunsese cu un vârf atât de ascuțit sub coaste, de cum trecuse hotarul, regretul îl părăsise. Durerea poetizată îl îndepărta acum de banalitatea vieții zilnice. Când gazda de la Bremerhof îl întrebă:</p>
               <p>— Doriți o cameră cu un pat? Sunteți singur? voi să-i răspundă:</p>
               <p>— Nu.</p>
               <p>Nu mai era singur de mult. Se miră că Frau Krauss n-o văzuse pe Veronica ori nu citise pe chipul lui că era un om „locuit”. Ființa ei îl umplea mai mult decât umplea el odăița doamnei Krauss.</p>
               <p>Îi răspunse apoi, cu sentimentul de a o înșela.</p>
               <p>— Cu un pat, firește.</p>
               <p>O instală, așadar, și pe Veronica, fără nicio greutate; după vechiul lui obicei, o primbla uneori cu dânsul prin Tiergarten, pe cheiurile Spreei, o luă la Charlottenburg, în Orangenstrasse, lângă Berlin, ca să n-o lase singură acasă, o scotea și pe străzile pitorești ale orașului vechi, pe la anticari, în căutare de cărți rare; o duse chiar la câteva cursuri, nu-i plăcuse lecțiile lui Demberg asupra Instituțiilor și Istoriei dreptului roman, dar ascultase cu interes două lecții de ale lui Lipsius asupra istoriei egiptene și ale lui Nitsch asupra istoriei romane. Se înțelegeau; dulce și vicleană, i se legăna pe genunchi, îl săruta și apoi fugea; provocatoare și apoi castă, își despletea părul auriu și îi răsucea firele în toate imaginile și gândurile. Duceau o gospodărie poetică ideală. Ispitele nu-i lipseau totuși; pe coridoarele Almei mater fetele îi făceau uneori cu ochiul. Mergând odată împreună pe Friderichstrasse, unele femei își întoarseră capul după dânsul.</p>
               <p>— Vezi de n-ai vreun zbenghiu pe nas, că prea se uită lumea la tine, glumi ea.</p>
               <p>Știa de ce se uită; la un colț de stradă, o fată îi aruncase în față:</p>
               <p>— O! <hi rend="italic">der schone, schwartze Grieche</hi>!</p>
               <p>Într-o zi prietenul ardelean Drăgoi îi povestise că făcuse cunoștință pe stradă a unei fete frumușele, cu care își dăduse întâlnire pe duminică, pentru o excursie la Potsdam. Nu se putea duce.</p>
               <p>— Dacă vrai, du-te tu și scuză-mă că musai nu pot veni.</p>
               <p>El tăcu.</p>
               <p>— E fată mândră, n-avea grijă, adause el cu tâlc.</p>
               <p>De teama Veronicăi, privi în jur. N-auzise ori se făcuse că n-aude. Tăcu.</p>
               <p>— Atunci, ne-am înțeles: la două în fața Operei, lângă chioșcul de ziare din stânga…</p>
               <p>Își puse hainele noi; Veronica îi strânse nodul lărgit al cravatei roșii cu măzărichi albe, și-l privise ca și cum ar fi voit să-i spună:</p>
               <p>— Știu unde te duci; nu face nimic. Vezi să nu întârzii prea mult.</p>
               <p>Îl sărută pe ochi. (Ea nu mușca niciodată.) Plecase numai cu gândul să-și servească prietenul; nu simțea nicio emoție. La locul arătat, ea îl aștepta; la început, fata se sperie, dar ochii albaștri se îndulciră apoi, când îi lămuri întâmplarea. Ea păru că nu crede; fu totuși bucuroasă să meargă la Potsdam.</p>
               <p>Blondă, cu ochi albaștri, cu gropițe în obraz și fără niciun moft, Milly avea zâmbetul pe buze și inima în palmă. Venise din München, și-i ducea dorul; nu-i plăcea Berlinul. În tren, nici nu știu când îi sărută mâna, obrazul, ochii, apoi gura; la Potsdam, într-o Wirtschaft chiar lângă lac, fata îi dărui și puținul ce-i rămăsese de dăruit. Plesni ca un mugur, căzu ca o frunză, fără șovăire; dragostea i se părea un act natural. Atât. Ce simplă e viața! Se gândea el în barcă. Fata își răzimase capul pe picioarele lui, ochi în ochi, și nu-l scotea din „du süsse Miky”. Uitase de München; nu-i mai ura pe berlinezi, n-avea altă grijă decât să nu-l supere. De Moldova nu auzise; își propunea să se informeze într-un lexicon. Cucerit de dulceața zilei, el o mângâia pe păr; uitase de Veronica. După-amiaza trecuse ca o nălucire; se despărțiră cu făgăduiala unei întâlniri pe duminica viitoare. Sprinten, vesel și fluierând, o luă pe Altbertgasse; intră în Bremerhof, fără să-l supere duhoarea scării; trecu de catul al doilea spre mansardă. Aprinse becul și se întinse voios în pat. Veronica lipsea, după cum lipsea ori câte ori el umbla după alte rosturi; dar nici nu-și aduse aminte de dânsa… Se simți cuprins de fiori poetici; îi fluturau prin minte gânduri șăgalnice, n-avea nicio grijă; iubise, iubea încă. Luă o foaie de hârtie, și din pat, se puse să o înnegrească:</p>
               <lg>
                  <l>
                     <hi rend="italic">Din Berlin la Potsdam merge</hi> 
                  </l>
                  <l>
                     <hi rend="italic">Drum de fier, precum se știe,</hi> 
                  </l>
                  <l>
                     <hi rend="italic">Dară nu se știe însă</hi> 
                  </l>
                  <l>
                     <hi rend="italic">C-am luat bilet de-a treia.</hi>
                  </l>
               </lg>
               <p>Zâmbi: dară alături de însă; știe rimat cu treia – ce mai licențe poetice! Merse totuși înainte:</p>
               <lg>
                  <l>
                     <hi rend="italic">C-am plecat de dimineață</hi> 
                  </l>
                  <l>
                     <hi rend="italic">Cu un taler și doi groși</hi> 
                  </l>
                  <l>
                     <hi rend="italic">Și de gât cu blânda Milly</hi> 
                  </l>
                  <l>
                     <hi rend="italic">C-ochi albaștri, buze roși,</hi> 
                  </l>
                  <l>
                     <hi rend="italic">Zice Brahma, tata Brahma,</hi> 
                  </l>
                  <l>
                     <hi rend="italic">Cum că lumea asta nu e</hi> 
                  </l>
                  <l>
                     <hi rend="italic">Decât ardere-unei jertfe</hi> 
                  </l>
                  <l>
                     <hi rend="italic">Într-o veșnică cățuie.</hi>
                  </l>
               </lg>
               <p>— Ptiu! se întrerupse brusc, neamul ei de cacofonie!</p>
               <lg>
                  <l>
                     <hi rend="italic">Am aprins și eu luleaua</hi> 
                  </l>
                  <l>
                     <hi rend="italic">Să jertfesc lui tata Brahma,</hi> 
                  </l>
                  <l>
                     <hi rend="italic">Lângă mine un șip de Kümel</hi> 
                  </l>
                  <l>
                     <hi rend="italic">Ș’o bucată de pastramă…</hi>
                  </l>
               </lg>
               <p>La amintirea pastramei de la crâșma lui Țaru, gura îi lăsă apă. Continuă totuși:</p>
               <lg>
                  <l>
                     <hi rend="italic">Zice Darwin, tata Darwin,</hi> 
                  </l>
                  <l>
                     <hi rend="italic">Cum că omul e-o maimuță.</hi> 
                  </l>
                  <l>
                     <hi rend="italic">Am nume de maimuțoi</hi> 
                  </l>
                  <l>
                     <hi rend="italic">Milly’ nsă de pisicuță…</hi>
                  </l>
               </lg>
               <p>Cu gândul la porecla de Miky pe care i-o dase Milly, după numele unui maimuțoi de la Zoo.</p>
               <lg>
                  <l>
                     <hi rend="italic">Și mă urc în tren cu grabă</hi> 
                  </l>
                  <l>
                     <hi rend="italic">Cu o foame de balaur,</hi> 
                  </l>
                  <l>
                     <hi rend="italic">Între dinți o pipă lungă,</hi> 
                  </l>
                  <l>
                     <hi rend="italic">Subsuori pe Schopenhauer.</hi> 
                  </l>
                  <l>
                     <hi rend="italic">Ș’acum șuieră mașina,</hi> 
                  </l>
                  <l>
                     <hi rend="italic">Fumul pipei lin miroasă,</hi> 
                  </l>
                  <l>
                     <hi rend="italic">Sticla Kümel mă invită</hi> 
                  </l>
                  <l>
                     <hi rend="italic">Milly-mi râde… Ce-mi mai pasă!</hi>
                  </l>
               </lg>
               <p>Nu-i păsa de nimic; era fericit și „adormi liniștit”. A doua zi, când plecă la cursuri își lăsă pe masă foaia cu poezia; la întoarcere o găsi păturită în saltar. I-o citise, desigur, Veronica și i-o rânduise cu grijă. În somn i se arătă privindu-l cu același zâmbet și îngăduință.</p>
               <p>— „Știu că tot la mine o să vii.”</p>
               <p>Nu se înșelase: de a doua zi primblarea la Potsdam i se păruse banală! Bleagă și sentimentală, fata se lipise de dânsul cu o gângurire nevinovată; nu pusese rezistență și se oferise fără mister; împlinise un simplu act fiziologic, la care nu participase sufletul. Obiect și nu ființă. Dorea altceva. Cu capul între mâini, îi trecu pe dinainte imagini violente de stupru neizbutit; se scutură și scrise pe dosul primei poezii:</p>
               <lg>
                  <l>
                     <hi rend="italic">Tu cu cruzime m-ai respins,<lb/> când am voit, copilă,</hi> 
                  </l>
                  <l>
                     <hi rend="italic">Să devastez frumuseța ta cea dulce, <lb/>făr’ de milă.</hi>
                  </l>
               </lg>
               <lg>
                  <l>
                     <hi rend="italic">Și totuși corpul tău e plin <lb/>de-o coaptă tinereță,</hi> 
                  </l>
                  <l>
                     <hi rend="italic">Tu al amorului duios <lb/>demonică prăsilă.</hi>
                  </l>
               </lg>
               <lg>
                  <l>
                     <hi rend="italic">Eu am plecat purtând în piept, <lb/>durerea-mi toată scrisă</hi> 
                  </l>
                  <l>
                     <hi rend="italic">Precum al primăverii vânt <lb/>duce-n văzduh o filă,</hi>
                  </l>
               </lg>
               <lg>
                  <l>
                     <hi rend="italic">Dar noaptea, când am adormit, <lb/>
                     </hi>
                     <hi rend="italic">atunci durerea-mi toată</hi> 
                  </l>
                  <l>
                     <hi rend="italic">Se ghemuiește’n inima-mi, <lb/>o arde ș-o împilă.</hi>
                  </l>
               </lg>
               <lg>
                  <l>
                     <hi rend="italic">Părea din somn că m-am trezit <lb/>și te-am văzut pe patu-mi</hi> 
                  </l>
                  <l>
                     <hi rend="italic">Boțind cearșaful meu cel alb <lb/>cu mâna ta gentilă.</hi>
                  </l>
               </lg>
               <p>— Împilă – gentilă! rimă de „vită încălțată” își zise el vesel. Imaginea violenței neîmplinite îl mulțumea însă; se închipui încercând zadarnic să „devasteze” frumusețea femeii și își crezu cearșaful boțit de o mână nervoasă. Milly i se oferise; femeia trebuie să fie fructul ce se refuză mâinii întinse și apa abătută de pe buzele însetate. Savoarea cuceririi fără luptă i se șterse repede din amintire, așa că duminica următoare nu se mai duse la întâlnire.</p>
               <p>— Ce-ți spuneam? îl mângâiase blând Veronica pe frunte și pe păr. Știam că ai să te întorci tot la mine.</p>
            </div>
            <div type="div2" rend="P23">
               <head>XXIII</head>
               <p>Setea lui de ireal și de nerealizabil izbucni atunci sub altă formă. „Om fără noroc” spunea el mereu; „asta nu mi se putea întâmpla decât mie”, deși întâmplările lui li se întâmplau și altora; proprie a lui era numai lipsa de reacțiune față de ele. Ajuns ministru de instrucție, Maiorescu îl invitase să-și treacă repede doctoratul în filosofie, pentru a-l numi profesor la Universitatea din Iași. În loc să-l bucure propunerea îl descumpănise. Se simțit învelit în „cămașa de gheață” a cronicarului. O catedră universitară de filosofie? Cu ce-o merita? Se analiză: cunoștea filosofia lui Schopenhauer. Pentru a o putea expune îi mai trebuia însă o pregătire specială în științele naturale și în antropologie, după cum, pentru a-l pătrunde pe Kant, mai avea nevoie de un semestru de anatomie și de fiziologie. Studiile pregătitoare și răspunderile îi îndepărtau pretutindeni ținta. Nu-și găsi liniștea decât scriindu-i lui Maiorescu, pentru a-i cere o amânare de un an. Abia când lăsa tocul pe masă, răsuflă ușurat că izbutise, în sfârșit, să înlăture singura ocazie de a-și face o carieră. Pe pagina încă udă a scrisorii se aplecă privirea Veronicăi.</p>
               <p>— Mai rămânem încă un an la Berlin. Ești mulțumită?</p>
               <p>Ea încuviință.</p>
               <p>— Eram sigur; încheie el extatic; ne înțelegem așa da bine!</p>
               <p>La o nouă stăruință a lui Maiorescu, nu-și mai simți cămașa de gheață a lui Ion Neculce; hotărârea era luată. „Cu cât mai târziu, cu atât mai bine” – îi răspunse, zâmbind totodată Veronicăi, de alături, ca și cum i-ar fi spus; „Am înlăturat primejdia; mai avem un răgaz de un an și câte nu se pot întâmpla într-un an! Poate cade Maiorescu de la putere.”</p>
               <p>Rămânea, totuși, doctoratul, pentru care își luase obligația și primise și bani.</p>
               <p>— Vii cu mine, Veronico, la Königsberg? îi spuse el într-o zi.</p>
               <p>— Unde te duci tu mă duc și eu, se lipi ea de dânsul.</p>
               <p>— Atunci să plecăm. Berlinul a început să mă înăbușe…</p>
               <p>Nu mai era vorba nici de cursuri complimentare de știința naturale, de antropologie, de anatomie și fiziologie – ci de copierea unor documente asupra politicii Poloniei față de țările învecinate din arhivele Königsbergulul. Plecă acolo.</p>
               <p>— Îți plac documentele, Veronico?</p>
               <p>— Dacă îți plac ție…</p>
               <p>Pentru a pătrunde în sala documentelor, îi trebuia însă să obțină o autorizație specială prin intermediul Agenției Române de la Berlin, al cărei funcționar fusese.</p>
               <p>— Cale lungă, își zise el, dând din cap melancolic.</p>
               <p>Uitând că e un simplu student în împlinirea modestei formalități de doctorat, își atribui răspunderea unui reprezentant al guvernului. Avea să cerceteze niște documente vechi, de la a căror transcriere putea atârna rezolvarea unor chestiuni de politică internațională.</p>
               <p>— Nu așa, Veronico?</p>
               <p>— Dacă spui tu.</p>
               <p>Răspunderii imaginare i se adăuga, ce-i dreptul, și îndoiala asupra competenței sale paleografice.</p>
               <p>— Cât de complicate sunt toate! își zise – și după cinci zile se hotărî să părăsească Germania. Voise să o consulte și pe Veronica, dar n-o mai găsi. Petrecu o noapte de insomnie. Ori cât se strădui să o recheme, nu izbuti. Veronica nu se mai vedea: îl părăsise? Plecase? În îndoiala de sine, începuse să se îndoiască și de existența ei. Nu era oare numai o creație a minții lui? De trei ani o simțea într-însul și o purtase la Viena și la Berlin; acum se destrămase ca un abur. Se sperie de echilibrul minții lui.</p>
               <p>Prin amânări succesive și complicații scrupuloase de studii anexe, reușise, în sfârșit să înlăture toate posibilitățile unei cariere; scăpase de povara morală a catedrei universitare și chiar a copierii unor documente istorice. Mai bine pe o scândură aruncată în voia valurilor, dar liber, fără răspundere!</p>
               <p>În drum spre țară, după doi ani de absență, era, așadar, într-un fel mulțumit: se strecurase printre toate ispitele universitare, scăpase de doctorat și de catedră, adică de obligații față de stat, de știință, de tinerime și rămăsese numai cu obligația față de sine. Se temea totuși că-l părăsise Veronica și în dispariția ei vedea dezaprobarea întoarcerii lui.</p>
               <p>Cu cât trenul se apropia de Iași, perspectivele i se mai tulburau. Îl părăsise exaltarea ce-l făcuse la Lemberg în biserica Movileștilor, să-l ia pe grecul Costachi Coniact, fost arendaș al vămilor pe timpul lui Lăpușneanu și apoi administrator al vămilor și veniturilor regale în provincia Rusiei roșii, drept armaș în Moldova și „mare cancelar” în Polonia; iar pe cei doi fii ai lui drept membri ai familiei Movileștilor. Dacă nu venea cu o diplomă nemțească, ar fi voit să aducă cel puțin fotografia bisericii și a portretelor dinăuntru; lipsa de mijloace îl opri și de la atâta.</p>
               <p>Cât timp trecuse printre străini și se legănase în ritmul trenului prin peisajul de toamnă al câmpiilor galițiene și bucovinene reușise totuși să-și adoarmă scrupulele. Problema catedrei o rezolvase de un an în noaptea tragică a răspunsului cătră Maiorescu; problema doctoratului o rezolvase însă numai pentru dânsul, nu și pentru Maiorescu, căruia îi ceruse (ca ministru) trei sute de taleri în vederea obținerii unei diplome la Iena. „Examen, început august” – îi telegrafiase chiar. Și iată că sfârșitul lui august îl apuca în drum spre țară, fără nicio diplomă în buzunar; n-avea nici măcar fotografia bisericei Movileștilor de la Lemberg! Nu-i trebuia catedră… despre asta nu mai putea fi vorbă. Nu era făcut pentru roluri de răspundere socială… Viața lui era menită neprevăzutului, inegalității, spiritualității creatoare și nu se putea dezvolta decât în inconformism ca într-un mediu natural. „Mă întoc la nimicnicia mea” – își spunea el în tren cu o resemnare împăcată în sine… Resemnarea era însă bună departe, pe drumurile Galiției și ale Bucovinei – nu și în apropierea Iașilor. El se resemnase – se resemnaseră oare și alții pentru dânsul? Contractase obligații morale față de cei ce-l prețuiau, care, masurându-l cu măsura lor, și neînțelegându-i inconformismul firesc, își puseseră speranțe într-însul. Bănuia întrebările prietenilor asupra doctoratului și presimțea că vor da din cap cu mirare, când vor afla că se întorsese cu mâinile goale. Contractase, din nefericire, și obligații materiale; pentru a-l ține la studii la Berlin, cel puțin în primele vremuri, se cotizaseră Pogor, Maiorescu, Rosetti, Carp, Gane și Negruzzi cu câte un galben pe lună; Xenopol, Vârgolici, Melic, Paicu, Neiu ba și unul Archipescu, cu câte o jumătate de galben. Ce va zice Archipescu, burtosul moșier rătăcit la ședința „junimei”, în care se luase hotărârea trimiterii lui la Berlin – când va auzi că se întorsese fără „diplomă”? Un fior îl străbătu prin sita spinării. Ca să alunge de la dânsul viziunea moșierului dezlănțuit, își aruncă ochii apoi pe câmp. Primejdia adevărată nu sta însă în Archipescu ci în singurul om, pentru care avea o mare stimă, în omul a cărui prețuire se întorsese în protecție activă și care ca ministru îi propusese ceea ce de obicei se cere, în Maiorescu. Ce va spune bărbatul cu privirea tăioasă și cu un atât de înalt simț al ordinei și datoriei, când va afla că nu făcuse nimic în străinătate!</p>
               <p>Cu toate că până acum ar fi dorit ca trenul să aibă aripi, cuprins de panică, i se păru, deodată, că merge prea repede. Îi asculta cu atenție ritmul roților ca bătaia unei inimi.</p>
               <p>— Und’ te duci? i se năluci că-i spun.</p>
               <p>Privi speriat spre locul ascuns, de unde-i venea întrebarea.</p>
               <p>— Nu te du! nu te du! țăcăneau acum roțile.</p>
               <p>Era prea târziu; jucase și cartea asta ca pe toate celelalte; fusese scris „să se întoarcă la nimicnicia din care plecase” – ori cât l-ar mustra întrebările lui Archipescu și înlemni privirea tăioasă a lui Maiorescu.</p>
               <p>Izbuti, în sfârșit, să alunge cele două imagini amenințătoare. Rămăsese singur în compartiment. Dar nu mult, căci, brusc, îi apăru pierduta lui Veronica, de a cărei urmă nu mai dase de la Königsberg… O privi cu extaz: nu se temea că-l va mustra că se întoarce fără doctorat; nici ea nu umbla după măriri omenești și după diplome nemțești…</p>
               <p>— Unde ai fost, Veronico?</p>
               <p>— Am plecat de la Königsberg.</p>
               <p>— Pentru ce m-ai părăsit?</p>
               <p>— Pentru că a sosit vremea să te întorci în țară, la Iași, și prezența mea nu mai avea niciun rost; era timpul să mă destram din mintea ta.</p>
               <p>Avea dreptate; dintr-o realitate, el făcuse un ideal; de la prima lor întâlnire o absorbise în sine și de trei ani o luase cu dânsul într-o călătorie de nuntă spirituală, și o modelase așa cum voise… Călătoria se sfârșise și acum se întorcea la realitate, la cealaltă Veronică, aproape necunoscută. Un sentiment de panică îl cuprinse. Își întinse brațele, dar imaginea feri în lături.</p>
               <p>— Înainte de a ajunge la Iași, am dorit să te mai văd pentru cea din urmă dată. Trebuie să ne despărțim, șopti ea.</p>
               <p>— Să ne despărțim? de ce să ne despărțim, când de abia ne-am regăsit?</p>
               <p>— Pentru că începe o nouă epocă a vieții tale. Nunta noastră spirituală s-a isprăvit și tu intri în realitate.</p>
               <p>— În realitate? spuse Eminescu speriat.</p>
               <p>— Te temi de realitate? El lăsă capul în jos.</p>
               <p>— Da, răspunse într-un târziu.</p>
               <p>— De ce te temi? stărui ea.</p>
               <p>— Știu ce părăsesc și nu știu ce voi găsi.</p>
               <p>— Nu-ți ajung dovezile de acum trei ani de la Viena?</p>
               <p>— Nu; sunt dovezi pentru ce a fost și nu pentru ce va fi. Dovezile de pe urmă, de la Berlin, sunt ale tale și nu ale Veronicăi de la Iași; ale tale, dar și ale mele, pentru că tu ești plăsmuirea imaginației mele; ești frumoasă cum am voit eu să fii; ai sufletul pe care ți l-am dat eu; mă iubești așa cum am dorit să mă iubești.</p>
               <p>— Nu trebuie să deznădăjduiești niciodată, și în realitate vei găsi tot ce vei voi.</p>
               <p>— Mă îndoiesc; mă cuprinde de pe acum un fior de gheață. Mă sperii de Veronică reală. Îmi simt mijloacele sufletești stânjenite.</p>
               <p>— Nu… nu… nu spune așa, pentru că gândul paralizează forța.</p>
               <p>— E destinul meu. Dacă n-am luat catedra de filosofie și nici măcar doctoratul, dacă n-am copiat documentele diplomatice din arhivele Königsbergului, și n-am luat nici măcar fotografia bisericii Movileștiior de la Lemberg – vina nu e nici a Universității, nici a Arhivelor, nici a bisericii – ci a mea, în spaima față de realitate și în inconformismul meu esențial.</p>
               <p>— Plătești blestemul superiorității tale.</p>
               <p>— Înainte de a ne despărți, vreau să mă destăinuiesc. Nu știu dacă brațele astea o vor strânge aeve pe pieptul meu plin de imaginea ta ideală, și mă va face să mă pătrund de plăcerea, pe care numai atingerea mâinii tale reci mi-o dă – nu știu cine e și cum e, dar oricum ar fi, bună sau rea, sinceră sau vicleană, și orice s-ar întâmpla, în sufletul meu o iert de pe acum, pentru că vina, ori care ar fi ea, stă în destinul meu.</p>
               <p>— Iată că am ajuns, șopti vedenia; îl sărută apoi impalpabil pe frunte și dispăru.</p>
               <p>Trenul se opri în gara Iași.</p>
            </div>
            <div type="div2" rend="P23">
               <head>XXIV</head>
               <p>Deși nu anunțase pe nimeni, privi pe peron în toate părțile, ca și cum ar căuta pe cineva.</p>
               <p>— Bine ai venit, coane, bine ai venit, auzi din spate o voce groasă.</p>
               <p>Se întoarse. Ștergându-și chelia de nădușală, un om se apropia de dânsul cu mișcări greoaie. Nu-și aduse aminte cine era.</p>
               <p>— Se vede că nu mă mai recunoști, coane, făcu celălalt oarecum jignit.</p>
               <p>— Se poate, domnule Archipescu?</p>
               <p>— Așa mai vii de acasă.</p>
               <p>Era moșierul, cumnatul lui Neiu, la care tocmai se gândise în tren cu spaimă. Căzuse rău.</p>
               <p>— Care va să zică te-ai întors printre noi, poetule. Ce poet? Doftore, Herr Doktore! Doftorașule!</p>
               <p>Eminescu vru să protesteze.</p>
               <p>— Las’ las’, că știm noi. I-ai spăriat pe nemți, hai? Le-ai arătat ce poate moldovanu’ harnic și deștept!</p>
               <p>Eminescu dădu din cap a tăgadă.</p>
               <p>— Crezi că nu s-a auzit și pe aici… Ei, da, ei, da!… Nu zic nu: e bună și modestia, dar doctoratul e doctorat; aiasta-i patalama, nu-i șagă; nu-i ca poezia un moft, că o fi… că n-o fi… numai Maiorescu alege! Aiasta-i negru pe alb, coane, cu peceți împărătești; lucru serios; să ne trăiești, Herr Doktor…</p>
               <p>La gândul că Archipescu îl ajutase cu o jumătate de galben pe lună, Eminescu simți cum se înăbușe; se aștepta să-l întrebe:</p>
               <p>— Ce ai făcut, coane, cu jumătatea mea de galben?</p>
               <p>Nu voi totuși să-l mintă prin tăcere; preferă să lămurească lucrurile chiar de pe peronul gării.</p>
               <p>— Apoi, să vezi, domnule Archipescu, o luă el de-a dreptul, nu mi-am trecut încă doctoratul.</p>
               <p>Omul rămase turtit:</p>
               <p>— Ce spui, coane? Nu șuguiești?</p>
               <p>Lui Eminescu i se păru că-i spusese:</p>
               <p>— Dă-mi îndărăt jumătate de galben.</p>
               <p>— Așa e cum vă spun, răspunse el.</p>
               <p>— Apăi de ce te-ai întors atunci, coane?</p>
               <p>— M-am întors, se încercă el, ca să-mi continui studiile aici și, când va fi să-mi iau doctoratul, mă reped din nou la Berlin.</p>
               <p>— Aha! făcu Archipescu, fără convingere… Buun! Care va să zică ne continuăm studiile la Iași, iar cu Berlinul am cam isprăvit-o…</p>
               <p>— Deocamdată.</p>
               <p>— Deocamdată. Firește! Ei și amu, ce ne facem?</p>
               <p>— Apoi, ce să fac? am venit la Iași.</p>
               <p>— Ai venit la Iași? Văd eu că ai venit la Iași. Dar ce ai de gând să faci la Iași?</p>
               <p>— Știu eu; deocamdată am venit.</p>
               <p>— Înțeleg eu că ai venit, că nu-s tare de cap; dar după ce ai venit?</p>
               <p>— Nu m-am gândit încă.</p>
               <p>— Se poate să nu te gândești, coane? Pâinea înainte de toate, dar e pâine și pâine; pâine neagră și jimblă albă.</p>
               <p>Bătându-l apoi protector pe umăr:</p>
               <p>— O slujbulița, hai? Ce mi te ascunzi? Tocmai de mine, care sunt de ai voștri. Șiret, hai? Crezi că nu te-am mirosit? Ai ochit-o de la Berlin și te-ai repezit la ea, să nu ți-o sufle altul înainte. La adică, bine faci, coane; lupta pentru viață.</p>
               <p>Eminescu fierbea, tăcând.</p>
               <p>— O catedră? o deputăție? ori iarăși vreo bursă?</p>
               <p>Abia stăpânindu-se, Eminescu își mușcă buzele:</p>
               <p>— E o vorbă, domnule Archipescu, că tânărul spune câte face, bătrânul câte a făcut, nebunul câte are de gând să facă.</p>
               <p>— Aha! care va să zică secretos… Buun, coane; te bănuiam eu, după cum ții ochii în pământ… Și de la cine ai învățat, mă rog, vorba aiasta? De la vreun neamț de la Berlin, poate chiar de la Schopenhauer, că Neiu numai de el îmi vorbește?</p>
               <p>— Nu. De la moș Terinte Barbă Lată, răzeș de la Funduri, din ținutul Vasluiului.</p>
               <p>Și-i întoarse spatele.</p>
               <p>Pe piața din fața gării, tot nu era hotărât unde să se ducă: la Pompiliu, la Bodnărescu ori să tragă la vreun han.</p>
               <p>— Bine ai venit, Eminescule, îl ajunse glasul unui om ce sta să se urce într-o trăsură de casă.</p>
               <p>Era Pogor, veselul Pogor, cu inima deschisă, cu zâmbetul pe buze. Rămaseră câteva minute de vorbă; puțin cam încurcat, Eminescu îi lămuri situația. Pogor nu se miră.</p>
               <p>— Îmi pare bine că ești sănătos. E principalul.</p>
               <p>Eminescu îi povesti apoi scena cu Archipescu, de care Pogor făcu haz.</p>
               <p>— Să știi că i-o coc. O să-i trimit prin Neiu brevetul „Vulturului negru” acordat de maiestatea-sa împăratul Germaniei pentru servicii culturale. „Mă rog, coane, jumătate de galbăn e o somă”, adaose el maimuțărindu-l pe Archipescu.</p>
               <p>Luându-l de nasturele hainei:</p>
               <p>— Și acum unde te duci?</p>
               <p>Eminescu privi spre un punct nelămurit al văzduhului.</p>
               <p>— Cum văd n-ai nicio destinație… Vino deocamdată la mine; ești oaspele meu; ia-ți și bagajul; dacă ai cărți nemțești, lasă-le însă la gară – glumi el ca „dușman” al culturii germane.</p>
               <p>Se urcară în trăsură.</p>
               <p>— Lada cu cărți vine după mine.</p>
               <p>— Bun. Eu i-am spus lui Titu că n-are niciun rost mania asta a lui nemțească: nația e latină și de la cultura franceză depinde viitorul ei. Dumneata, pe urmă, posezi cultura germană, și îți trebuie cultură franceză și latină, Racine și Voltaire. Firește pentru formația literară, căci nu văd nevoia de a deveni profesor de filosofie. Unde s-au mai văzut poeți de talentul dumitale profesori? Poeții duc altă viață; nu-s birocrați; dezordinea și fantezia intră în însuși talentul lor. Uite, de pildă (și se puse să râdă), te pomenești că vii tocmai de la Berlin fără să te fi încheiat bine la vestă. Stă strâmbă (i-o desfăcu și vârî fiecare nasture în cheutoarea lui). Ei, ia să te fi arătat așa în fața studenților, să vezi ce zâmbete trezeai; nu le-ar mai fi fost gândul la Kant ci la vesta dumitale. Poeților să le dai mijloace de trai – dar nu multe – că te pomenești că nu mai scriu, adaose el zâmbind. Nu să-i silești să facă ce face imbecilul de Leonardescu, care, pipăindu-și craniul, le spune studenților că seamănă cu al lui Kant.</p>
               <p>Eminescu respiră ușurat: dăduse peste un om care înțelegea rostul poeților. Se speriase zadarnic.</p>
               <p>— Firește, mai e Titu, continuă Pogor, ridicând din umeri, glumeț. Domnul ministru vrea, ce-i dreptul, să-i facă pe toți poeții profesori ca să le asigure ziua de mâine. La urma urmelor, el știe însă ce înseamnă un poet; și te prețuiește mai mult ca poet de cât ca filosof. Mă înțeleg eu cu dânsul; n-avea nicio grijă.</p>
               <p>Situația era, așadar, mai ușoară de cât și-o închipuise în tren… Pogor se arătă apoi o gazdă plină de atenție. Prietenii ceilalți Bodnărescu, Pompiliu, Burlă îl primiră frățește; nu-i ceruse nimeni socoteală: se bucurau poate să-i vadă în boema lor, membru activ al mai multor Academii centrale ca Bolta rece și Châteaux aux fleurs, sau periferice, la Țaru și Costache crâșmarul, și membru corespondent la Pester și Rivallet. Numirea la Biblioteca centrală îl umplu apoi de mulțumire: va trăi printre cărți, prieteni docili și muți, singurii printre care nu se simțea stânjenit. Oamenii îi făceau rău, chiar cei mai buni; ciocnirile de interes, susceptibilitățile, frecările mărunte, ifosele sau simplele ostilități inexplicabile, cu tot aerul de nepăsare, el le înregistra și suferea. Și apoi locul de la Bibliotecă fiind neînsemnat, se credea la adăpostul luptei pentru existență. Va sta, deci, în el liniștit.</p>
               <p>Pe Veronica n-o întâlni în primele săptămâni ale sosirii lui la Iași. Din pricina greutăților începutului, a instalării lui și a lui Miron Pompiliu într-o odaie de la Școala normală de la Trisfetite, unde era director Bodnărescu, și a freneziei primului contact cu noua lui funcție la Bibliotecă, nici nu se prea gândise la dânsa. O purtase cu el trei ani prin străinătate, nu se culcase și nu se sculase o dată, fără să nu fi vorbit cu ea – și iată că acum nu căutase să o întâlnească… Întreruperea studiilor în Germania o atribuise dorului de a o vedea; de abia acum își dădu seama că se înșelase.</p>
               <p>Într-o seară de sfârșit de toamnă, pe când se afla sub teiul lui obișnuit, se apropie de dânsul ca prin vis, silueta unei femei; deprins cu viziunile, o privi, în extaz, fără să se miște.</p>
               <p>— Se pare că nu mă mai cunoști?</p>
               <p>— Cum nu? îngână el scuturându-se din rotocolul luminii.</p>
               <p>— Ida Schwartz în orașul ei, glumi ea, iar dumneavoastră, dacă nu mă înșel, domnul Eminescu?</p>
               <p>— Chiar el.</p>
               <p>— Mă bucur că te văd; am aflat de mult că ești la Iași și mă așteptam să mă vizitezi. Se vede că îndrăznisem prea mult.</p>
               <p>— Voiam să vă întâlnesc mai întâi, pentru a vă cere voie de a veni, îngăimă el fără convingere.</p>
               <p>— Nu trebuia nicio voie. E de mirat, totuși, că nu ne-am întâlnit până acum, că doar Iașii nu sunt chiar Viena, unde ne întâlneam câteodată și din întâmplare.</p>
               <p>Eminescu tăcu.</p>
               <p>— Dar întâmplarea nu ajută decât pe cei ce o doresc.</p>
               <p>Iar tăcere.</p>
               <p>— Ca să nu stăm pe loc, am putea face câțiva pași prin Copou.</p>
               <p>— Negreșit, doamnă, cu plăcere.</p>
               <p>— Ne aflăm în situația de acum trei ani. În locul Mariei Theresiei, suntem însă lângă leii Regulamentului organic. După cât se pare ne-am putea prezenta din nou.</p>
               <p>Schiță un salut glumeț:</p>
               <p>— Mă mai cunoști, scumpul meu domn?</p>
               <p>— Doamna Veronica Micle, apăsă poetul zâmbind.</p>
               <p>— Spune: Veronica „pur și simplu”, cum îmi spuneai la Viena. Ce, nu-ți mai place? Pe cheiurile Dunării ți se părea că numele meu miroase a tămâie și-ți aducea aminte de Agafton. Și apoi de ce „doamna”, între vechi prieteni; că nu-mi închipui că suntem și „foști”.</p>
               <p>— Cu voia dumitale, nu, încuviință el.</p>
               <p>— Bun. Acum să vedem ce facem cu dumneata: Mihai? Nu-mi place. Mihai… Mihăiță… Mișu… e urât. Mihalache e bun pentru boieri bătrâni și oameni gravi: Mihalache Sturdza, Mihalache Kogălniceanu – dar nu pentru poeți: Mihalache Eminescu nu merge. Numele dumitale de botez nu admite familiaritate.</p>
               <p>Mai cântări în gând:</p>
               <p>— Am găsit: Eminescu! Nume frumos, predestinat să se ridice peste alții… Plutește parcă… eminent… eminență… Domină, cum domini prin talent toate talentele. Așadar, Eminescu, cu o nuanță de respect și de admirație, cum ți se și cuvine. Din Eminescu nu poți face însă: Eminescule!; cuvântul impune obligator pe „domnul”. Așa că: te salut, domnule Eminescu, și mă bucur că ai venit la noi, unde reputația ți-a sosit, de altfel, de mult.</p>
               <p>— Te salut și eu, doamnă Micle.</p>
               <p>— Veronica…</p>
               <p>— O să caut să spun Veronica.</p>
               <p>— De ce să mai cauți? Sper că nu te sperii. Uită-te la mine: un pumn de femeie și un fulg de nume.</p>
               <p>El o vedea, dimpotrivă, mare și-l intimida.</p>
               <p>— După ce am isprăvit cu protocolul, recunoaște, domnule Eminescu, că ne-ai cam uitat și că zilele de la Viena s-au șters din amintirea dumitale fără urmă; nu mai vorbesc de prietenia ce se legase între noi.</p>
               <p>— Doamnă…</p>
               <p>— Veronica, domnule.</p>
               <p>— Bine, Veronica, dar nu merge.</p>
               <p>— Începe și să vezi că o să meargă.</p>
               <p>Eminescu tăcu.</p>
               <p>— Vezi că taci.</p>
               <p>— Cum să nu tac când trebuie să pornesc de la un punct de plecare, cu care nu-s încă învățat.</p>
               <p>— De la ce punct?</p>
               <p>— De la „Veronica”.</p>
               <p>— Probabil că în acești trei ani numele meu nu ți-a trecut niciodată prin gând; altfel îți venea ușor să-l rostești.</p>
               <p>— Mie? mie? Îngăimă el, înăbușit de indignare.</p>
               <p>Fața i se umplu de atâta lumină și extaz, încât ea se văzu în ochii lui ca într-o oglindă limpede; omul era o subterană de bolte, în care nu răsuna de cât numele „Veronica! Veronica!” Se bucură, fără să o arate.</p>
               <p>— Prietenie? dinți de lapte care cad fără să-i atingi. A fost de ajuns să plec și să mă uiți…</p>
               <p>El se închise; privirile i se stinseră; bolțile sufletului nu mai răsunau de numele ei. Nu protestă totuși.</p>
               <p>— Acum după atâta uitare, reveni ea, a sosit momentul să ne reluăm prietenia de unde am lăsat-o la Viena. Nu-ți pot însă tăgădui că m-a durut că în trei ani nu mi-ai dat niciun semn de viață, că ai mai fost o dată la Iași fără să cauți să mă vezi și că chiar și acum numai întâmplarea a făcut să ne întâlnim după o lună.</p>
               <p>El tăcu. Ajunseseră în stradă.</p>
               <p>— Trebuie să ne despărțim, reluă ea. Te rog să vii să mă vezi. Bărbatu-meu îmi vorbește mereu de dumneata, și se miră și el că ne-ai uitat. S-a pus chiar să citească <hi rend="italic">Sărmanul Dionis</hi>, dar n-a înțeles nimic… trebuie să i-l explici. Și, pe urmă, o să-ți cânt, ca la Viena, poezii populare ardelene… sau din Verdi ori din Chopin. Vii? Nu? De ce taci?</p>
               <p>El o privea cu ochi mari, pe altă lume, și numai când tăcerea începuse a se prelungi supărător, reuși să spună:</p>
               <p>— Ce frumoasă ești!</p>
               <p>— Ha? Ce spui? Ce spui? Dacă nu te-aș vedea atât de emoționat, te-aș ruga să-mi mai spui o dată! Frumoasă? Eu, frumoasă? De unde ai scos-o, așa deodată? Tocmai când nici nu mă mai așteptam.</p>
               <p>El tăcu.</p>
               <p>— Se vede că, de când nu ne-am văzut, ai învățat să faci complimente.</p>
               <p>El protestă.</p>
               <p>— Chiar dacă n-ar fi un simplu compliment, e încă ceva nou. La Viena ochii îți umblau numai pe tablouri, pe biserici, pe frunze căzute, pe apele Dunării; apoi dacă mă găsești frumoasă e semn că tot te-ai mai gândit la mine.</p>
               <p>— De ce?</p>
               <p>— Dacă te uitai la prea multe femei și nu mă aveai puțin în minte și pe mine, nu mă găseai frumoasă.</p>
               <p>El rămase la punctul său de vedere. Era frumoasă pentru că era frumoasă, fără alte motive.</p>
               <p>— Nu țin minte decât să te contrazic; voi fi având și părți frumoase… pe ici pe colo – ca și grădina asta a Copoului.</p>
               <p>Tăcere.</p>
               <p>— Nu știu dacă sunt frumoasă; dar aș voi să fiu frumoasă, insistă ea.</p>
               <p>— De ce?</p>
               <p>— Ca să-ți plac dumitale.</p>
               <p>— Dacă-i numai pentru atât, mi-ai și plăcut.</p>
               <p>— Cu atât mai bine; în cazul acesta, chiar dacă n-aș fi frumoasă aș merita-o.</p>
               <p>Seara se lăsase. Urcându-se într-o trăsură, ea îi aruncă din vârful buzelor:</p>
               <p>— Te aștept.</p>
            </div>
            <div type="div2" rend="P23">
               <head>XXV</head>
               <p>Eminescu rămase cu ochii după trăsură; când să se scoboare, zări pe Burlă și pe Miron urcând spre Copou. N-avea poftă de vorbă. Intră din nou în grădină, Veronica era mai frumoasă decât și-o închipuise. Ce ochi de apă de mare, dulci și vicleni, ce privire învăluitoare, ce mișcări unduioase! „Un pumn de femeie și un nume de fulg” – spusese ea; dar el o compunea și o descompunea pe retina sa, înaltă, mlădie, dominatoare. Prin aleea pustie, chipul ei îi plutea pe dinainte plin de miresme de mănăstire, de tămâie, de prescure, de sulfină, de fân cosit… Ca la Viena, își simți din nou în ea destinul.</p>
               <p>Pentru a se deprinde cu ideea vizitei, îi trebui să cerceteze mai întâi locul. Chiar în acea seară se scoborâse dinspre gospodăria lui Gane spre casa Veronicăi, ceva mai jos, cu un subsol înalt din pricina pantei repezi, cu un cat, la care te urcai pe o scară de lemn într-o verandă întinsă pe toată latura din vale; câțiva brazi în fund și o grădiniță în față. În alte seri pornise din jos și se oprise în ograda goală din față ca să privească jocul de lumini și de umbre dinăuntru.</p>
               <p>Numai după vreo săptămână își luă inima în dinți. O zărise la geam și urcă mișcat scara înaltă. Sună și fu introdus într-un salonaș cu pian cu coadă, cu vaze de flori și note răvășite, cu câteva tablouri și un portret al Veronicăi în toaletă de seară, cu coafura ridicată. Nu-i plăcu. Răsfoi pe o măsuță câteva numere din <hi rend="italic">Convorbiri literare</hi>, cu poeziile lui însoțite de semne. Nu venea nimeni. Numai după vreun sfert de ceas intră zâmbitoare, arătându-i pe o etajeră fotografia.</p>
               <p>— N-ai lipsit dintre noi; deși m-ai uitat, chipul dumitale mi-a fost totdeauna pe masă și în gând.</p>
               <p>El se încurcă în explicări. Se puseră să evoce timpurile de la Viena prinse în pulberea de aur a trecutului. – „Ți-aduci aminte de preumblarea de la Kahlenberg?” – „Ți-aduci aminte de vizita la casa lui Schubert?” Fiecare își aducea aminte și se credea singurul. Întrebau fără să mai aștepte răspunsul.</p>
               <p>— Ce-ți mai fac prietenii de la Viena?</p>
               <p>Nu-i mai văzuse de doi ani; îi spuse tot ce auzise de Dan, de Chibici, de Țurcan, de Ciocan și de Tancu; de Neagoe nu-i pomeni nimic. Ea așteptă.</p>
               <p>— Dar Ardeleanul acela brun?</p>
               <p>— ?</p>
               <p>— Neagu ori Negru…</p>
               <p>— Neagoe, preciză el.</p>
               <p>— Da, așa.</p>
               <p>Nu mai știa nimic de dânsul.</p>
               <p>— Nouă ne-a mai scris, reluă ea șiret. E la Sibiu, la o bancă… e în corespondență cu bărbatu-meu.</p>
               <p>Eminescu simți o mușcătură.</p>
               <p>— Ștefănucă spune că e un tânăr priceput; vrea să-l ajute: îmi pare că el le-a scris prietenilor de l-au numit la banca din Sibiu.</p>
               <p>— Da? făcu poetul, strângându-se în sine ca un arici.</p>
               <p>— El și-a mai adus aminte de noi; numai dumneata ai uitat de tot ce s-a petrecut la Viena.</p>
               <p>— De unde îți închipui că am uitat? Din faptul ca nu știu ce a devenit Neagoe? I-am pierdut urma și, de altfel, nici nu mai eram prieteni.</p>
               <p>— Da? se lumină femeia la față. Și de ce?</p>
               <p>— Fără motive; ne ocoleam.</p>
               <p>— Da? insistă ea provocator. Să știi că-mi pare bine.</p>
               <p>— Nu văd de ce?</p>
               <p>— Uite așa – ca și dumitale, fără motiv.</p>
               <p>El nu se bucură; se văzu în atitudinea șoricelului încăput în laba pisicii. Tăcu, absent.</p>
               <p>— Nu voiam să-ți spun asta, reluă ea. Scoboară din norul dumitale și uită-te puțin și la mine.</p>
               <p>— Mă uit.</p>
               <p>— Nimic din mine nu-ți amintește Viena?</p>
               <p>— ?</p>
               <p>— De ce crezi că te-am făcut să aștepți atât?</p>
               <p>— Nu știu.</p>
               <p>— Văd că tot eu trebuie să-ți spun, suspină ea. Asta e rochia pe care o aveam în Volksgarten.</p>
               <p>El recunoscu rochia de tul albastru, cu brațele goale până în cot; lipsea doar mantila.</p>
               <p>— Când te-am zărit pe fereastră, am pus-o anume, doar mi-i vedea cu ochii din vremea lecturii lui Făt Frumos din tei, care m-a mișcat atât:</p>
               <lg>
                  <l>
                     <hi rend="italic">Și-o cuprinde de călare,</hi> 
                  </l>
                  <l>
                     <hi rend="italic">Ea se apără c-o mână</hi> 
                  </l>
                  <l>
                     <hi rend="italic">Însă totuși lui se lasă,</hi> 
                  </l>
                  <l>
                     <hi rend="italic">Simte inima-i că-i plină.</hi>
                  </l>
               </lg>
               <lg>
                  <l>
                     <hi rend="italic">Și pe umerii lui cade</hi> 
                  </l>
                  <l>
                     <hi rend="italic">Al ei cap cu fața-n sus.</hi>
                  </l>
               </lg>
               <p>M-am înșelat; ochii dumitale nu mă mai văd. El protestă moale.</p>
               <p>— Pentru a-mi pune rochia asta în amintirea plimbării din Volksgarten, am mai avut un motiv.</p>
               <lg>
                  <l>— Care?</l>
               </lg>
               <p>— După trei ani e timpul să-ți fac o mărturisire; destul m-a mustrat conștiința până acum.</p>
               <p>Eminescu se încorda în așteptare.</p>
               <p>— Îți mai amintești prinsoarea făcută?</p>
               <p>— Firește.</p>
               <p>— Ți-am spus că Ștefănucă mă așteaptă în Piața Sfântului Ștefan; dumneata mi-ai propus să-l căutăm mai întâi în Dianagasse. Ne-am înțeles că, de câștig eu, să-mi scrii poezia în album; de câștigi dumneata… să-ți hotărăști singur câștigul. Ai dorit să-mi săruți brațul. Eram tot cu rochia asta. Așa e?</p>
               <p>— Așa.</p>
               <p>— Am câștigat eu.</p>
               <p>— Da.</p>
               <p>— Dar n-am câștigat pe drept. Mă spovedesc de-abia acum: eu îți spusesem că Ștefănucă mă aștepta de la zece, pe când noi ne înțelesesem să ne întâlnim la amiază. Înțelegi?</p>
               <p>— Înțeleg, dar nu totul.</p>
               <p>— Ce nu înțelegi?</p>
               <p>— De ce nu mi-ai spus atunci adevărul?</p>
               <p>Ea râse:</p>
               <p>— Dacă te-ai gândi bine ai înțelege și asta.</p>
               <p>— E o viclenie al cărei rost nu-l văd.</p>
               <p>— Viclenia, ca toate vicleniile femeilor, își are rostul; nu strică nimănui și face și pe poeți să vadă ceea ce se încăpățânează să nu vadă.</p>
               <p>— Anume?</p>
               <p>— Ți-am spus că ora întâlnirii era la zece, ca să-ți arăt cât îmi plăcea să stau de vorbă cu dumneata, de vreme ce am putut lăsa să treacă două ceasuri de la ora hotărâtă de bărbatu-meu.</p>
               <p>Lui Eminescu nu-i venea să creadă.</p>
               <p>— Te-am făcut apoi să-ți închipui că Ștefănucă mă poate aștepta două ceasuri pe o bancă fără să se supere, ca să-ți arăt cât mă iubește.</p>
               <p>— Și pentru ce?</p>
               <p>— Ca să conchizi că sunt o femeie ce merită să fie iubită.</p>
               <p>— Da?</p>
               <p>— De altfel chiar de atunci m-am pocăit că te-am înșelat și ți-am spus: „cât de rău îmi pare că am câștigat!”</p>
               <p>Iată înțelesul cuvintelor din Piața Sfântului Ștefan, se gândi Eminescu, în jurul cărora imaginația lui brodase atâtea presupuneri: era numai regretul unei viclenii. Tăcerea lui se prelungea.</p>
               <p>— Trage acum concluzia mărturisirii ce ți-am făcut.</p>
               <p>— Ce concluzie?</p>
               <p>— În privința prinsoarei!</p>
               <p>Eminescu dădu din umeri.</p>
               <p>— Nu văd.</p>
               <p>— Dacă nu te mințeam, ai fi câștigat dumneata prinsoarea și nu eu – șuieră ea, tulburătoare, plimbându-i, ca la Viena, pe lângă gură brațul cald și rotund.</p>
               <p>— A! făcu el, lăsându-și buzele pe pielea, albă.</p>
               <p>Când, după câteva clipe, își înălță capul, gura îi întâlni gura ce-o aștepta în drum, și amândouă se topiră într-o sărutare lungă.</p>
               <p>— Bine că ai înțeles, în sfârșit, că te iubesc, de când te-am văzut, și chiar de mai înainte, de când ți-am citit primele versuri.</p>
               <p>Luându-i apoi capul între mâini, îl sărută pe fruntea boltită:</p>
               <p>— Să nu crezi că te-am mințit atunci; te-am mințit acum, doar te-oi face să mă săruți. Nu mă crezi?</p>
               <p>Uluit, el îi răspunse:</p>
               <p>— Nu știu ce să mai cred.</p>
               <p>— Nici nu-i nevoie să știi.</p>
               <p>Potolită, blândă, își puse apoi capul pe umărul lui, mormăind:</p>
               <lg>
                  <l>
                     <hi rend="italic">Și pe umerii lui cade</hi> 
                  </l>
                  <l>
                     <hi rend="italic">Al ei cap cu fața-n sus.</hi>
                  </l>
               </lg>
               <p>așteptând să-i cadă și ei, de sus, mana sărutărilor așteptate de atâta vreme.</p>
            </div>
            <div type="div2" rend="P23">
               <head>XXVI</head>
               <p>În odaia de alături se auziră glasuri; fata din casă anunță trei domni.</p>
               <p>Veronica se desfăcu repede, își tipări părul zburlit în funigei de aur și abia avu timpul să-i trimită o sărutare în scoica mâinii. Se făcură prezentările: domnul căpitan Vornicel, avocatul Oncescu și judecătorul Porumbaru.</p>
               <p>— Domnul? întrebă căpitanul, nemulțumit că dă peste-o figură necunoscută.</p>
               <p>— Domnul Mihai Eminescu, aruncă în treacăt Veronica.</p>
               <p>Numele nu-i spuse nimic.</p>
               <p>— Se vede că nu ești de aici din Iași, coane, îl iscodi căpitanul.</p>
               <p>— Nu.</p>
               <p>— Dar de unde?</p>
               <p>— De la Botoșani.</p>
               <p>— Ești în treacăt aici?</p>
               <p>— Mai mult nu.</p>
               <p>— Aha, o slujbă?</p>
               <p>— Da.</p>
               <p>— Ce?</p>
               <p>— Directorul Bibliotecii centrale.</p>
               <p>Căpitanul dădu din cap cu un „a!” din care se vedea că slujba nu-i părea importantă. Roșie, Veronica simți nevoia să adauge:</p>
               <p>— Ai fi putut ști, domnule căpitan, că domnul Eminescu e poet; se vede că nu i-a ajuns reputația până la cazărmile de la Copou.</p>
               <p>— Ha! domnul face versuri? Cum nu mi-a dat în gând, după plete? La școala militară și eu făceam versuri; camarazii îmi spuneau „poetul”; ba mă luaseră la ochi chiar și profesorii… Versuri de dragoste, firește, pentru domnișoarele de la Centrală. Eeehei, tinerețe! Știi ce, duduie Veronicuțo, am să ți le citesc la iarnă.</p>
               <p>Apropiindu-se apoi de dânsa, o luă de amândouă mâinile și o răsuci ca pe o păpușă cu resort.</p>
               <p>— Tiii! făcu el, ia te uită ce rochie nouă! De când o ai, duduie, că nu ți-am văzut-o până acum? Te prinde de minune; ești un vis, cu brațele goale ca Venera lui Milo.</p>
               <p>Și fără altă vorbă o sărută pătimaș chiar pe locul unde o sărutase imaterial poetul.</p>
               <p>— Să nu te superi, duduie, dar e o nebunie a mea; nu pot vedea un braț frumos de femeie fără să-l sărut.</p>
               <p>Roșind din nou, Veronica își trase mâna ușor.</p>
               <p>— Domnule căpitan, ai putea să-ți mai stăpânești puțin „nebunia”.</p>
               <p>Căpitanul făcu cu ochiul spre odaia de alături:</p>
               <p>— E poate acasă „bătrânul”?</p>
               <p>Contrariată, ea dădu din cap că nu.</p>
               <p>— Cu atât mai bine… Nu că ne supără, dar… e mai bine să nu fie acasă. Tot nu mi-ai spus, duduie, când ți-ai făcut rochia asta?</p>
               <p>— Mai de mult.</p>
               <p>— De când?</p>
               <p>— De acum trei ani, de la Viena, unde am cunoscut și pe domnul Eminescu.</p>
               <p>— Aha, dumnealui a făcut studii la Viena?</p>
               <p>— Da.</p>
               <p>— Ei, atunci, o fi om învățat, își dădu cu părerea căpitanul.</p>
               <p>Găsind că tăcuse îndeajuns, avocatul interveni:</p>
               <p>— Poate v-am întrerupt de la o lectură?</p>
               <p>— Nici de cum.</p>
               <p>— Nu de alta, dar ne place și nouă poezia: am dori să ascultăm. De domnul Eminescu am mai citit versuri prin Convorbiri foarte frumoase; mai ales una mi-a plăcut; i-am uitat titlul; dar de o strofă tot îmi aduc aminte:</p>
               <lg>
                  <l>
                     <hi rend="italic">Călător pe a lumei valuri!</hi> 
                  </l>
                  <l>
                     <hi rend="italic">De-i vedea în calea ta</hi> 
                  </l>
                  <l>
                     <hi rend="italic">Luntre, vâslă părăsite</hi> 
                  </l>
                  <l>
                     <hi rend="italic">A cui sunt nu întreba.</hi>
                  </l>
               </lg>
               <p>Erau versuri de Bodnărescu. Veronica roși; poetul tăcu, absent. Magistratul găsi prilejul să intervină și el:</p>
               <p>— N-ai fost mata la studii și la Berlin?</p>
               <p>— Ba da.</p>
               <p>— Mi-a vorbit Archipescu.</p>
               <p>Eminescu roși până în rădăcina părului. Stătu răstignit, așteptându-se și la alte întrebări. Magistratul se gândea la carieră; avea vechime și drept de înaintare; îl luă deci de o parte și-l descusu despre Maiorescu, despre Carp, despre Rosetti, despre felul cum se poartă cu scriitorii, despre ședințele de la Junimea; la urmă, îi mărturisi că avea și el câteva încercări de tinerețe. Până să le vadă Maiorescu, ar fi dorit să i le citească lui. Întorcându-se spre Veronica:</p>
               <p>— Ce spui, duduie, facem într-o zi o lectură la mata?</p>
               <p>— Cu plăcere, domnule Porumbaru.</p>
               <p>— Îl rugăm și pe domnul Irimescu (și-l arătă pe Eminescu); îi spun și lui Archipescu, tot zice că sunteți prieteni.</p>
               <p>Pe ghimpi de când se vorbea de literatură, căpitanul sări din loc:</p>
               <p>— Ba pe mine să nu mă chemați, că nu vin. Ori dacă vin, să știți că vă citesc și eu versuri.</p>
               <p>Avocatul și magistratul râseră. Mulțumit de succes, căpitanul schimbă vorba.</p>
               <p>— Dar de ce n-ai venit, duduie Veronicuțo, alaltăieri seara, la Rivallet, cum mi-ai făgăduit? Era o mândrețe de seară, răcoroasă; ne-am primblat cu lăutarii după noi; ba i-am luat și în barcă, de mai-mai să ne răsturnăm.</p>
               <p>— Domnul căpitan, interveni avocatul, nu ne vorbește și de Mimi, cântăreața sosită de la Paris.</p>
               <p>— Cum să nu vorbesc, Oncescule, că numai să vorbesc mai pot; de apropiat nici chip, din pricina ta. Să-ți spună și Porumbaru, cât a suspinat și s-a uitat galeș la dânsa.</p>
               <p>Căpitanul luase vânt.</p>
               <p>— Nu zău, duduie, că pe domnișoara Mimi o rechiziționează Oncescu; nici n-ai s-o vezi. Dar e o frumusețe în grădină, în boschete, pe lac, pe lună plină, de-ți vine să-ți deschei nasturii de la tunică în fața naturii.</p>
               <p>Oricât era de absent, Eminescu nu putu să nu zâmbească în fața acestei expresii ciudate a satisfacției estetice.</p>
               <p>— Vino, duduie, că o să petrecem, de-o să pomenești; ș-apoi știi că fără mata nimic n-are haz; întreabă și pe dumnealor. Mă, Porumbarule, nu ți-am spus alaltăieri seara, că ne lipsește duduia Veronica și că numai unde-i ea se petrece bine?</p>
               <p>— Da, da, mormăi Porumbaru; spuneai, spuneai, dar cu ochii o mâncai pe Mimi.</p>
               <p>— Bine, mă, nici ochii nu vrai să-mi mai rămână? Uite o să mi-i scot de acum.</p>
               <p>Stânjenită de flecăreala căpitanului, Veronica tăcea. Căpitanul făcu iarăși cu sprinceana spre camera de alături.</p>
               <p>— Ori poate nu te lasă „bătrânul”?</p>
               <p>Ca și cum n-ar fi auzit, Veronica nu răspunse.</p>
               <p>— Știi ce, duduie? Fă ce-ai mai făcut. Lasă-l acasă. Nu-i place, nu-l silește nimeni să vină la petreceri. Tinerii cu tinerii, bătrânii cu bătrânii, nu așa, domnule Irimescu? Spune-i și mata o vorbă, că poate ai mai multă trecere decât noi, că zici că o cunoști de când erai la Viena; ehei! Eu pe atunci nici nu venisem în garnizoana Iași; îmi mâncam amarul la Huși…</p>
               <p>Toți tăceau.</p>
               <p>— Cine tace aprobă, reluă sentențios căpitanul. Care va să zică ne-am înțeles, duduie. Mata vii cu madam Ceruleanu; am grijă să vorbesc eu cu dumneaei, și pe urmă te aducem noi acasă.</p>
               <p>Stacojie, Veronica șuieră printre dinții strânși:</p>
               <p>— Nu vin, domnule căpitan, cu un ton atât de hotărât încât pricepu și căpitanul că nu mai avea de ce stărui.</p>
               <p>— Bine, biiine! făcu el oarecum încruntat. Dacă duduia nu vrea, nu-i nimic de făcut.</p>
               <p>Ochii lui și începuseră, de altfel, de a iscodi prin toate colțurile salonașului.</p>
               <p>— Da’ nu văd măsuța? Ce zici, duduie Veronicuțo, nu facem un ghiordumaș, așa la repezeală, ca să ne treacă de urât.</p>
               <p>Veronica scrâșni din nou:</p>
               <p>— Nu-i momentul de cărți; de altminteri, domnul Eminescu nici nu cunoaște ghiordumul.</p>
               <p>— Ei, asta-i acum! Parcă numai ghiordumul e pe lume… facem o panță… un maus… un stosișor…</p>
               <p>Eminescu dădea mereu din cap că nu știe.</p>
               <p>— Facem, coane, atunci o concină prădată, ori un tabinet, că doar aestea le-ai fi cunoscând.</p>
               <p>Eminescu dădu din nou din cap.</p>
               <p>— Tiii, coane, da’ ageamiu mai ești! D-apoi ce-ai învățat pe acolo pe la Viena și pe la Berlin, dacă nu cunoști nici tabinetul? Ehei, o să te dai la brazdă, aici la Iași; o să ajungi doftor în ghiordum.</p>
               <p>Eminescu nu-și dădu osteneala nici să răspundă, nici să râdă.</p>
               <p>— La urma urmei, dacă dumnealui nu cunoaște niciun joc să-și ia pedeapsa! Să facă pe chibițul; uite chiar lângă mine, că eu n-am cabale ca Oncescu; oricât oi pierde, nu mă supăr. Ce zici, coane?</p>
               <p>Poetul nu zicea nimic; n-avea decât un gând: să plece.</p>
               <p>— Ori dacă nu-ți place să faci pe chibițul, atunci ia o carte cu poze ori un album, uite cela de colo, cu fotografiile duduii Veronica, de când era fetiță de cinci ani.</p>
               <p>Și deschizând albumul:</p>
               <p>— Uite la ea, ce mumușică-i, mânca-o-ar mama!</p>
               <p>Eminescu se sculă să plece; roșie, Veronica se repezi la dânsul:</p>
               <p>— Mai stai, că doar nu jucăm… Mai bine să-ți cânt ceva ce-ți plăcea la Viena, aria Violetei din <hi rend="italic">Traviata</hi>.</p>
               <p>Luându-i-o înainte, căpitanul și începu să fredoneze:</p>
               <lg>
                  <l>Addio cu pasat</l>
               </lg>
               <p>trecând apoi la:</p>
               <lg>
                  <l>Toreador, june cavaler.</l>
               </lg>
               <p>Eminescu stărui în hotărârea lui. Era târziu și trebuia să meargă și aiurea. Își luă rămas bun.</p>
               <p>— Domnule Irimescu, îi tăie calea Porumbaru, cred că ne-am înțeles în privința lecturii. Duduia Veronica o să ne cheme într-o seară și atunci o să citesc și eu încercările mele… Nu e mare lucru. Iar dacă ți se pare nimerit, le citesc apoi și la Junimea…</p>
               <p>— Negreșit, mormăi șters poetul și plecă.</p>
               <p>— Dar ageamii mai sunt și poeții aiștia! bombăni căpitanul mulțumit că scăpase de dânsul. Niște încurcă lume. Și eu făceam versuri în tinerețe, dar aiasta nu mă împiedeca să știu toate jocurile. Să vezi, coane, ce bacara îi trăgeam cu dicționarul de franceză al lui Codrescu, pe bancă, chiar în timpul orei de lecție!</p>
            </div>
            <div type="div2" rend="P23">
               <head>XXVII</head>
               <p>Eminescu ieși atât de uluit, încât mai să lunece pe scara înaltă de lemn; în uliță rămase puțin pe gânduri; nu-i venea să se întoarcă acasă, în „balamucul” de la Trisfetite unde, prea zgomotoși, prietenii nu l-ar fi lăsat să-și vină în fire. Avea nevoie de singurătate. Porni la deal spre casa lui Gane și nu coti spre grădina Copoului, pentru a nu se întâlni cu alții. Merse pe uliți laterale și ieși în dreptul zidurilor părăginite ale cazărmii zidite de Grigore Ghica. Pe deal, sus, lume încă multă; prin ronduri, pe înserate, tarafuri de lăutari încântau cucoanele din trăsurile de casă oprite. Gonit, el trecu de ronduri, de Viață lungă, unde câțiva cheflii își începuseră larma, și nu-și încetini pasul de cât când se văzu în câmp, în mirosul de fânețe.</p>
               <p>Scena de la Veronica îl destrămase: îmbrăcarea rochiei de la Viena, insinuările cu Neagoe, răstălmăcirea prinsoarei făcute acolo, de nu mai știa care-i adevărul, provocarea sărutării depășeau cu mult viclenia necesară întețirii setei lui amoroase. Ochii ce se lăsau galeși și posedau pentru a se îndrepta apoi aiurea, pe altul, sau absenți, îi plăcuseră de la început la Viena; dar apariția și dispariția lui Neagoe, pe un fundal de echivoc, îi încețoșaseră ultimele săptămâni. Încă de atunci, chiar în prezența ei, simțise nevoie de a o îndepărta, pentru a o sculpta din nou în imaginație, așa cum o voia, ideală. Atitudinea de astăzi îl uluise. Îl provocase, și, deși era câștigătorul provocării, nu avea satisfacția biruinței. Suava plăcere de câteva clipe a sărutării nu-i amorțise luciditatea; își dădea seama de arta cu care îi adusese buzele pe braț și îi primise apoi sărutarea în drum, ca și de alintul capului lăsat pe umăr într-un cadru de reminiscență literară. Ceea ce urmase îl răscolise la fel prin vulgaritate și intimitate suspectă. Căpitanul o răsucise ca pe un obiect propriu și posedat; îi mozolise brațul cu o lăcomie de stăpân acolo, unde el, după trei ani, abia îndrăznise să-și lase buzele ca o rouă. Și-i închipuia acum jucând ghiordum: ea, picior peste picior, fumând țigară după țigară, în timp ce el îi strângea, pe sub masă, pulpele între cizme; imaginea grupului îl revoltă.</p>
               <p>Străbătuse câmpia aproape pustie și intrase în pădurice, unde se opri „La Olimp”, vila lui Pester; se înfundă, departe, într-un boschet, luminat doar de ciobul lunei. Își aruncă pălăria pe iarbă și se uită în vinul chihlimbariu, ca și cum ar căuta ceva. Se simțea abătut, sfârșit. Se concentra cu toată puterea imaginației asupra trecutului; voia să alunge prezentul, voia să risipească imaginea femeii viclene și senzuale, voia să uite scenele de vulgaritate, pe care le trăise; de ar fi putut, ar fi smuls și sărutul ce-i ardea încă gura. Își lunecă amintirea la întâlnirea din Muzeul de la Viena, la primblarea din Volksgarten, la toate rătăcirile lor de odinioară pe cheiuri, prin biserici, prin parcuri, prin jurul Vienei, și, mai pe urmă, la imagina ideală a Veronicăi, așa cum o crease el și și-o însuflețise. Aceasta era Veronica lui și de când o născocise îl urmase în toate rătăcirile și se mulțumise cu toate lipsurile lui; nu murmurase niciodată, nu-l înșelase și-l mângâiase de ori de câte ori se simțise abătut. O purtase cu el doi ani la Berlin, și o luase la Königsberg. I se arătase și în preajma Iașilor, unde îl părăsise în tren… Cu fruntea în palme, rămase așa, ca să-și adune toată puterea lui de viziune interioară, pentru a o readuce alături, la masa boschetului luminat numai de ciobul lunii. Icoana ideală a femeii nu venea însă; dispăruse. În fundul paharului cu vin chihlimbariu, nu vedea decât imaginea unei femei cu râs senzual, jucând cărțile picior peste picior; un ofițer o mușca lacom de brațul gol… Veronica ideală se făcuse nevăzută; imaginația nu mai reușea să o evoce… Abia pe la miezul nopții se întoarse în „balamucul” de la Trisfetite, unde cei doi prieteni îl primiră cu miorlăituri amoroase de cotoi cățărați pe streașină casei.</p>
               <p>O dată cu primele sloate de toamnă, când și fulgii de zăpadă nu se îndură să cadă ca să nu se murdărească, noroiul începu a se așterne și pe viața lui Eminescu. Maiorescu se resemnase în fața situației. Voise să facă dintr-însul un profesor universitar și nu ieșise decât un bibliotecar; dar mai era și un poet, un mare poet. Cum pricepea condițiile speciale, nu-i arătase nicio nemulțumire. Nu-i trebui însă mult lui Eminescu ca să facă experiența vieții publice. Crezându-le mai în calea trăsnetelor, ocolise situațiile înalte; preferase să se adăpostească într-un colț, unde să nu-l tulbure nimeni. Se înșelase; tocmai posturile mici sunt mai expuse furtunilor.</p>
               <p>Se pusese, de altfel, pe lucru chiar de la început; setea lui de absolut concepuse pe dată planuri mari, reforme îndrăznețe; dintr-o bibliotecă, în care nu se rătăceau decât școlari fugiți de la școală ori cititori de romane sentimentale, el voia să facă o bibliotecă modernă cu cărți rare și cu întregul aparat al erudiției apusene. Lucra și ore suplimentare la alcătuirea unui catalog, iar când prietenii de la „balamuc”, îl îndemnau să-și mai astâmpere zelul și să mai lase lucrul pe seama altora, el le răspundea cu dispreț:</p>
               <p>— Știu că suntem o țară, unde fiecare poruncește câinelui și câinele pisicii și pisica șoarecului, iar domnul șoarec își atârnă porunca de coadă, iată că, în ciuda tradiției locului, eu n-o să poruncesc nimănui ci o să fac totul singur.</p>
               <p>Putea să facă totul singur, dar nu să și schimbe obiceiurile țării. O intrigă politică i se înnodă repede în jur; ura față de junimiști se răsfrânse și asupra lui, iar un aventurier bucovinean manevra să-i ia locul. Harța de fiecare zi amenințarea de a fi scos din post, îl umplu de amărăciune și-l făceau să ocolească lumea. Se mută de la „balamuc”, într-o odăița mizeră, ca de obicei.</p>
            </div>
            <div type="div2" rend="P23">
               <head>XXVIII</head>
               <p>Pe la Veronica a mai fost, negreșit, și din nevoia de a compara realul cu idealul, în speranța ascunsă de a le putea cândva contopi. Speranță zadarnică; divorțul între cele două femei se săpa tot mai adânc.</p>
               <p>Venise, de altfel, și la câteva ședințe literare, unde ea îl prezentase ca pe „cel mai mare poet al nostru”, fără a-i convinge și pe ceilalți; îi crease totuși o atmosferă de prețuire ce-l întrema. Ascultase, firește, și multă literatură slabă; magistratul își citise încercările, niște excursii pe la mănăstiri și pe la Ceahlău, și-i ceruse cu stăruință părerea:</p>
               <p>— Țin numai la părerea dumitale, îi adăugase la ureche, iar când i se păru că-i mulțumitoare, îi ceruse să-l introducă într-o sâmbătă la Junimea „când o fi și domnul ministru Maiorescu”. La plecare îl întrebase: „dacă e adevărat că trece de la Instrucție la Justiție?” Mărturisi că nu știa nimic; celălalt zâmbi cu tâlc: „discreție, înțeleg”. Avocatul nu-l mai confunda acum cu Bodnărescu. La nevoie, îl apostrofa chiar cu câte o strofă din Venera și Madona. Recunoștea, totuși, cu sinceritate că nu înțelegea nimic din:</p>
               <p>Ideal pierdut în noaptea unei lumi ce nu mai este</p>
               <p>— Nu zău, duduie Veronico, spunea el, mata înțelegi ce e „un braț molatec ca gândirea unui împărat poet?” Parcă ar fi păsărește.</p>
               <p>Veronica înțelegea; apăra poezia cu căldură; o recitea, o interpreta în total și apoi vers cu vers, revenea asupra imaginilor în parte. Avocatul nu părea însă convins; deși avea rezerve, „admira” totuși.</p>
               <p>— Bine, duduie, dacă spui mata, trebuie să fie cum spui. Și eu îl admir pe domnul Eminescu, dar l-aș vrea mai clar, pe înțelesul nostru. Uite (și căută prin niște reviste răvășite pe pianul cu coadă, până ce găsi ce-i trebuia), uite cât de bine te pricep pe mata.</p>
               <p>Citi:</p>
               <lg>
                  <l>
                     <hi rend="italic">Încetează de mai plânge,</hi> 
                  </l>
                  <l>
                     <hi rend="italic">Inimă fără de noroc,</hi> 
                  </l>
                  <l>
                     <hi rend="italic">Căci prin lacrime de sânge</hi> 
                  </l>
                  <l>
                     <hi rend="italic">Nu s-alină, nu se stânge</hi> 
                  </l>
                  <l>
                     <hi rend="italic">Al durerii mele foc.</hi>
                  </l>
               </lg>
               <p>— Limpede, frumos și te mișcă; poezie pentru cititori, pentru inimă. Or fi imagini noi „Venera, marmură caldă, ochi de piatră ce scânteie” ori „Rafael pierdut în visuri ca-ntr-o noapte înstelată” – dar e mai multă erudiție decât emoție.</p>
               <p>Miron se amestecă și el în discuție; gustul lui mergea tot pentru poezia simplă de „doi”, pentru poeziile populare. Atmosfera Junimii și prietenia lui pentru Eminescu îi impuneau însă să-i ia apărarea cu căldură; fără să-l înțeleagă, și ceilalți intelectuali, mai ales profesori, se arătau îngăduitori din pricina reputației poetului tot mai sporită; influența Junimii începuse să-și dea roade. Neînduplecat, numai căpitanul Vornicel se declara tot așa de „român” ca domnul Eminescu și pretindea deci să înțeleagă orice se scrie pe românește. Îi apuca de nasture pe vecini.</p>
               <p>— D-apoi bine, coane, și eu am făcut poezii, nu mi-i rușine s-o spun, dar erau poezii și numai eu știu câte succese am cules de pe urma lor. Aș vrea să văd ce înțelege o fată din „<hi rend="italic">ideal pierdut în noapte</hi>”, din „<hi rend="italic">Venera, marmoră caldă</hi>” și alte trăsnăi la fel.</p>
               <p>Profesorul Valeriu Pizone, de fel din Ardeal, scutura gânditor din cap. El se ocupase cu metrica și cu prozodia și admitea îndrăzneala în imagini, „că doar așa au purces și străbunii noștri Horațiu și Catul, dar musai trebe ca regulile prozodice să fie păzite.” Luă revista și citi poezia intonând-o ritmic. Și subliniind erorile ritmice:</p>
               <lg>
                  <l>
                     <hi rend="italic">Venere, marmură caldă…</hi> 
                  </l>
                  <l>
                     <hi rend="italic">Te-a văzut și-a visat raiul…</hi> 
                  </l>
                  <l>
                     <hi rend="italic">Căci femeia-i prototipul îngerilor din senin</hi> 
                  </l>
                  <l>
                     <hi rend="italic">Ți-am dat palidele raze…</hi> 
                  </l>
                  <l>
                     <hi rend="italic">Fruntea mea este trezită…</hi> 
                  </l>
                  <l>
                     <hi rend="italic">Cu inima stearpă…</hi> 
                  </l>
                  <l>
                     <hi rend="italic">Și ador pe acest…</hi>
                  </l>
               </lg>
               <p>— No, vezi domni ata, îl luă el deoparte pe Eminescu, și eu încă admir imajele dar nu pociu admite greșelile de prozodie; accentul ritme trebe musai să se suprapună pe accentul tonic.</p>
               <p>Eminescu, negreșit, promitea ca poet, dar „minten trebe să studieze pe Mureșan, care acela iaste cel mai mare poet”.</p>
               <p>Eminescu nu răspunse, declarând totuși că n-are pretenția de a fi poet și că scria și el în orele libere și cât îl ajutau puterile.</p>
               <p>— Așa da, coane, încuviință atunci căpitanul. Serviciul e serviciu, aiasta mai întâi.</p>
               <p>Și apoi tot mai familiar.</p>
               <p>— E munca grea la bibliotecă?</p>
               <p>— Așa și așa.</p>
               <p>— Dar leafa e tot așa și așa?</p>
               <p>Eminescu zâmbi acru.</p>
               <p>— Mai mult așa decât așa.</p>
               <p>— Cât? stărui căpitanul.</p>
               <p>— Vreo două sute de lei.</p>
               <p>— Slab, coane, se indignă el; e de post.</p>
               <p>Căpitanul nu-l putea suferi, de când îl văzuse răsfățat de toată lumea, și mai ales de „Veronicuța”, care, de cum sosea el, împrăștia din ființa ei o mulțumire, o fericire fățișe. În zadar se încerca să aducă vorba de o petrecere la Rivallet sau să-i pipăie rochia cu degete ce cunoscător, ea nu-l asculta.</p>
               <p>— A venit și poetul! exclama ea, ca și cum ar fi apărut soarele după o săptămână de ploaie.</p>
               <p>Se punea apoi să citească poezii cu o voce suavă, muzicală; îl ruga și pe dânsul să citească din versuri inedite și nu mai contenea cu laudele, în timp ce într-un colț căpitanul fredona:</p>
               <lg>
                  <l>
                     <hi rend="italic">Hai, Ileană, la poiană</hi> 
                  </l>
                  <l>
                     <hi rend="italic">Ileană, Ileană,</hi>
                  </l>
               </lg>
               <p>Fără să fie rugată, Veronica trecea apoi la pian, și se acompania; cu sopranul glasului ei cânta arii din Verdi, ori tremura patetic <hi rend="italic">Steluța</hi>. Unii cereau cântece populare, ardelenești. Căpitanul spuse că și el cunoaște o doină ardelenească.</p>
               <p>— S-auzim, ceru domnul Valeriu Pizone.</p>
               <p>El porni pe dată cu glasul spart:</p>
               <lg>
                  <l>
                     <hi rend="italic">Lele cu bărbat bătrân,</hi> 
                  </l>
                  <l>
                     <hi rend="italic">Leagă-i o funie de gât</hi> 
                  </l>
                  <l>
                     <hi rend="italic">Și te du la târg cu el</hi> 
                  </l>
                  <l>
                     <hi rend="italic">De mi-l vinde frumușel.</hi> 
                  </l>
                  <l>
                     <hi rend="italic">Dar nu-i pune prețul mare,</hi> 
                  </l>
                  <l>
                     <hi rend="italic">Doar îl cheltuiești pe cale.</hi> 
                  </l>
                  <l>
                     <hi rend="italic">De ți-a da treizeci și opt</hi> 
                  </l>
                  <l>
                     <hi rend="italic">Dă-l cu funie cu tot.</hi>
                  </l>
               </lg>
               <p>Bătu un vânt de gheață; Veronica roși până în rădăcina părului. Miron dădu cu cotul lui Burlă; „Al dracului căpitanul, cum de aduse vorba de funie în casa spâzuratului”. Se simțea nevoia unei înviorări. Porumbaru și Oncescu stăruiră:</p>
               <p>— Cântă-ne mata, duduie Veronica, o doină ardelenească.</p>
               <p>Nu se lăsă rugată; cu privirea la Eminescu începu:</p>
               <lg>
                  <l>
                     <hi rend="italic">Spune, mândră, maică-ta</hi> 
                  </l>
                  <l>
                     <hi rend="italic">Să-și închidă ulița</hi> 
                  </l>
                  <l>
                     <hi rend="italic">Tot cu lin și cu pelin</hi> 
                  </l>
                  <l>
                     <hi rend="italic">Să ne întâlnim rare ori,</hi> 
                  </l>
                  <l>
                     <hi rend="italic">Toată ziua de trei ori</hi> 
                  </l>
                  <l>
                     <hi rend="italic">Și s-o închidă tot cu glaje,</hi> 
                  </l>
                  <l>
                     <hi rend="italic">Că doar nu s-a sparge.</hi> 
                  </l>
                  <l>
                     <hi rend="italic">Numai sâmbăta o dată,</hi> 
                  </l>
                  <l>
                     <hi rend="italic">Duminica ziua toată.</hi>
                  </l>
               </lg>
               <p>Cu ochii închiși pe jumătate, prăvălit în fotoliu, legănat de chemarea suavă a glasului de boabă de cleștar, Eminescu asculta. Se înălța în văzduh unde plutea, descărnat, golit de materie, spirit pur împăcat în sine. Uită de căpitan, uită de domnul Valeriu Pizone, care-l trimetea să studieze pe Mureșan, uită de ceilalți, de prostia omenească, de răutate, uită de intrigi, de Vizanti și de Petrino; uită de mizeria ce-l întovărășise de când se născuse; plutea peste omenire, peste toate; glasul femeii îi susținea zborul și nu-l lăsa să se prăbușească. Cătă la ea printre gene; cât de gingaș, cât de mlădios se mișca; cât de învăluitor privea. Când se ridică de la piano ca să vină la dânsul i se păru o pasăre ce fâlfâie din depărtări. Avea un farmec nelămurit, de care nu se putea desprinde. Muzică, minciună universală, iluzie a sufletelor! Nu numai muzica glasului ci și muzica întregei ființe; armonie de linie și de planuri; beție de culori și de arome.</p>
               <p>— Ira, duduie Veronicuțo, tună căpitanul, da’ ia mai lasă-l încolo pe dumnealui, nu vezi că doarme? Mai zî-ne ceva să ne meargă la inimă!</p>
            </div>
            <div type="div2" rend="P23">
               <head>XXIX</head>
               <p>Deși n-o mărturisise nici prietenilor de la „balamuc”, nici celor de la Junimea, dragostea lor ajunsese cunoscută de toți. Tăcerea nu-i slujise la nimic; știau toți mai mult decât dânsul. Unii își închipuiau că-l văzuseră primblându-se noaptea prin fața casei, Veronica așteptându-l la fereastră; alții îl zăriseră intrând noaptea și pe ea deschizându-i ușa numa în capot; îi întâlniseră sub tei ținându-se de mâini, și pe ulițe lăturalnice, îmbrățișându-se; îi surprinseseră chiar pe gangul unui hotel mai dosnic. La numele ei, prietenii zâmbeau ori clipeau cu tâlc; unii îl întrebau de-a dreptul „ce mai face Veronica?” ori „de când n-ai văzut-o?” I se dădeau, firește, și sfaturi: e frumoasă, dar a avut multe aventuri; nu-i rău să o iubească, dar să nu pună prea mult temei; să nu se încurce cu o femeie iubeață. Prietenii mai bătrâni de la Junimea îi făceau și ei aluzii: fiecare să-și trăiască tinerețea; poeții au nevoie de o Muză; pe un poet nu-l poate înțelege decât o poetă. Cu gândul la atitudinea ei, din timpul când era încă elevă la Centrală, Maiorescu încuviință și el: „Ușurică, doamna, nici vorbă! Îl va face să sufere; nu strică; ca să poată cânta frumos, e bine ca poeții să sufere”. Pe Micle nu-l compătimea nimeni.</p>
               <p>„Cine l-a pus să-și ia o nevastă cu treizeci de ani mai tânără!… Să plătească, după legea naturii”. Toți credeau de altfel că închide ochii. Veronica aflase și ea că „trăiește” cu Eminescu; scenele petrecute, în adevăr, la ședințe erau răstălmăcite și mărite, mai ales de cei ce n-o cunoșteau. Întâlnirile întâmplătoare erau comentate iar plimbările de la Copou cunoscute de toți. Nu le păsa însă de ce se spunea: el, din indiferență față de părerea altora, ea și din dragostea ce-o ridica dincolo de rău și de bine și din măgulirea de a fi iubită și cântată de cel mai mare poet al țării.</p>
               <p>Legătura lor rămăsese încă pe loc: în timp ce prietenii se întrebau „nu s-a sfârșit încă?” ea nici nu începuse; starea de dorință nerealizată îi menținea în același nor de poezie și încântare. Nerăbdătoare, jignită chiar, se mira, se supăra, dar dulceața sentimentului, pe care i-o citea în ochi și în toată făptura lui ireală, o făcea să se resemneze. Cum inițiativa e totdeauna de partea bărbatului, nu-i rămânea decât să aștepte. Își scriau și își făceau versuri. O dată, într-o seară, după te se uitaseră sub un tei din aleea lui Grigore Ghica, el îi trimise patru stihuri:</p>
               <lg>
                  <l>
                     <hi rend="italic">Și dacă se întâmplă pe tine să te văz</hi> 
                  </l>
                  <l>
                     <hi rend="italic">Desigur că la noapte un tei o să visez;</hi> 
                  </l>
                  <l>
                     <hi rend="italic">Iar dacă se întâmplă să întâlnesc un tei,</hi> 
                  </l>
                  <l>
                     <hi rend="italic">Desigur toată noaptea visez la ochii tăi.</hi>
                  </l>
               </lg>
               <p>adăugând:</p>
               <p>„nu rimează bine, dar nici mâinile noastre nu rimează, căci a mea e urâtă și a ta albă și subțire și tot se strâng câteodată într-o singură strofă de zece degete”.</p>
               <p>Ea îi răspunse:</p>
               <lg>
                  <l>
                     <hi rend="italic">Teiule bătrân și sfânt,</hi> 
                  </l>
                  <l>
                     <hi rend="italic">Ai adus iar pe pământ</hi> 
                  </l>
                  <l>
                     <hi rend="italic">Pace, liniște, iubire</hi> 
                  </l>
                  <l>
                     <hi rend="italic">Peste suflete și fire.</hi> 
                  </l>
                  <l>
                     <hi rend="italic">Teiule cu ramuri multe,</hi> 
                  </l>
                  <l>
                     <hi rend="italic">Cine știe să le asculte,</hi> 
                  </l>
                  <l>
                     <hi rend="italic">Povestind cu duioșie</hi> 
                  </l>
                  <l>
                     <hi rend="italic">Glasul trist al poeziei.</hi> 
                  </l>
                  <l>
                     <hi rend="italic">Teiule, cu floarea ta</hi> 
                  </l>
                  <l>
                     <hi rend="italic">Încununi iubirea mea,</hi> 
                  </l>
                  <l>
                     <hi rend="italic">Ca să plece mai departe</hi> 
                  </l>
                  <l>
                     <hi rend="italic">Du iubitului o carte.</hi>
                  </l>
               </lg>
               <p>adăugând jos:</p>
               <p rend="italic">„la revedere, îngerul meu de pază, la revedere”.</p>
               <p>Sufletește, el se zbătea ca totdeauna între atracție și respingere; se exalta și colinda cu imaginea ei toate mahalalele și grădinile Iașilor, făurind dintr-însa tiparele actualelor și viitoarelor lui poezii; se îmbăta de aroma viziunii lui interioare; când o vedea, mai ales în mediul ei, între căpitanul Vornicel, avocatul Oncescu și magistratul Porumbaru avea numai decepții; i se părea frivolă și ușuratică: uita și șoaptele altora și se irita. Se săpa, astfel, tot mai adânc prăpastia între realitate și imaginație. După ce-l făcuse să se dea la o parte în fața tuturor problemelor practice ale vieții, complicându-le, și raportându-le la o măsură cosmică, setea de absolut îl arunca acum în aceeași atitudine negativă; căruia noaptea opera ridicată peste zi. Se afla tot la punctul de plecare; imaginația înălța construcții fantastice așa cum le voia, cu ogive gotice și cu horbote dăltuite în piatră cenușie, în care atârnase de mult leagănul unei Veronici neprihănite și adormite cum îi păruse la început, și cum, cu toate dezmințirile brutale ale realității, o mai vedea uneori, extatic, prin întuneric.</p>
               <p>În jocul ascuns al forțelor lui sufletești intrau și rezervele impuse de prezența lui Micle. Putea demnul căpitan Vornicel să arate cu ochiul spre camera de alături cu: „i-aici bătrânul?” Ori: „mai lasă-l acasă, tinerii cu tinerii și bătrânii cu bătrânii; hai cu noi la Rivallet” – prezența lui Micle îi impunea… La Viena se arătase prietenos; nu-l înțelegea, dar credea în talentul lui, pentru că i-o spusese Veronica; naționalist, îi aproba și naționalismul; doar legătura cu junimiștii „cosmopoliți” nu-i prea plăcea. Găsindu-l o dată în birou cu capul între mâini, pitic și bărbos, sculându-se în picioare, Micle îi spuse solemn:</p>
               <p>— Ia loc, domnule Eminescu.</p>
               <p>După gheața tonului, el înțelese că sosise momentul socotelilor; era cu neputință ca zvonurile să nu-l fi ajuns. Între degete ținea o foaie de hârtie, o scrisoare.</p>
               <p>— Cunoști dumneata pe fratele Petru?</p>
               <p>Nu știa de ce Petru e vorba.</p>
               <p>— Pe prietenul meu Petru Suciu.</p>
               <p>Eminescu avu, brusc, viziunea bătrânului ursuz și arțăgos, profesor la Facultatea de drept, care, venit de atâția ani la Iași, stropșea limba mai rău de cât studenții de la Viena. Pe când se întorcea cu câțiva prieteni zgomotoși de la o grădină de vară, îl văzuse o dată, apărând din iedera unui cerdac, numai în cămașă de noapte și cu pușca în mână:</p>
               <p>— Dacă nu tăceți – derbedeilor – eu vă pușc, le strigase amenințându-i cu pușca.</p>
               <p>Și cum larma tinerilor nu încetase, din spate, auzise tot mai nestăpânit:</p>
               <p>— Vă pușc! vă pușc! până ce o descărcătură spărsese liniștea mahalalei.</p>
               <p>Altă dată îl văzuse într-un restaurant, unde, slugarnic, chelnerul îl întreba profesional:</p>
               <p>— Ce doriți, coane?</p>
               <p>Ursuz, bătrânul răspunsese:</p>
               <p>— Ce ai?</p>
               <p>— Să vă dau, coane, o friptură de pui.</p>
               <p>Stropșit el se răstise:</p>
               <p>— Mâncă tu!</p>
               <p>— Un biftec, coane; ceva extra.</p>
               <p>— Mâncă tu!</p>
               <p>— O friptură de nisetru, un crap umplut, anghemacht de pui ochiuri cu spanac, cotlet de purcel… își recita, omul, pe nerăsuflate, lista.</p>
               <p>După fiecare propunere, bătrânul îi arunca în față disprețuitor:</p>
               <p>— Mâncă tu!</p>
               <p>Chelnerul se oprise prostit.</p>
               <p>— Atunci ce să vă dau?</p>
               <p>— No, să-mi aduci numai doar un papricaș bine ardeiat, rostise, în sfârșit, arțăgosul profesor.</p>
               <p>La întrebarea lui Micle, Eminescu răspunse, așadar, zâmbind ușor:</p>
               <p>— Îl cunosc.</p>
               <p>— E prietenul meu cel mai bun.</p>
               <p>Tuși puțin, căutându-și începutul.</p>
               <p>— Să nu te miri de ce-am să-ți spun acum; dacă aș fi crezut că merită, ți-o spuneam mai de mult; nu merită însă; numai întâmplarea că m-ai găsit cu scrisoarea asta a fratelui Petru în mână mă face să-ți vorbesc. Nu e întâia. Mi-au venit și altele; fiind însă anonime, le-am aruncat pe foc, după primele rânduri; cine n-are curajul să iasă la lumina zilei, nici nu merită să fie citit… Acum e altceva. Scrisoarea e iscălită și încă de prietenul meu cel mai bun: de fratele Petru, despre care, pentru că e dintr-o bucată, și nu știe să-și pună frâu limbii, lumea spune că-i smintit. Nu-i smintit. E sincer. Citește și dumneata.</p>
               <p>Eminescu respinse cu energie scrisoarea.</p>
               <p>— Bine, înțeleg; atunci iată de ce-i vorba: de relațiile dumitale cu Veronica.</p>
               <p>Palid, poetul se ridică în picioare.</p>
               <p>— Nu te irita, domnule Eminescu; dacă te iriți, ce să mai zic de mine, care sunt mai în joc ca dumneata? Cum ți-am spus, zvonul mi-a venit de mult la ureche prin anonime; mă doare numai că a ajuns să creadă și fratele Petru. Ca să te liniștesc, trebuie să-ți spun că eu nu cred nimic. Te cunosc și mi-ai inspirat simpatie de la început; aș exagera totuși dacă ți-aș spune că-mi pun mâna în foc pentru dumneata. Mi-o pun însă pentru Veronica, încheie el solemn.</p>
               <p>Abia după câteva minute de tăcută reculegere, putu relua cu aceeași atitudine cerută de împrejurări:</p>
               <p>— Gura lumii, știu… Din diferența de vârsta dintre mine și Veronica vin toate zvonurile. „Bătrânul” – îmi spun toți. „Bătrân” – la 54 de ani! Ai să-i ajungi și dumneata și ai să te convingi că la vârsta asta omul nu e chiar bătrân și mai are ani de vigoare… Prevestirile de amenințările de viitor le-am auzit, de altfel, de la început, chiar din momentul când le-am anunțat prietenilor că am de gând să mă însor cu Veronica… Fratele Petru a avut grijă să-mi spuie pe față: „nu te apuca de prostii, Ștefane, la vârsta ta, te însori pentru alții”: ce să-ți mai pomenesc de ceilalți, care se uitau la mine cu milă. Nu i-am ascultat, și de aici toată pricea. Toți așteaptă să li se împlinească prevederile; unii spun că s-au și împlinit. Iată că nu s-a împlinit nimic. Își pot închipui orice vor. Uite că și fratele Petru a început să creadă că-mi atrage atenția să mă feresc de dumneata… că lumea zice… las’ să zică!… Ba un anonim îmi scria că te-a văzut – cu ochii lui – sărind pe fereastră… Privește câți metri sunt de la fereastră în curte. Acrobat să fii și n-ai putea sări. Nici n-a aflat că aici spre stradă mă culc eu… nu mi-a văzut casa… Eu o cunosc însă pe Veronica. Nu știu dacă mă iubește și cât mă iubește; astfel de lucruri nu se pot ști. Sunt sigur că e o femeie cinstită; ușurința ei e copilărie (douăzeci și patru de ani!); e o copilă vrednică și apoi e mama copiilor mei; nimic nu mă poate zgudui din credința mea într-însa.</p>
               <p>— Iată pentru ce, adaose el, nu te întreb nimic, și nici nu te rog să nu mai vii pe la noi până s-o potoli gura lumii, pentru că știu că gura lumii nu se va potoli niciodată. Lumea vrea să ispășesc crima de a fi luat o soție mai tânără. Dacă nu ești dumneata, va alege pe altul și am mai multă încredere în dumneata de cât în alții. Pe urmă știu că Veronica te prețuiește și te admiră; ea e poetă ca și dumneata și vă înțelegeți: îi dai o prietenie, pe care eu nu i-o pot da. Nu ne ocoli; mai mult chiar, ceea ce primesc eu anonim despre Veronica, îmi închipui că primești și dumneata ca să vă strice prietenia. Ei bine, ascultă-mă pe mine: să nu crezi.</p>
               <p>Noaptea se lăsase în birou; tăceau de mai multe minute; nu mai aveau ce să-și spună. Poetul își luă rămas bun; Micle îl conduse pe întuneric până la ușă, unde, pe nevăzute, suspină ca pentru dânsul.</p>
               <p>— Și apoi e rău să-ți faci iluzii, dar e și mai rău să le pierzi.</p>
               <p>Cum se văzu în ulița povârnită, i se păru că piticul solemn și sublim prin încrederea în nevastă și mai ales prin nevoia de a trăi din ea și prin desperarea, pe care i-o simțise în glas, de a n-o pierde, se așază de-a curmezișul între dânsul și făptura reală a Veronicăi.</p>
            </div>
            <div type="div2" rend="P23">
               <head>XXX</head>
               <p>Veniră apoi pentru poet vremuri tot mai grele. În urma intrigilor trebui să facă loc aventurierului Petrino; iată-l smuls din „pacea cărților” și, pentru a i se da o compensație, zvârlit pe drumurile Iașilor și Vasluiului ca revizor școlar. Se aruncă și în această modestă funcție cu același zel și iluzie reformatoare. Căderea de la putere a junimiștilor îi aduse însă după scurtă vreme înlocuirea brutală și un proces de înstrăinare de cărți ale Bibliotecii și de folosire „în uz personal” de obiecte din mobilierul ei: două scaune, o masă, un dulap nou și altul vechi. Ca să nu rămână pe drumuri, prietenii îi găsiră o mizeră întrebuințare la <hi rend="italic">Curierul de Iași</hi>, o foaie de anunțuri oficiale ale Curții de Apel, unde scria și cronici culturale și dramatice, necitite de nimeni; intrând în conflict pe chestie de demnitate profesională cu proprietarul tipografiei, se trezește aruncat pe asfaltul înfierbântat al orașului. De mult nu mai avea putința unei locuințe cuviincioase; umbla de colo până colo prin odăi cu chirie, pe care nu le putea plăti totdeauna; se adăpostește, în sfârșit, în bojdeuca proptită pe furci putrede a lui Creangă, pe coasta Văii Plângerii. E deprimat, distrus; ocolește lumea și de rușinea lui și a ei; se închide într-însul, rumegându-și vechiul pesimism, cu brațele încrucișate în fața fatalității și cu ochii spre absolut. Veronica îi străbate viața cu proiecții de lumină și cu mustrări de conștiință; o amestecă în toate desperările lui fără să i le spună, deși ea le înțelege. Umilința și-o ține pentru dânsul; nu vrea să o sporească prin mărturisiri. Nu mai avea ce căuta la Iași.</p>
               <p>O întâmplare îl scoase însă din noroiul desperării. Prietenii bucureșteni de la Junimea îi găsiseră un post de redactor la <hi rend="italic">Timpul</hi> de curând înființat. Nu era de ales: nu mai avea ce căuta la Iași; nu va mai întâlni pe stradă pe magistratul avansat, în sfârșit, de noul guvern, care se făcea că nu-l mai cunoaște; nu va mai întâlni privirile echivoce ale trecătorilor ce începuseră să-l arate cu coada ochiului pe Lăpușneanu. La București, alți oameni, alte posibilități – într-un cuvânt alt aspect al mizeriei. N-avea însă cu ce pleca; „n-avea cu ce-și transporta cărțile, manuscrisele, ciubotele vechi, lăzile cu șoareci și molii, populate la încheieturi cu deosebite naționalități de ploșnițe – roiuri de avere mobilă în sens larg al cuvântului”. Ceru un avans și i se trimiseră două sute de lei: respiră ca un om scăpat din temniță și începu a-și strânge boarfele.</p>
               <p>Duminică mohorâtă de miez de octombrie. Scoborî din mahalaua lui îndepărtată prin Sărărie până în Butu, pe care o străbătuse de atâtea ori. Zi leșietică; cer jos cu norii de lână țigaie. Deschise poarta grădiniții, și urcă scara repezită de lemn, trecu prin verandă și intră în salonaș, unde nu găsi decât pe Micle cu fratele Petru, țăpos și zbârlit. Deși îl cunoștea, instinctiv, se uită la dânsul dușmănos. Când auzi cum îl cheamă, mormăi ursuz sub mustața mare, albă:</p>
               <p>— A, dumnealui e… e… hm…!</p>
               <p>Se opri tușind, din ce voise să spună, pentru a încheia morocănos:</p>
               <p>— Dumnealui e junele, care scrie poezele pe placul damelor ieșene?</p>
               <p>— Ei, și tu, frate Petru, interveni blând Micle.</p>
               <p>Bătrânul îl cercetă pe sub ochelari cu o atenție răuvoitoare; vroia să vadă cum aduce omul, după care nebuniseră „damele ieșene”. Într-un târziu, dădu deziluzionat din cap, ca și cum nu i-ar fi găsit nimic deosebit.</p>
               <p>— No, încheie el sentențios, poezia când nu e de jeniu ca la Mureșan, e o aberațiune, o emasculațiune.</p>
               <p>Eminescu nu-i răspunse, ci-i arătă lui Micle motivul venirii; voia să-și ia rămas bun înaintea plecării la București.</p>
               <p>— Ce spui, domnule Eminescu? sări Micle. Te muți la București? La asta nu mă așteptam. Nici nu-ți închipui cât de rău îmi pare că pleci și cât de rău o să-i pară și Nicuței că n-a fost acasă să-și ia rămas bun.</p>
               <p>Fratele Suciu îl privi ca pe o dihanie nemaivăzută încă; în semn de veșnică dezaprobare, un tic nervos îi ridica mereu umărul drept. Nu-i veni să creadă că „aberațiunea” lui Micle ajunsese până acolo. Pufnea și bombănea.</p>
               <p>Micle continuă cu glasul pătruns de o adâncă sinceritate:</p>
               <p>— Cunosc, domnule Eminescu, toate mizeriile ce ți s-au făcut, și nu o dată am regretat că n-ai fost lăsat să lucrezi în liniște. Eu ți-am mai spus că nu mă pricep la poezie, dar Veronica se pricepe și știu cât te admiră. Cred și eu în talentul dumitale, și mi-a părut rău de șicanele ce ți s-au făcut, ba de procesele ce ți s-au ridicat de către guvernul ăsta nou…</p>
               <p>Fratelui Petru nu-i mai ajungea acum să scuture nervos din umeri; vorbele lui Micle îl înăbușeau; se ridică, apucat, în picioare, stropșindu-se:</p>
               <p>— No, că n-o vrea dumnealui să hălăduiască tot junimiștii la putere, niște cosmopoliți fără patrie, niște francmasoni, care surpă fundamentele națiunii și ale religiunii, niște pesimiști, care batjocoresc jenerul uman. Domnul Maiorescu mai bine să se țină de muieri, cum făcea aici, de cât să otrăvească sufletul și virtutea națiunii, propovăduind filosofia lui Schopenhauer.</p>
               <p>Vorbele indignate ale fratelui Petru rămaseră fără răspuns. Micle continuă:</p>
               <p>— Deși ne pare rău că pierdem un prieten, cred că-i mai bine să pleci. Prea e mic târgul ăsta, și prea sunt răi oamenii de aici și se mănâncă între dânșii.</p>
               <p>Eminescu se sculă.</p>
               <p>— Eu îți doresc tot norocul pe acolo; cred că o să se vorbească odată de dumneata cu cinste și cei de aici o să-și amintească într-o zi că ai trăit la Iași, Dumnezeu știe cum…</p>
               <p>Îi strânse apoi mâna cu emoție:</p>
               <p>— Cât o să-i pară de rău Nicuței că nu te-a văzut înainte de plecare! Dar Bucureștii nu-s departe și ai să mai vii, de bună-samă, pe la Iași.</p>
               <p>Fratele Suciu se plimba acum prin cameră, răvășit de toate ticurile lui nervoase, mormăind, bombănind „no’că-z”! „no! no!” ridicând mâinile în sus ca un apucat; ar fi voit să-l înșface de piept pe Micle ca să-l scuture din nebunia ce-l apucase, ori să-l rostogolească pe Eminescu pe scara de lemn atât de dreaptă.</p>
               <p>Eminescu se înclină; strâns ca un ariciu, bătrânul îl privea hain pe sub ochelari, mișcând doar din sprâncenele stufoase. Nu-i întinse mâna. Micle îl întovărăși până la ușă și tot cu mâna în mâna lui:</p>
               <p>— Du-te cu bine – și nu uita că eu totdeauna am crezut și m-am încrezut în dumneata.</p>
            </div>
            <div type="div2" rend="P23">
               <head>XXXI</head>
               <p>Mișcat, porni iarăși la deal, pe drumul pe care venise, cu impresia că-l urca pentru cea din urmă oară, drum călcat cu atâtea bătăi de inimă; tristețea despărțirii – a oricărei despărțiri îl copleși. Burnița ușor; mohorât, Eminescu își scutură stropii. Plecă fără să o vadă; destinul îl urmărise și de data asta. Străbătu din nou Sărăria și se afundă în Valea Plângerii ca într-o hrubă; bădia Ionică nu era acasă; se puse deci să-și strângă în liniște cărțile și să-și lege boarfele de om fără noroc. Peste vreo jumătate de ceas se auzi zgomotul surd al unei trăsuri, când hurducată printre pietre, când împotmolită în noroaie; lătratul câinilor răsculase mahalaua; o trăsură prin Țicău nu era lucru prea obișnuit. Auzind glasuri de oameni și horhăială pe la portița gardului, ieși să vadă ce-i:</p>
               <p>— Stăi că vin, zise el.</p>
               <p>Urcă povârnișul grădiniții și ajunse la poartă, unde un om căuta zadarnic clanța.</p>
               <p>— Pe cine cauți dumneata?</p>
               <p>— Aici șăde domnu’ Creangă? auzi un glas cu accent ovreiesc.</p>
               <p>— Da.</p>
               <p>— Aici șăde și domnu’ Iminescu?</p>
               <p>— Eu sunt.</p>
               <p>Omul răsuflă adânc.</p>
               <p>— Credeam că nu mai agiung! ce râpă! ce glod! ce pietroaie…! oi!</p>
               <p>— Ce dorești? îi întrerupse el văicărelile.</p>
               <p>— Iu nu doresc nimic, da’ am o scrisorică pentru mata de la o coniță – răspunse el, țuguindu-și buzele, ca și cum ar fi voit să exprime o apreciere asupra „coniței”.</p>
               <p>Îi întinse un plic. La lumina oarbă a felinarului, Eminescu citi:</p>
               <p>„Sunt disperată că nu m-ai găsit acasă. Pleci! pleci! Nu pot crede… Nu vreau să pleci fără să te fi văzut măcar câteva momente. Ori unde, ori cum, ori când. Aștept răspuns.”</p>
               <p>El rămase cu plicul ud în mână. Nu știa ce să răspundă. Nerăbdător, evreul stărui:</p>
               <p>— Conița așteaptă răspuns prin mine.</p>
               <p>— Bine, făcu poetul.</p>
               <p>Rupse foaia rămasă albă și scrise în neștire cu creionul:</p>
               <p>„Peste o jumătate de oră în fața Mitropoliei.”</p>
               <p>Birja se urni anevoios, amenințând să se răstoarne; de departe se auzea cum se necăjea evreul.</p>
               <p>De ce-i dăduse întâlnire în fața Mitropoliei? Nu știa nici el. Poate că era mai departe și avea răgaz să se gândească la ce-i rămânea de făcut. Intră în bojdeucă de-și luă umbrela – umbrela lui Pompiliu – și porni la vale prin burniță, în Sărărie. Se vor întâlni, nu va pleca fără rămas bun de la ea, care îi luminase toate mizeriile Iașilor. Vor rătăci o jumătate de ceas prin străzile întunecoase din spatele Mitropoliei; se preumblaseră de multe ori prin ulițe mărginașe. Apucă pe Ștefan cel Mare; burnița nu încetase; îl învăluia, umed, rece; trecu prin fața Mitropoliei și, la colț, desluși silueta zveltă a femeii într-o manta de ploaie.</p>
               <p>— M-ai așteptat? am întârziat? întrebă el îngrijorat.</p>
               <p>— Nu, gemu femeia luându-i brusc mâna rece, udă și încălzind-o în mănușile ei de piele.</p>
               <p>Apoi, ochi în ochi, înfrigurată, desperată și cu un țipăt:</p>
               <p>— Pleci! pleci! Te muți din Iași?</p>
               <p>— Nu se poate altfel.</p>
               <p>Îi lămuri ocazia ce i se oferea la București. Veronica îi cunoștea, de altfel, situația; știa că rămăsese pe drumuri și fără alte mijloace. N-avea cum protesta împotriva destinului; durerea i se citea însă în glas și lacrimile îi umplură ochii. Se lăsară la vale pe lângă Mitropolie; ea își trecu brațul după mijlocul lui.</p>
               <p>— Iubitul meu, adoratul meu, gemu înăbușit.</p>
               <p>Capul i se lăsă moale pe mâneca lui udă. Un trecător – un cunoscut poate – întorcându-se după dânșii, îi privi lung; câțiva pași, mai încolo altul la fel. Ea își trase repede capul; trecătorii îi stânjeneau; burnița îi înfășură în cârpe ude. Nu găseau ce să-și spună; el, copleșit, încovoiat de neprevăzutul situației; ea, febrilă, desperată, cu ochii înflăcărați, în care el citi hotărârea de neînvins.</p>
               <p>— Prea mulți trecători, murmură ea, și aș vrea să-ți încălzesc mâna în mâna mea și să te simt aproape de mine.</p>
               <p>El tăcu. Ochii Veronicăi lunecară spre o cârciumă modestă „La Mendel”. Se opri. El înțelese.</p>
               <p>— Trebuie să fie o odăiță alături ca să stăm puțin de vorbă, spuse ea energic.</p>
               <p>Nu răspunse. Intrară, totuși, în cârciumă; o ovreică grasă, de după tejghea se uită mirată la dânșii, ca la niște clienți neobișnuiți; îi întâmpină un tânăr, poate băiatul ei; în fund, într-un nor de fum, mai mulți lucrători, beți, băteau cu paharele în masă, vorbeau toți odată, scuipau pe jos, într-o hărmălaie ca o ceartă.</p>
               <p>— Mă Ionică, eu ți-am spus… pagubă-n ciuperci! Hai, mai fă-ți coraj că, dacă-i muierea ră de muscă, nu-i ce face.</p>
               <p>— Mă băiete, stuchi-te-ar mâțele, nu te da așa la om, că amuși îți tai eu clonțul…</p>
               <p>De cum îi zăriră intrând, a mirare unul și scuipase printre dinții un sâmbure de dovleac. Făcu apoi cu mâna:</p>
               <p>— Măi!</p>
               <p>Eminescu intră în vorbă cu ovreica de la tejghea:</p>
               <p>— N-ai putea, jupâneasă, să ne dai o odaie pe alături ca să ne încălzim cu un pahar de vin?</p>
               <p>— Cum să nu, puftim numa, mă rog, intrați. Oișălă, vezi di boieri.</p>
               <p>Oișălă deschise ușa de alături a sălii mari și-i introduse într-o cămăruță cu o masă de lemn cu mușama pe ea, chiar lângă fereastra dinspre uliță; în fundul odăii ceva provizii de iarnă: câțiva saci de făină de păpușoi și de nuci; din podul de bârne de lemn atârnau cununi de usturoi; o pisică albă dormea pe unul din cele două scaune; o puicuță rătăcită pe acolo ciugulea dintr-un sac, doar va nimeri un grăunte de porumb. Deprins cu astfel de odăi, lui Eminescu i se păru totul firesc; dar ca și cum ar mai fi fost prin cârciumi și Veronicăi i se păru la fel. Mângâie pisica îmbufnată că fusese dată jos de pe scaun; se duse apoi la puicuța înverșunată pe sac; o luă în pumni și-o sărută până ce Oișălă aduse o jumătate da vin cu două pahare.</p>
               <p>— Ceva mezeluri poftiți?</p>
               <p>— Da, încuviință Veronica, liniștit.</p>
               <p>Oișălă le aduse.</p>
               <p>Ședeau față în față; turnară un pahar de vin.</p>
               <p>— Pentru norocul tău, Eminule, pentru tine, pentru tine, îngăimă femeia cu noduri de emoție.</p>
               <p>Dădu paharul peste cap. Îi luă apoi mâna peste masă, i-o strânse în mânuțele ei reci, fine, și i-o sărută. El voi să și-o tragă.</p>
               <p>— Nu; las’ să o sărut, mâna asta care a scris versuri așa de frumoase, pe care am plâns atâta de jale și de fericire că te-am cunoscut, că te-am iubit și că poate și tu m-ai iubit puțin.</p>
               <p>De alături se auzeau zbieretele bețivilor; cântau cu toții da capul lor. Unul chinuia:</p>
               <lg>
                  <l>Am un leu și vreau să-l beau</l>
               </lg>
               <p>Altul țipa:</p>
               <p>— Nu așa, mă bețivule, ci:</p>
               <lg>
                  <l>Hai, Ileano, la poiană.</l>
               </lg>
               <p>Altul miorlăi languros ca un cotoi:</p>
               <p rend="italic">Ah, scumpă Margareto.</p>
               <p>— Ho, mă boilor, să-i zicem toți odată.</p>
               <p>După o clipă de tăcere porniră cu toții:</p>
               <p>
                  <hi rend="italic">La moară la hârja-pârța</hi> 
                  <hi rend="italic">Un’ se macină tărâța…</hi>
               </p>
               <p>Veronica se sculă de pe scaun și i se așeză pe genunchi, mângâindu-l, sărutându-l pe gură cu desperare, și lăsându-și apoi capul mort pe umărul lui. Oișăilă deschise ușa:</p>
               <p>— Poate mai puftiți ceva, că nu se mai aude nimic de bețivii iștia.</p>
               <p>— Nu, răspunse iritat Eminescu.</p>
               <p>Veronica se întoarse la locul ei.</p>
               <p>— Tu nici nu știi, Eminule, ce ai fost pentru mine, ce ești și ce vei fi întotdeauna; ți-am spus cât te admir, dar nu și cât te iubesc; cât am suferit pentru tine, și câte nopți n-am adormit, plângând, pe portretul tău, blestemându-mi soarta că n-am fost ceea ce aș fi voit: femeia ta. Știu că tu mă iubești și nu mă prea iubești, după împrejurări; că ți-au venit fel de fel de zvonuri la ureche și că ai luat în rău toate copilăriile, toate alintările mele de femeie tânără cu bărbat bătrân. Știu… știu… Nu spune nu, că ai minți și nu vreau ca Eminul meu să mintă, mai ales acum când trebuie să ne despărțim. Să ne despărțim mai bine pe un cuvânt de sinceritate al tău și pe un țipăt al meu că te iubesc.</p>
               <p>La moară la hârța-pârța</p>
               <p>urlau dinadins bețivii de alături. Ei i se păru că brațele lui se deschid să o strângă la sân. El sta însă cu capul în piept, cu mâinile moarte de-a lungul corpului încovoiat. Ornicul din zid bătu opt; murmurară amândoi tare:</p>
               <p>— Opt.</p>
               <p>În ochii ei licări o lumină de oțel, o voință.</p>
               <p>— Plecăm, spuse ea.</p>
               <p>Până să facă plata, ea aduse la loc pisica dolofană.</p>
               <p>— Vino, mâțule, la locul tău.</p>
               <p>Sărută puicuța ce se încăpățâna să ciugulească din sac. Eminescu se pipăi ușor pe buzunarul vestei; mai avea câțiva lei la dânsul; îi cinsti și pe Oișălă cu doi gologani de zece și ieșiră în alaiul zbieretelor bețivilor întocmiți în cor:</p>
               <p>
                  <hi rend="italic">Ș-are, măi, ș-are măi,</hi> 
                  <hi rend="italic">Ș-are, puica, măi.</hi>
               </p>
               <p>Burnița se întețise; frig, umed. Ca o traistă spânzurată în cui, Veronica i se atârnase de braț. Făcură câțiva pași tăcuți, jalnici, prin ploaie.</p>
               <p>— Nu, nu! Nu mă pot despărți de tine, gemu ea hotărâtă.</p>
               <p>El tăcu.</p>
               <p>O ulicioară tăia strada, luând-o prin spatele Mitropoliei; la colț un han vechi, cu prispă și cu un cat înconjurat și el de jur împrejur de un cerdac larg și cu stâlpi de lemn; totul cu ceva vechi mănăstiresc într-însul.</p>
               <p>Ea se opri, la întâmplare, acolo, în fața felinarului aburit și rosti energic:</p>
               <p>— Ți-am scris: oriunde – oricând.</p>
               <p>— Da, murmură el.</p>
               <p>— De data asta îți spun: aici și acum. Acum, acum, scânci ea cu desperare, și cu lacrimi în glas, atârnându-i-se de braț.</p>
               <p>Hanul, el îl cunoștea; hanul lui Nastasache, locuit mai mult de femei ușoare, și cu odăi de închiriat cu ceasul. Prin colțuri umbre de păsări de noapte.</p>
               <p>Două femei se opriră nu departe de dânșii:</p>
               <p>— Uite, că nu se înțeleg din preț, zise una.</p>
               <p>— Ba aiasta-i cucoană, mânca-le-ar scârba de târfe, că ne iau pâinea de la gură.</p>
               <p>— Taci fă, că te aude.</p>
               <p>— Ei și? că o iau de cozi, de spune ceva.</p>
               <p>Uitându-se apoi prin noapte:</p>
               <p>— Pff… pe el îl cunosc.</p>
               <p>— Zău, fă?</p>
               <p>— Un golan fără sfanț; ba într-o noapte a venit cu alți scandalagii, de i-a scos coana Săftica cu poliția.</p>
               <p>Mai miloasă, cealaltă se uită spre Veronica:</p>
               <p>— Sărmănica de ea; e tânără și frumușică; ce păcate au adus-o aici?</p>
               <p>Crâmpeiele de vorbe îi ajunseră și lui Eminescu pe la urechi. Încearcă să-i arate ce însemna hanul lui Nastasache, dar era zadarnic.</p>
               <p>— Ți-am spus: oriunde și oricum – prin urmare și aici, dacă aiurea nu s-a putut.</p>
               <p>Din glas țâșnea atâta hotărâre încât înțelese că nu mai putea da îndărăt: sosise momentul. Închise ochii… Urcară pe trei trepte de lemn în cerdacul mănăstiresc și pătrunseră într-un coridor slab luminat de o lampă prinsă în zid; sticla lămpii își termina ogeacul cu tinichea; în stânga, într-o odaie cu ușa deschisă, o femeie grasă, oacheșă, poate grecoaică, dădea în cărți unui cocoșat așezat pe scaunul din față. Cum îi zări, zise răstit:</p>
               <p>— Vezi, Iordache, ce vor dumnealor.</p>
               <p>Sprinten, cocoșatul îi întâmpină. Voiau, firește, o odaie.</p>
               <p>Așteptară un moment; trăgându-se mai la întuneric, Veronica își ridicase gulerul mantalei.</p>
               <p>Cei doi din odaie se porniră pe o discuție înăbușită:</p>
               <p>— Aista-i scandalagiul cu poliția.</p>
               <p>— Nu, țață Săftica, nu-i el.</p>
               <p>— Iraa, când îți spun că-i el.</p>
               <p>— Și chiar de-i el, era omul la chef; nu vezi cu ce coniță a venit?</p>
               <p>Țața Săftica se gândi o clipă:</p>
               <p>— Bine, Iordachi. Să fie cum zici tu. Da’, ține-i din scurt, băiatule.</p>
               <p>Femeia grasă sosi și ea târându-și papucii; îl măsura, mai lung pe Eminescu, mai în treacăt pe Veronica.</p>
               <p>— Uite, coane, avem o odaie chiar aici.</p>
               <p>Odaia era lângă intrare, în față.</p>
               <p>Stânjenit, el spuse:</p>
               <p>— Nu aici; prea-i lângă intrare.</p>
               <p>— Alta n-avem, tăie scurt femeia tot dușmănoasă.</p>
               <p>— Bine, atunci plecăm, spuse el respirând ușurat, că s-ar putea întâmpla ceva, din afară de voința lui, care să-i împiedice.</p>
               <p>Când văzu că sunt gata să plece, femeia se îmblânzi:</p>
               <p>— Iordache, de la numărul șăsă o plecat?</p>
               <p>— O plecat, coano Săftică.</p>
               <p>— Bine, poftiți, atuncea după mine, bombăni ea.</p>
               <p>Tot nu uita scandalul cu poliția. Străbătând coridorul, dădu în alt cerdac din spatele hanului, care părea atârnat sus de tot, deasupra unei prăpăstii. Cum vântul bătea din față, picuri grei de apă îi stropiră; o apucară pe stânga și intrară într-o odaie umedă.</p>
               <p>— Iordachi, i-an fă o leacă de lumină.</p>
               <p>Cocoșatul frecă un chibrit jilav și aprinse o lampă pe masa din mijloc, care lumină o odaie mizeră; patul fusese răvășit de curând și strâns la repezeală, fără să fie și primenit. Îl priviră întrebători. Îmbufnată, femeia bombăni:</p>
               <p>— Altă odaie liberă n-am; e totul ocupat; dacă așteptați până să primenesc patul…</p>
               <p>— Nu, răspunse Veronica hotărâtă.</p>
               <p>Erau grăbiți. Coana Săftica mai arunca o privire de jur împrejur, se uită la lighean; apă era, prosopul apucase să fie schimbat. Ordine pretutindeni.</p>
               <p>— Apoi aiasta-i tot.</p>
               <p>Îl luă, pe urmă, mai de o parte, pe Eminescu:</p>
               <p>— Cât stați dumneavoastră?</p>
               <p>— Știu eu? dădu el încurcat din umeri.</p>
               <p>Adaose la întâmplare:</p>
               <p>— O jumătate de ceas.</p>
               <p>— Bine; doi lei.</p>
               <p>— Ne-am înțeles, răspunse el, pipăindu-se ușor pe buzunarul vestei, ca omul căruia i se întâmplase să n-aibă doi lei.</p>
               <p>— Nu mai doriți nimic? întrebă femeia de mântuială, retrăgându-se spre ușă…</p>
               <p>Veronica stătuse străină într-un colț al odăii; trecuse prin toate vămile degradării și părea totuși că nu auzise vorbele femeilor din stradă și nu văzuse nimic, nici pe țața nici pe cocoșat, nici odaia mizeră, nici rufăria patului frământată de alții, nimic, nimic. Venise somnambulic, mânată de un gând unic.</p>
               <p>Rămași singuri, i se aruncă de gât.</p>
               <p>— Sunt a ta; ia-mă.</p>
               <p>N-apucă însă să o strângă bine în brațe, când se auzi un zgomot la clanța ușii și apoi un: toc toc! Eminescu se duse de deschise și apoi ieși în cerdacul bătut de stropii ploii.</p>
               <p>— Ce e? făcu el răstit.</p>
               <p>— Nu te supăra, coane, răspunse cocoșatul, dar m-a trimis coana Saftică, să-i dați banii înainte, că așa e regula…</p>
               <p>— De când e regula asta? se răsti el din nou.</p>
               <p>— Nu, coane, dar, zicea coana Săftica că ați mai avut o chestie cu poliția și…</p>
               <p>Eminescu își aminti și roși; se scotoci în buzunar și-i întinse piesa de doi lei.</p>
               <p>— Nu vă supărați, da’…</p>
               <p>— Nu-i nimic, tăie el, trăgând ușa după dânsul și închizând-o cu zăvorul.</p>
               <p>În odaie lumina era stinsă; bâjbâi prin întuneric până ce două brațe goale de femeie îl încolăciră într-o îmbrățișare furtunoasă, îl ajutară să se dezbrace și-l traseră spre pat, scufundându-l apoi în voluptatea trupului feciorelnic încă, cu linii moi și gracile aproape impubere, cu pielea albă, mătăsoasă, dulce la pipăit și sărutat.</p>
               <p>Când se desfăcu din încleștare, își puse capul mic pe pieptul lat și păros și începu să plângă ușor, mai mult alintat:</p>
               <p>— Ai să mă disprețuiești… Simt că ai să mă disprețuiești; știu, nu protesta. M-am dat ca o nebună. Te-am silit… da-da. Dar nu se putea… nu mai puteam… nu voiam să pleci fără a fi fost a ta… fără a purta în carne amintirea cărnii tale, după cum port de atâția ani în suflet amintirea sufletului tău.</p>
               <p>Simți că spunea adevărul; îndrăgostită și posedată de talentul lui, femeia voia să fie posedată și în carne, din convingerea oricărei femei că posesiunea adevărată stă numai în trup. Avu un sentiment de dezamăgire.</p>
               <p>— Toc, toc, se auzi iarăși.</p>
               <p>Sări ars din tristețea lui și se duse la ușă:</p>
               <p>— Ce mai e, domnule? se răsti.</p>
               <p>— Nu te supăra, coane, da’ a trecut jumătate de ceas și așteaptă niște clienți.</p>
               <p>Se așeză pe marginea patului; mărețul act al cărnei, fără de care sentimentele cele mai pasionate, dragostea spirituală cea mai înflăcărată nu sunt în ochii femeii de cât fapte fără valoare, se mistuise; femeia, care vibrase pe toate coardele lirei lui, și de cinci ani îi locuia în toate încăperile sufletului, care i se amestecase în fiecare picătură de sânge și se împletise în jurul fiecărui gând, muză, amantă ideală, obsesie – după datina sexului ei, de abia acum se credea a lui, de când fusese frământată câteva clipe în rufele neprimenite ale patului unui han, în care cu câteva minute înainte, o altă femeie împlinise gesturile aceluiași rit, fără pretenția însă de a stăpâni și sufletul unui mare poet.</p>
               <p>Se îmbrăcară în tăcere; el, mohorât; ea, mulțumită în carnea, în vanitatea ei, în conștiința că, în sfârșit, dragostea lor nu mai era un mit ci o realitate, ce va aprinde în timp o stea luminoasă, care va străluci, prin veacuri, când și hanul acesta, și coana Săftica și Iordachi, și Mitropolia de alături și Iașii seculari vor fi devenit praf și uitare. Un singur moment nu-și dăduse însă seama că, în clipa în care fibrele gingașe ale trupului ei fusese pătrunse de trupul lui – cu un fâlfâit de aripi, sufletul îi zburase din bolțile sufletului lui, distrugându-le feeria; de când o posedase, ea nu-l mai poseda…</p>
               <p>Când aprinse lumina, Veronica îl privi cu atenția unei stăpâne pentru un obiect; îi încheie bine nasturii vestei; îi refăcu nodul cravatei:</p>
               <p>— Bine, Eminule, cum de n-ai băgat de seamă că e ruptă. Mâine să-ți pui alta.</p>
               <p>Ieșiră în cerdacul bătut de ploaie, trecură prin coridorul slab luminat; la ușă, cocoșatul părea că așteaptă ceva; ei nici nu-l văzură.</p>
               <p>— Nu mai aștepta, în ploaie, Iordache, se auzi glasul coanei Săftica din odaie; ți-am spus că-i un golan.</p>
               <p>Urcă pe ulița de lângă Mitropolia veche, tot tăcuți, el, abătut, dar ea, atârnându-i de braț, vârâtă într-însul, lângă „omul” ei, pe care, pe prețul posesiunii de câteva minute, îl putea de-acum stăpâni, hărțui, și pe care, mai ales, îl putea înșela…</p>
               <p>În apropierea străzii Ștefan cel Mare, uitându-și lacrimile, zbuciumul, tragedia despărțirii, voioasă, i se aruncă la gât, mușcându-l mai mult de cât sărutându-l.</p>
               <p>— Aici trebuie să ne despărțim. S-o fi speriat Ștefănucă închipuindu-și cine știe ce. Te pomenești că mă caută la poliție, glumi ea.</p>
               <p>Se uită apoi la ceasul Mitropoliei.</p>
               <p>— Nouă, puiule; ce repede trece vremea cu tine… Nu fi așa de posomorât că ne despărțim… dar trebuie… Acum te las. Să te mai pup o dată. Și nu mă uita, Mițicule, scrie-mi cât mai des… De sărbătorile Crăciunului vino să le petrecem împreună…</p>
               <p>Cum tocmai trecea o trăsură cu coșul ridicat, sprintenă, se urcă; dinăuntru se mai auzia încă, în huruitul moale al roților:</p>
               <p>— Scrie-mi… vino! Nu uita pe Nicuța… Pa, bebelușule, pa!…</p>
            </div>
            <div type="div2" rend="P23">
               <head>XXXII</head>
               <p>Trecuseră doi ani de la seara ploioasă de octombrie, și iată-l acum întors în Iași. De câteva ceasuri, pe podul aruncat de razele lunii de la Râpa galbenă la Repedea, stătea adâncit în feeria trecutului Iașilor și în feeria propriei lui vieți, căci tot ce fusese mizerie se împrăștiase în pulberea stelară a nopții înalte de septembrie. Plin de urmele istoriei, orașul îi trezise rezonanțe adânci în conștiința lui istorică; curățiți de tină, anii petrecuți în el deveniseră și ei luminoși, cale lactee de senzații inefabile. De pretutindeni se ridică amintirea Veronicăi: de pe podul lui vedea Copoul, cu teiul lui, Mitropolia, aleea lui Ghica-Vodă, grădinile lui Pester și a lui Rivallet, hanul Nastasache, strada Butu, ulițele patriarhale ale Iașilor, pe unde se primblase cu ea, ocolind pe trecători, ascunzându-se după copaci și după ziduri, adăpostindu-se prin locuri virane sau prin curțile oamenilor, când zăreau vreun cunoscut. Poezia acestor plimbări, în strofa mâinilor încleștate ca zece versuri bine cetluite, și cu sărutări furate pe după garduri, îi umplu sufletul de o suavă fericire. Prin pânza argintie a nopții, zărea și căsuțele în care locuise, și „balamucul” de la Trisfetite, și bojdeuca lui Creangă sprijinită pe furci putrede, și viile și grădinile din împrejurimi, prin care o plimbase, simțind-o caldă în sânge și în imaginația aprinsă. Era singura femeie pe care o iubise, ce-l stăpânise, și-l inspirase, pentru că intrase în tiparele idealului său; întreaga lui poezie ieșise din părul auriu și din ochii ei albaștri. Veronica crezuse într-însul înainte de a-l cunoaște și-i întărise credința în sine; i se aruncase în brațe în noaptea ploioasă de octombrie, pentru că nu-și dăduse seama de tăria acțiunii ei spirituale; împlinise, în asta, ritul tuturor femeilor, ce-și caută măsura puterii în semne materiale. Acum, după doi ani, îi iertase neîncrederea în propria sa forță… și, privind țintă prin ploaia de stele căzătoare, își văzu destinul comun: îmbrățișate, trupurile lor pluteau într-o constelație tutelară deasupra orașului conștient, în sfârșit, de minunea ce trăise în el.</p>
               <p>O duioșie exaltată îl cuprinse atunci și pentru trecutul secular al Iașilor, și pentru trecutul lui de aci și pentru femeia, care-i fermecase viața și i-o prefăcuse în poezie.</p>
               <p>Voise totuși să plece fără să o fi revăzut, fără să-i fi zărit măcar casa, locul emoțiilor lui; îi fu rușine de sine, de nerecunoștința sa. Nu putea pleca înainte de a-i aduce un cuvânt de mângâiere în nenorocirea ei. Nu era vorba, firește, să-și ia vreo răspundere; nu-și putuse el duce povara propriei lui vieți, cum să mai răspundă de altcineva, de o femeie cu doi copii? Mai aveau totuși emoții comune. Inima îi ardea în vâlvătaia destinului.</p>
               <p>Se scoborî de pe podul fermecat; păși pe pământul scump al Iașilor, în preajma Păcurarilor. Abia acum își aduse aminte de Creangă, lăsat la Niculică. Bădia Ionică putea să mai aștepte; se hotărî să mai rămână o zi la Iași.</p>
               <p>Luminat de momentele trăite, de trecutul purificat de tina lui, beat de filtrele amețitoare ale amintiților, stăpânit de imaginea femeii întipărită în el ca într-o ceară moale – el porni pe prelungirea Păcurarilor, cu pieptul înainte, cu respirația largă, ca și cum ar fi voit să absoarbă întreaga feerie a Iașilor: ajunse în ulița povârnită, atât de bine cunoscută, cuprins de emoție, de o spaimă parcă. Ulița era pustie, scufundată și mai adânc în noaptea crescută a teilor și a plopilor; pașii îi răsunară pe pietre de curând puse; se sperie singur de zgomot și își încetini și vătui mersul; se trezi călcând în vârful picioarelor. Casa Veronicăi era scufundată în somn cu storurile trase; ca de obicei, se duse în locul viran din față, de unde putea privi mai bine. Rămase astfel câteva minute după un tei, prins în feeria iubirii lui… Când voi să plece, o umbră se ivi în capul scării de la verandă. Își ținu răsuflarea și așteptă; ușor deschisă, ușa se închise la loc; umbra pogorî cu băgare de seamă pe treptele scării de lemn ce pârâia sub pașii încă prea grei; intră în grădiniță, smulse o floare înălțată pe un cotor lung ca un cap de năpârcă, deschise apoi portița dinspre uliță și, scuturându-se, ajunse pe trotuar, de unde se lăsă la vale într-un zornăit de pinteni.</p>
               <p>Buum! Un trăsnet puternic îi sparse catapeteasma sufletului, îi rupse bolta în pulbere de sticlărie sfărâmată, înroșind văzduhul. Feeria nopții dispăru; stelele se stinseră; la orizont începură să se arate zări spălăcite. Frânt, zdrobit, poetul ieși de după teiul lui și porni pe unde venise; prin dreptul Râpei galbene, cătă spre Repedea; nici urmă de pod; sub picioare, hâdă, se căsca prăpastia râpei.</p>
            </div>
            <div type="div2" rend="P23">
               <head>XXXIII</head>
               <p>În grădina lui Niculică, crescut ca un trunchi, Creangă se legăna pe scaun cântând popește; în jurul mesei, prietenii dormeau turtiți de beție.</p>
               <p>— Na, na, na, măria-ta, că te-ai întors, bădie, strigă el de cum îl zări intrând pe poarta grădinii.</p>
               <p>— Poate că mă vei fi așteptând de mult? îl întrebă încurcat Eminescu.</p>
               <p>— Nu zic baiu, că de când mă rog eu Sfântului Haraș Nicolai din Humulești ca să mi te-aducă înapoi!… Că nici n-ai cu cine face oleacă de petrecere. Ia te uită la zamparagiii iștia dugliși, dorm doorm, dooorm, bea-i-ar tăunii să-i beie, când le-o fi somnul mai dulce, că nu-s buni de nicio ispravă. Adică vorba ceia… na-ți-o bună că ți-am frânt-o, când la dica, nu-i nimica.</p>
               <p>Privind la mesele pline de rămășiți de bucate, găluște, pastramă, cârnați, ciolane de costiță afumată, străchini cu păsat răsturnate, poetul dădu din cap a mirare.</p>
               <p>— Mâncare a fost asta, zise el, nu glumă.</p>
               <p>— Apoi nici noi n-am stat cu mâinile în brâu, pe când tu umblai după catrință… Se putea una ca aiasta, când e cu noi și părintele Grigore de la biserica Vulpe și părintele Miron de la Patruzeci-de-sfinți și de… picioare de cal, gură de lup, obraz de scoarță și pântece de iapă se cer unui popă și nu-i mai trebuie altceva.</p>
               <p>Întinzându-se, căscând, și privind apoi spre cer:</p>
               <p>— Ehehei! Ia te uită că Găinușa-i spre asfințit, rarițele de asemeni și gata-i să răsară și luceafărul de dimineață și noi, bădie, să mergem la gară, că trenul nu vrea să știe de nepricopsiții iștia.</p>
               <p>Eminescu cătă la ceas.</p>
               <p>— Dacă o luăm pe jos, ajungem numai bine la ora plecării.</p>
               <p>— Ei, dacă-i vorba pe aceea, atunci să sculăm pe zambaragiii iștia, să facem plata și să plecăm.</p>
               <p>Începu a-i zgâlțâi ușor.</p>
               <p>— Sculați, cinstiți părinți…</p>
               <p>Niciun semn.</p>
               <p>— Ei, hai, sculați, mă bețivilor…</p>
               <p>Ei nu se urneau. Creangă dădu din cap și zise:</p>
               <p>— Ia să încercăm și altfel.</p>
               <p>Îl atinse ușor pe unul pe umăr.</p>
               <p>— Părinte Grigore, ia să mai ciocnim un pahar de Cotnar, că a venit și bădia Mihai și vrea numaidecât să ciocnească cu sfinția-ta.</p>
               <p>Popa își înălță capul buimac, ca prin vis; Creangă îi umplu paharul:</p>
               <p>— E Cotnar împărătesc, părinte, să-ți spuie și bădia Mihai.</p>
               <p>— Nici nu credeai să nimerești așa de bine zise Eminescu, că cu adevărat e vin împărătesc; din el a băut și împăratul Petru cel Mare la curtea lui Cantemir.</p>
               <p>— Hă? făcu popa aiurit, ce zici, taică?</p>
               <p>— Ba încă și în tabără – la obuz – la Țuțora cu polcovnicii și cu brigadirii lui tot vin de Cotnar bea „și-l lăuda foarte și încă mai bine le plăcea vinul cel cu pelin. Și mult se mira cum spre partea lor nu se face vin cu pelin așa bun.” Uite așa, părinte, ne spune Ion Neculce, care se afla și el la masă.</p>
               <p>Popa holbă ochii;</p>
               <p>— Hă? care Neculce, hă? Popa de la Miroslava?</p>
               <p>— Ehei, părinte, ia să mai vorbim și de altele, că cu dumnealui numai prin cărți ne rătăcim. Ia să mai vorbim și de cinstita de socoteală.</p>
               <p>Capul popei căzu ca de plumb pe masă.</p>
               <p>— Aha! apoi așa ne-a fost vorba? Sculați, mă, că acuș vă ard… de vă trece spurcatul.</p>
               <p>Nimic.</p>
               <p>— Ehei, patruzecile mâne-sa de golani, că vă vin eu de hac.</p>
               <p>Îl apucă pe popa Miron de barbă:</p>
               <p>— Scoală, părinte, că e zintâi și te așteaptă dascălul cu căldărușa.</p>
               <p>Popa înălță capul sus, holbă ochii mari și rosti cu limba cleioasă:</p>
               <p>— Ce spui, măi, e zintâi?</p>
               <p>— Aha! așa că te-ai sculat! Ia vin’ încoace, părinte, la plată, că banii nu se culeg la trunchi ca surcelele.</p>
               <p>Capul popei căzu iarăși bolovan pe masă.</p>
               <p>— Iaca, păcatele mele, cine-i cu pagubă și păcat.</p>
               <p>Și întorcându-se spre Eminescu:</p>
               <p>— Ce zici de unele ca aceste?</p>
               <p>Eminescu tăcu.</p>
               <p>— Apoi nu așa, fârtaților, cu ce m-ați hrănit cu asta va hrănesc și eu. Să nu credeți că merge așa, să faceți pe mortu-n păpușoi.</p>
               <p>Bătu în masă.</p>
               <p>— Mă, Niculică, frate, ia fă-te încoa că noi acum suntem cam grăbiți.</p>
               <p>Niculică veni gâfâind.</p>
               <p>— Fă tu socoteala și împarte-o în cinci părți – că omul ista (și-l arătă pe Eminescu) e musafirul nostru și musafirii, după cum bine știi, nu plătesc.</p>
               <p>Niculică se puse pe socoteli.</p>
               <p>— Ia te uită la părintele Grigore cum șade pe comoară și cere milostenie.</p>
               <p>Părintele Grigore sforăia de răsuna grădina.</p>
               <p>— Apoi lasă, părinte, că te-ai căi sfinția-ta, dar căințele cele de pre urmă întru nimica sunt. Ehei, unu-i Nică a lui Ștefan a Petrei… Și cine face face-i-se.</p>
               <p>Zgâlțâindu-l puțin și pe părintele Miron:</p>
               <p>— Și aista-i beat tafta.</p>
               <p>Niculică veni cu socotelile.</p>
               <p>— Acuma, Niculică frate, împarte socoteala în cinci și iaca eu plătesc o parte.</p>
               <p>— Și cine plătește celelalte păcatele mele?</p>
               <p>— Iacă vorbă! Ir’ancan de mine, d-apoi cine să plătească, omule, dacă nu zamparaglii iștia, care fac pe morții când e la adicătelea. Dacă doar nu-s tarapana de bani ca să plătesc pentru toți bețivii Ieșilor.</p>
               <p>Omul gros plăti și se sculă, cât mi-ți-i românul.</p>
               <p>— Ei, amu eu zic că pe aiștea să-i lăsăm dracului pomană, că mai bine n-aș putea zice, la vremea și la locul aista.</p>
               <p>— Ei, părinte Grigore, sus… copăcel, sfinția-ta, că noi uite că am și plecat.</p>
               <p>Popa grohăi.</p>
               <p>— Vede-te-aș dus pe năsălie la biserică, glumi el.</p>
               <p>Apoi către Eminescu:</p>
               <p>— Și amu paidiom, bădie.</p>
               <p>Dar după câțiva pași se mai întoarse o dată către cei adormiți:</p>
               <p>— Apoi, duglișilor, noi ne-am tot dus, dusu-ne-am, iară pe voi vă lăsăm în cât v-am găsit.</p>
               <p>Ieșiră pe poarta grădinii în uliță.</p>
               <p>— Iacă și sfânta!</p>
               <p>Respiră adânc înfulecând văzduhul întreg luminat de zorile roșii.</p>
               <p>— Tiii! ca-n povești pe câmpii și pe dealuri… sus la Cetățuia și la Galata… e o frumuseță de turbă haita.</p>
               <p>O luară încet, încet prin Păcurari, iar când ajunseră la Râpa galbenă, păsărelele și începuseră să alerge unele după altele, să se scalde în praful râpei și să se giugiulească. Creangă le privi cu ochi muiați:</p>
               <p>— Tă-vă pustia să vă bată, că știu că vă drăgostiți bine!</p>
               <p>Scoborâră pe râpă, sprijinindu-se unul de altul, Eminescu mohorât, cu fălcile încleștate parcă, Creangă, vesel ca totdeauna, ca și cum n-ar fi fost după o noapte de nesomn și beție.</p>
               <p>— Încetinel, bădie, să nu ne prăpădim bunătate de oameni prin rătăcăniile aieste, că amu eu oi fi cum oi fi, un boț de carne de la Humulești, dar tu ești ce ești!</p>
               <p>Și tot el:</p>
               <p>— Iată că am ieșit deasupra nevoiei. Că ce a fost greu s-a făcut. De amu tot drum ca în palmă… și nici nu mai e mult… Ba, că am agiuns.</p>
               <p>Ajunseră, în adevăr, Eminescu luă bilet și intrară pe peronul puțin însuflețit al gării; până la plecare mai erau vreo douăzeci de minute. Se primblară de câteva ori în sus și în jos. Sosise trenul de București și începu forfoteala lumii, când deodată Eminescu se văzu oprit de un domn însoțit de o doamnă, veseli și braț la braț.</p>
               <p>— Bună dimineața, coane.</p>
               <p>Eminescu se uită mirat, cu aerul că parcă și-ar aduce aminte. Dar tot nu-și aducea.</p>
               <p>— Aha! m-ai uitat: casierul Preuțescu, știi că te-am întrebat ieri dimineață de nevasta mea. Aveai dreptate, coane, închipuiește-ți că scăpase trenul… Mititica de ea (și o luă dulce de gușă) ce emoție pe dânsa, dar și pe mine; să-ți spună numai dumnealui… A, nu vă cunoașteți? Nevasta mea, doamna Geta Preuțescu și domnul Eminescu – nu așa, n-am greșit numele? – să-ți povestească dumnealui, ce speriat eram că ți s-a întâmplat ceva și cum dam buzna peste călători prin vagoane ca să întreb de tine. Să nu mai faci așa puiule, că mă îmbolnăvesc… Ei, acum să plecăm. Încă o dată iartă-mă, te rog și-ți mulțumesc, coane.</p>
               <p>Omul îi strânse mâna prietenos, iar femeia, roșie și înțepată, abia îl salută dintr-o închidere de pleoape… Câțiva pași mai încolo, din alt vagon îl întâmpină cu brațele deschise ca pe un frate, domnul avocat Carandà.</p>
               <p>— Ce, și pleci, maestre? așa de repede? Tocmai mă bucuram că o să te găsesc pe aici, să ne mai treacă de urât, că noi bucureștenii, când venim la Iași, murim de plictiseală… Aha, dar uitasem, că nu ne-am văzut din tren. M-am scoborât pentru niște treburi la Bacău… dormeai tun… Acum sunt silit să rămân cu afaceri mai multe zile aici. Și ministerul ăsta de domenii ne aglomerează cu procesele, de nu mai putem prididi.</p>
               <p>Apoi luându-l confidențial de un nasture:</p>
               <p>— Ei, ce mai nou cu politica? Am rămas în urmă. Bacău e provincie curată, nu afli nimic. Se face ori nu se face?</p>
               <p>Eminescu dădu din umeri.</p>
               <p>— Dacă și dumneata o lași moale!… Trage-le la gazetă… Nu-i lăsa… Arde-i cum ajungi la București, că te pricepi… Las’, nu protesta…</p>
               <p>Și tot cu ochii pe sus ca să nu scape pe doamna Geta Preuțescu, perora în gol, până ce îl părăsi, fără rămas bun, ca să-și facă loc prin mulțime… Cei doi prieteni mai străbătură de câteva ori peronul tot mai pustiu.</p>
               <p>— Apoi, începu într-un târziu Creangă, cu o sfială de mirat la un om atât de gros, mi-i ierta de vorba proastă, da’ eu tot ți-oi spune-o și nu ti-i supăra.</p>
               <p>— Tocmai pe tine! făcu Eminescu plin de presimțiri.</p>
               <p>Creangă își scoase batista-i popească, se șterse de o nădușeală mai mult închipuită, și nu putea urni din loc.</p>
               <p>— Apoi nu știu cum să-ți spun ca să nu dau cânele prin băț… Da’ eu am băgat de seamă că la plecarea de la Niculică prin cei Ieși erai altul, și altul întorsu-mi-te-ai.</p>
               <p>Eminescu voi să protesteze. Creangă îl măsură cu dragoste de sus până jos:</p>
               <p>— Ce-i tânăr tot tânăr… Ehei, eu mi-am închipuit, când te-ai dus, că cine știe ce ispravă o să faci, și când colo te-ai întors de mi-i mare jele, când mă uit la tine și te văd că nu ți-s boii acasă; că n-ai scos o vorbuliță cât mi-ți-era drumul de lung prin rătăcăniile Râpei galbene.</p>
               <p>Eminescu își lăsă capul în jos; durerea lui Creangă nu numai că-l mișcă, dar îl umplu și de remușcarea de a pleca din Iași fără să-i fi rostit un cuvânt asupra pasului ce-l adusese. Își luă inima în dinți.</p>
               <p>— Ce să-ți mai spun, bădie Ionică, necazuri lumești și nimic altceva. Că m-am bucurat să te văd, nu te mai îndoiești; dar, drept să-ți spun, n-am venit pentru tine. Nici inima nu m-a împins la început, ci alții; nici nu știu cum m-am trezit în tren și apoi la Iași; ba, dacă nu era năstrușnicul cela de popă Ienachescu eram gata să mă întorc chiar din gară la București; dar el m-a prins când mă suiam în vagon și de rușinea lui, m-am scoborât și am venit să te văd. Drumul meu era pornit pentru altcineva, dar simțeam că nu e bine să vin, pentru că nu pot fi de niciun folos; viața mi s-a întors, așa că nu mai sunt bun de nimic, nici pentru mine, nici pentru alții. Iată de ce am stat la tine toată ziua și n-am voit nici măcar să ies, ca să nu mai dau drum bârfelii; mai bine să mă duc cum am venit ca un copac sterp ce sunt. Dar după ce am stat cu tine la Niculică, mi-a venit de la un timp poftă să văd Iașii așa cum i-am trăit odată; de la Râpa Galbenă am și aruncat un pod până la Repedea și sus, de pe pod, am contemplat toată mândrețea Iașilor din trecut, dar nu știu cum mi s-a urcat în suflet și viața mea de odinioară. Se vede că mă aburise bine Cotnarul lui Niculică; lutul mi s-a părut aur, și pe ciulinul vieții mele n-am văzut decât floarea crescută în vârf. Ce să-ți mai spun, mi s-a muiat inima în mine și mi-am zis că nu e bine să plec fără să o văd. În loc să mă întorc la Niculică, nu știu cum se face, picioarele m-au dus pe ulița ei. În dreptul casei, m-am tras după un tei ca să mă îmbăt, nu de florile lui, ci de amintirea ei; când îmi sfârâia inima mai amarnic, iată însă că de pe portița casei se strecură umbra unui om: o umbră cu zornăit de pinteni ce s-a lăsat la vale – și asta-i tot, încheie el cu glas profund.</p>
               <p>Omul gros tăcu o clipă; apoi, ca și cum ar umbla cu mâinile lui bătătorite cu niște vase de preț, începu:</p>
               <p>— Dar, bădie, nădăjduiesc că nu te-i împuțina cu inima pentru atâta lucru. Zi-i muiere și s-a mântuit socoteala și nu-ți mai fă voe ră.</p>
               <p>Apoi după câteva clipe de tăcere:</p>
               <p>— Ca să nu-mi uit vorba, spunea tata că i-au spus și lui bătrânii, că la noi în sat era un flăcău și-l chema tot Ionică, nume prost, ca și pe mine; și numai iată că flăcăul ista se îndrăgostește de o fată; da’ nu dragoste numai așa de florile mărului, ci dragoste de istov; și el o iubea pe Măriuca, dar și Măriuca îl iubea pe dânsul. Da’ iată că se întâmplă că părinții fetei nu vor să i-o dea; ba că fata are stare și flăcăul e sărac, ba că fata lor e cu stea în frunte și flăcăul om de nimic. Ce să-ți mai spun: nu și nu. Te pui cu părinții? Și azi așa și mâine așa, că plângeau sărmanii de le sărea cămașa pe dânșii. Dar după vreo doi ani, ori că i s-a urât de atâta plâns, ori că i s-a făcut de bărbat, ori că au silit-o părinții, iată că fata se mărită cu un târgoveț – și s-a dus. Dar flăcăul tot nu s-a potolit; și plângi, și ah! Și of! Și zaci la pat de lingoare; ce să-ți spun, ajunsese numai o umbră atât se topise carnea pe dânsul, că ieșise din rândul oamenilor, de atâta boală. Amu, iată că după un an, la un Sân-Petru, când e și hramul bisericii, flăcăul se afla și el la horă, mai de o parte, da’ să joace, de unde să joace, că nu-i ardea lui de unele ca aceste… ci stătea și privea cu ochii scurși, ca după boală. Și se uita el așa, ce să vadă? Pe Măriuca, pe fata lui, după care bolea, că venise și ea pe la părinți ca să-i mai vadă. Se uită lung Ionică: să fie ea? Parcă nu-i vine să-și creadă ochilor: o muiere gătită și împopoțonată, cu botine de piele subțire, cu călcâie înalte, cu fuste încrețite, cu pălărie-n cap, cu ghilele pe obraz. Frumoasă, să fie! dar nu-i Măriuca. Fata îl zărește și vine legănându-se pe șolduri, mă rog, ca la oraș spre dânsul și-s zice cu zâmbre – că târgoveață nu era?</p>
               <p>— Ce mai faci, Ionică?</p>
               <p>— Bine, Măriuco.</p>
               <p>Atât i-a răspuns și altceva nu i-a mai grăit. Și s-a întors acasă liniștit, potolit, și lecuit: că doar el iubise o fată, dar fata aceea era alta, nu o fată înzorzonată și cu ghilele de la târg. Se spălă și parcă Dumnezeu i-a luat ceva de pe ochi… A cerut de mâncare, că nu se mai ținea decât cu apă și pâine, și a mâncat cât zece; și iată că s-a făcut om ca toți oamenii; s-a însurat cu una tot din sat, și, chiar dacă nu se prăpădea de dragul ei, tot i-a făcut vreo nouă copii, care or fi trăind și acum dacă n-or fi murit de mult.</p>
               <p>Tăcu; încordat până ce prinse tâlcul poveștii, pe Eminescu îl podidiră lacrimile. Se repezi la Creangă și-l îmbrățișă pe amândoi obrajii.</p>
               <p>— Mare și sfânt om mai ești, bădie, îi zise el mișcat; mai că ți-aș săruta și mâna, că în tine văd toată istețimea și sfințenia de suflet a țăranului nostru. Dacă mă bucur că am venit pe lume, e că te-am cunoscut pe tine, și dacă nu-mi pare rău că sunt român…</p>
               <p>— Zi-i moldovan, glumi Creangă.</p>
               <p>— Da, moldovean, e că mă simt fratele tău mai mic.</p>
               <p>— Iacă pozna! izbucni gros Creangă, luptându-se cu o lacrimă; mă faci amu să și roșesc, om în toată firea… Hai, repegior, bădie, că pleacă trenul fără tine și-mi cazi iar belea, și se supără Tinca.</p>
               <p>Se mai sărutară o dată.</p>
               <p>— Și amu du-mi-te sănătoșel și cu voie bună. Că așa-i bine să fie omul: fătat nu ouat.</p>
            </div>
            <div type="div2" rend="P23">
               <head>XXXIV</head>
               <p>Când trenul se puse în mișcare, singur în compartiment, Eminescu se prăbuși, ca de pe un mal, în visarea lui obișnuită.</p>
               <p>— Biletele, întrebă conductorul.</p>
               <p>Absent, Eminescu scoase biletul și-l întinse. Pe când conductorul îl găurea, el începu să se scotocească înfrigurat prin buzunare. Încurcat, spuse apoi cu glas stins:</p>
               <p>— Nu-l găsesc. L-am pierdut ori se vede că am uitat să-l iau; il plătesc în tren.</p>
               <p>— Uite biletul, domnule, răspunse mirat omul, întinzându-i-l.</p>
               <p>— Nu biletul meu, făcu el blând, arătând alături, ci al doamnei.</p>
               <p>Conductorul se uită crucit în jur; compartimentul era gol; îl măsură pe călător de sus până jos: glumea ori nu era în toată firea? Crezând, la urmă, că nu mai e nevoie să intre în vorbă, ieși izbind ușa, în timp ce Eminescu simți lăsându-i-se pe umăr un cap ușor și blând de femeie, și auzi un glas alintat și dulce, cunoscut de mult, șoptindu-i la ureche:</p>
               <p>— Ai uitat că pentru mine nu-i nevoie de bilet? Unde ești tu voi fi de acum înainte și eu.</p>
            </div>
         </div>
         <div type="div1">
            <head>Istoria literaturii române contemporane </head>
            <div type="div2">
               <head>Prefață</head>
               <p>În această lucrare nu bat drumuri noi, ci mă întorc pe un drum bătut de mult, a cărui concluzie a fost o istorie similară, concepută în șase mari volume, apărută în cinci, și oprită la 1925. În ultimii zece ani s-a produs însă o literatură foarte abundentă și de bună calitate, vrednică de a fi clasată și încadrată. Trecerea de la foiletonul de ziar în firida istoriei literare și apoi a cărților de lectură și a manualelor școlare e mult mai anevoioasă decât s-ar putea închipui. Exemplul recent al manualelor dlui Al. Rosetti ne aduce dovada. Plecând de la intenția sincronizării gustului estetic al tinerimii cu adevăratul stadiu de evoluție a literaturii noastre contemporane, d-sa a introdus valorile noi consacrate unanim de critica literară, dând, de pildă, locul cuvenit dlor T. Arghezi și Ion Barbu. Adevăruri atât de indiscutabile au părut însă revoluționare și manualele au fost atacate ca antinaționale și conrupătoare ale gustului tinerimii române. Vântul de obscurantism literar atât de puternic astăzi a suflat și asupra acestei încercări de a nu mai forma gustul literar al viitoarelor generații după modele de mult depășite. Intenția de a condensa într-un singur volum experiența a treizeci de ani de luptă pentru îndrumarea gustului literar în sensul evoluției firești a literaturii române o am mai de mult, Istoria mea în cinci volume neputând încăpea în toate mâinile și neducând evoluția scrisului până în zilele noastre. Evenimentele din mai și întețirea vântului de obscurantism — deși fără nici un fel de repercuție asupra literaturii propriu-zise — m-au îndemnat să zoresc elaborația acestui volum de constatări clare și de concluzii sigure, ce expun sub formă enunțiativă chestiunile controversate doar în opinia unui public lipsit de educație literară. Nu e vorba de a manifesta un spirit revoluționar și de a lua atitudini avangardiste; un astfel de „îndreptar“ literar nu poate avea decât rolul de înregistrare și de consfințire a unor situații de fapt bine stabilite și necontestate de critica literară. S-ar putea obiecta însă că, dacă concluziile unui astfel de studiu sunt întrucâtva rezultate câștigate și valabile, nu se vede necesitatea abaterii muncii mele la simpla popularizare a unor date recunoscute. Tragedia scrisului românesc constă în faptul că evoluția gustului literar a publicului n-a mers paralel cu evoluția literaturii însăși. Pe când literatura, prin scriitorii cei mai însemnați (T. Arghezi, Hortensia Papadat-Bengescu, L. Rebreanu, I. Barbu etc., etc.) s-a încadrat printre valorile absolute, educația estetică a publicului a rămas mult îndărăt. Format după modelele de mult întrecute ale cărților de citire și mai apoi de lectura unei literaturi primare și copleșită de tendințe în afară de arta propriu-zisă, literatura bună întâmpină rezistența sau indiferența lui. Nu ne putem totuși plânge de acțiunea criticii foiletonistice sau de simplă informație; ea este în unanimitate pe linia adevăratei concepții estetice. Apariția în critică a lui C. Dobrogeanu-Gherea n-ar mai fi cu putință ; acțiunea directoare a dlui N. Iorga, atăt de puternică la începutul veacului, nu mai are nici o influență asupra literaturii contemporane. Scrisul lui G. Ibrăileanu cu preocupările lui sociale pare un fenomen anacronic. Unanimitatea criticilor de azi stau pe aceeași linie a esteticii pure, care, plecând de la T. Maiorescu, sub forma mai mult a criticii culturale, abătându-se prin stratul cu mult prea greoi al dlui M. Dragomirescu, trecând prin mine, sub forma criticii exclusiv literare, pentru a se risipi apoi în noua generație critică, a izolat fenomenul estetic de toate defunctele preocupări ale sămănătorismului și ale poporanismului. Dacă confuziunile de elemente eterogene nu se mai găsesc azi nici la scriitori, nici la critici, ele sunt la baza spiritului public format prin cărți de lectură mediocre, prin profesori formați ei înșiși la aceste cărți ale trecutului, prin propagandiști culturali, naționaliști și ortodocși, și prin atâți compatrioți, bine intenționați, ce confundă etnicul, eticul sau culturalul cu esteticul, adică imensa majoritate a națiunii neliterare. Pentru luminarea și orientarea tinerimii rău îndrumate în materie estetică, am crezut de cuviință că trebuie să scriu această Istorie a literaturii române contemporane cu judecăți precise și fără controverse. Ea năzuiește la rolul de îndreptar literar al generației actuale.</p>
               <trailer>E. LOVINESCU mai 1936—mai 1937</trailer>
            </div>
            <div type="div2">
               <head>Evoluția ideologiei literare</head>
               <div type="div3">
                  <head>I. Sămănătorismul</head>
                  <div type="div4">
                     <head>1. Mișcarea ideologică</head>
                     <p>
                        <hi rend="bold">Ideologia eminesciană.</hi> Începutul veacului se caracterizează printr-o mișcare naționalistă, izvorâtă din ideologia lui Eminescu, amestec de criticism junimist și de misticism național. Problema neamului nostru trezise în junimiști un interes mai mult rațional; în Eminescu găsise însă o rezonanță mult mai adâncă. În conștiința lui prezentul se legase de un trecut simțit ca o realitate; evoluționismul junimist se prefăcuse în reacționarism și simplele considerații asupra valorii sociale a țărănimii, într-un misticism țărănesc cu totul deosebit de junimism. Sub aceeași formă a solidarității naționale prin tradiție și a exaltării păturii rurale, ca o unică realitate socială și în aceeași expresie lirică și pamfletară, ideologia, pe bază mai mult sentimentală, a marelui poet a reapărut în pragul veacului și în mișcarea <hi rend="italic">Sămănătorului</hi>, pentru care dezgroparea publicisticii lui uitate a luat importanța unui moment istoric. Fără ecou real în momentul producerii sale, ideologia eminesciană și-a răscumpărat timpul pierdut; pusă în circulație prin mișcarea sămănătoristă, continuată apoi prin oameni și acțiuni felurite, ea trăiește și astăzi în toate manifestările naționaliste ce se reclamă încă de la „actualitatea lui Eminescu“. Nu se poate începe studiul atmosferei acestei epoci decât prin precizarea rolului <hi rend="italic">Sămănătorului</hi> și, mai ales, al lui N. Iorga (mai 1903— aprilie 1906), animatorul sensibilității lui literare.</p>
                     <p>
                        <hi rend="bold">Sămănătorul</hi>. Deși acțiunea propriu-zisă a <hi rend="italic">Sămănătorului</hi> începe prin colaborarea lui N. Iorga, ea fusese, totuși, precizată în aceleași cadre de naționalism, de poporanism și de didacticism moralizator chiar de întemeietorii lui, Al. Vlahuță și G. Coșbuc.</p>
                     <p>Concepția artei în funcție de națiune și a națiunii în funcție, în genere, de țărănime, a fost afirmată apoi mult mai dârz de N. Iorga. Sub cuvânt că și mișcarea lui M. Kogălniceanu de la 1840, ca și teoriile lui Alecu Russo au pornit de la aceeași valorificare a literaturii prin caracterul specific al rasei și de la principiul naționalizării ei printr-o apropiere mai intensă de spiritul și limba populară, această concepție a fost privită de unii critici ca lipsită de originalitate. Fără să conțină vreo noutate, și această formulă, ca orice alta, nu-și scoate însă forța decât din momentul transformării într-o acțiune determinată și susținută. În artă originalitatea <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-1">
                           <hi rend="color(#0b0080)">[1]</hi>
                        </ref> nu stă în noutatea formulei, ci în talentul și energia celui ce izbutește să-i dea actualitate. Într-o literatură cu o largă bază rurală, N. Iorga a reușit să facă din „naționalizarea“ și „ruralizarea“ literaturii o formulă nouă și militantă. Iată de ce trebuie să țină seamă orice istorie a culturii noastre.</p>
                     <p>
                        <hi rend="bold">Sensul „Sămănătorului</hi>“. Dacă sub raportul ideologiei sociale și culturale, raționalismul, tradiționalismul, reacționarismul mișcării <hi rend="italic">Sămănătorului</hi> intră în seria tuturor mișcărilor moldovenești începute cu <hi rend="italic">Dacia literară</hi> de la 1840, sub raportul pur literar ea înseamnă continuarea epocii eroice a literaturii române de dinaintea criticismului junimist; confundând etnicul cu esteticul, pe care Maiorescu le separase, ea a anulat, așadar, câștigurile generației precedente. Cum nu se mai putea prezenta sub vechea formă a naționalismului verbal și euforic, etnicul a reapărut sub forma nouă a „culturalului“; literatura nu mai era privită atât prin calitatea sa estetică, cât prin acțiunea sa de educație națională, — confuzie de poziții care, la adăpostul unei misiuni culturale lăudabile, a îngăduit invazia mediocrității literare. În rezumat: ideologic, sămănătorismul reprezintă unul din aspectele rezistenței sufletului național față de revoluția formelor sociale; literar, el este expresia estetică a acestei atitudini reacționare cu cele două caractere esențiale: dragostea de trecut, de unde literatura eroică și patriarhală, și dragostea de țărani, de unde idealizarea și compătimirea lor.</p>
                     <p>Meritul mișcării <hi rend="italic">Sămănătorului</hi> nu stă, după cum am spus, în originalitatea formulei și nici chiar în valoarea artistică a literaturii sale, ci în acțiunea animatorului, la al cărui glas s-au ridicat și organizat energii noi; în capitală și în provincie au apărut, astfel, reviste puse în serviciul aceluiași misticism național și al aceleiași literaturi privite în funcția sa etnică, despre care ne rămâne să amintim câteva cuvinte.</p>
                     <p>
                        <hi rend="bold">Luceafărul</hi>. Înființată încă de la 1 iulie 1902, sub direcția lui Al. Ciura, revista studențească de la Budapesta, <hi rend="italic">Luceafărul</hi>, se adaugă mișcării sămănătoriste <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-2">
                           <hi rend="color(#0b0080)">[2]</hi>
                        </ref>: din coloanele ei avea să răsară numele lui Octavian Goga, poetul cel mai reprezentativ al întregii mișcări și teoreticianul artei sale rurale și revoluționare.</p>
                     <p>
                        <hi rend="bold">Făt-Frumos</hi>. Apărut la 15 martie 1904, la Bârlad, sub conducerea lui G. Tutoveanu, Ion Adam, Emilgar, D. Nanu și A. Mândru, <hi rend="italic">Făt-Frumos</hi> cere de la numărul 2, prin pana lui A. C. Cuza, „să fim români în toate manifestările vieții noastre. Să facem artă și literatură românească în spiritul și din izvorul nesecat al geniului nostru propriu“ <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-3">
                           <hi rend="color(#0b0080)">[3]</hi>
                        </ref>.</p>
                     <p>
                        <hi rend="bold">Ramuri</hi>. Apărută la 1 decembrie 1905, sub direcția lui C. Ș. Făgețel, revista craioveană <hi rend="italic">Ramuri</hi> își menține și azi foarte intermitent existența. Se înțelege de la sine literatura, pe care o putea face o revistă, în paginile căreia D. Tomescu reproducea, nu fără energie de ton și intransigență, ideile dictatorului bucureștean.</p>
                     <p>
                        <hi rend="bold">Junimea literară</hi>. Apărută în ianuarie 1904 la Cernăuți, revista <hi rend="italic">Junimea literară</hi>, sub direcția lui Iancu Nistor, și prin literatura publicată și prin critica lui Sextil Pușcariu și George Tofan, era de esență sămănătoristă.</p>
                     <p>
                        <hi rend="bold">Convorbiri literare.</hi> Și activitatea <hi rend="italic">Convorbirilor literare</hi> în timpul directoratului lui S. Mehedinți (1907—1924) se încadrează tot în acțiunea sămănătoristă. În <hi rend="italic">Primăvara literară</hi>, publicată chiar în <hi rend="italic">Sămănătorul</hi> (20 febr. 1905), S. Mehedinți își arătase entuziasmul față de literatura nouă „ce se inspiră din viața poporului nostru“ (disprețuind ademenirea curentelor literare de aiurea).</p>
                     <p>Se poate spune, așadar, că acțiunea naționalistă pornită de <hi rend="italic">Sămănătorul</hi> a pus stăpânire pe cea mai mare parte a publicisticii literare a epocii.</p>
                     <p>Popularizată la început sub forma paseismului și a țărănismului, ideologia eminesciană a fost împinsă apoi la consecințele ei extreme, sub forma naționalismului integral sau a antisemitismului, de A. C. Cuza și, sub forma naționalismului, de bănățeanul Aurel C. Popovici.</p>
                     <p>
                        <hi rend="bold">A. C. Cuza.</hi> Prin seria de articole publicate în <hi rend="italic">Făt-Frumos</hi> și adunate apoi în 1905 în volumul <hi rend="italic">Naționalitatea în artă</hi>, A. C. Cuza deschide cu o singură idee toate lacătele și rezolvă toate problemele. Naționalitatea, susținea anume d-sa, e puterea creatoare a culturii umane; arta nu poate să existe decât ca artă națională — cultura umană, decât prin cultura națiilor —, națiunile decât prin cultura lor originală; după cum în ordinea socială trebuie să întărim clasa rurală și să înființăm aproape inexistenta clasă de mijloc, în ordinea culturală trebuie să întemeiem o cultură „curat românească“ prin colaborația numai a „românilor de sânge“. În realitate, nu se poate vorbi de o cultură națională în sensul limitativ al unei creații exclusive și nici discuta afirmația culturii originale ca singura posibilitate de existență a națiunii, înainte de a se fi precizat valoarea noțiunii de originalitate în materie de cultură.</p>
                     <p>
                        <hi rend="bold">Aurel C. Popovici.</hi> Împinsă, sub forma antisemitismului, la ultimele sale concluzii de A. C. Cuza, ideologia eminesciană a avut aceeași soartă sub forma reacționarismului, prin teoriile lui Aurel C. Popovici, expuse mai întâi în <hi rend="italic">Sămănătorul</hi> <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-4">
                           <hi rend="color(#0b0080)">[4]</hi>
                        </ref>.</p>
                     <p>
                        <hi rend="bold">13 martie 1906</hi>. Pentru fixarea atmosferei epocii, prin exemplul transformării unei ideologii literare într-un fenomen social, vom aminti mișcarea de la 13 martie 1906, cunoscută sub numele de „Lupta pentru limba românească“, pornită împotriva intenției unor doamne de la societatea „Obolul“ de a juca în franțuzește pe scena Teatrului Național. N. Iorga publică în Epoca de la 12 martie o „rugăminte“, prin care, în numele strămoșilor și al „sufletului chinuit al acestui neam“, invita publicul să nu ia parte la reprezentații. După o primă conferință în fața studenților la Universitate, el mai ținu alta publică, chiar în ziua de 13 martie, în care nu atacă numai „limba boierească“, ci și „revoluția boierească a generației pașoptiste decât care nici o altă generație din lume n-a căzut mai adânc în noroi“ etc. Manifestația a avut loc și prin faptul unei represiuni violente a dus la un rezultat neașteptat, împingându-l pe N. Iorga în primul plan al vieții noastre publice. Talentul lui de tribun a reușit astfel să transforme un fapt cultural într-un fenomen social cu repercusiuni în toate straturile culte; transformare pe care s-a și grăbit să o folosească în scopuri politice, întemeind mai întâi o <hi rend="italic">Frăție a bunilor români</hi> (Iași, 19 martie) și apoi un partid politic, cu a cărui întemeiere putem privi „sămănătorismul“ literar ca încheiat, pentru a face loc naționalismului politic, ale cărui destine cad alături de cadrele lucrării de față…</p>
                     <p>
                        <hi rend="bold">Alte reviste.</hi> Desfășurarea acțiunii politice și culturale nu l-a împiedicat totuși pe N. Iorga de a voi stăruitor să desfășoare și o acțiune literară. După dispariția <hi rend="italic">Sămănătorului</hi>, timp de mai bine de un sfert de veac, d-sa a scos diferite publicații literare (<hi rend="italic">Neamul românesc literar, Floarea darurilor, Linia dreaptă</hi> și acum în urmă <hi rend="italic">Cuget clar</hi>, ca să nu mai vorbim de un număr impunător de reviste anexe provinciale), fără a izbuti să se mai încadreze în ritmul mișcării literare. Momentul istoric al confuziei culturalului cu esteticul trecuse și din faptul că, cu toată recrudescența mișcărilor naționaliste de acum, confuzia nu s-a mai produs, tragem concluzia salutară că nici nu se va mai produce: credem apele literaturii definitiv despărțite de mișcările sociale și politice, oricât de nobile și folositoare ar fi ele. Imensa activitate propagandistă a lui N. Iorga, risipită în atâtea publicații ineficace, rămâne deci îndiguită în cadre strict culturale, fără contact cu literatura timpului nostru; aceasta s-a văzut și în acțiunea moralizatoare pornită în mai, anul trecut (1936), în care nu l-a urmat nici un scriitor al generației noi.</p>
                  </div>
                  <div type="div4">
                     <head>2. Critica sămănătoristă</head>
                     <p>
                        <hi rend="bold">N. Iorga.</hi> Poziția criticii la sfârșitul veacului trecut se caracterizase prin lupta criticii „științifice“ a lui C. Dobrogeanu-Gherea împotriva criticii estetice a lui T. Maiorescu: tot ceea ce, cu o disciplină intelectuală atât de sigură, separase și precizase Maiorescu, fusese dezgrădit de criticul socialist; arta a cunoscut, astfel, proclamarea primatului tendințelor moralizatoare și al idealurilor sociale. Prin renașterea misticismului național de la începutul veacului, conceptul estetic a fost invadat și de ideea națională; fuziunea eticului constituie, astfel, formula criticii sămănătoriste și poporaniste. Poziția criticii lui N. Iorga se precizează, așadar, mai întâi prin confuzia eticului cu esteticul, înglobând apoi și confuzia etnicului, adică luarea în considerare a artei numai prin raportul ei față de „popor“ și al ideii naționale; eticul nu e privit în sine ca o necesitate pură a conștiinței morale, ci prin calitatea sa practică, fie de a înnobila poporul, fie de a-l reprezenta în notele sale specifice mai bine păstrate în țărănime. Dominată de ideea națională, de obligația literaturii de a se valorifica prin caractere specifice mai pure la țărănime, receptivitatea criticului față de valorile estetice ale literaturii contemporane străine, în genere, nu putea fi decât limitată pe motive etice; ea a devenit însă și mai limitată față de noua literatură franceză, pe care o credea în descompunere. În simbolism, de pildă, el a văzut o „deșănțare a minților“ și o „șarlatanie“. „Așa-numitul simbolism, susținea el, cu o convingere neștirbită până azi, întrucât nu e cu știință o farsă, o înșelătorie, ori un mijloc de parvenire literară, nu e decât o modă.“ „Simbolism, săpun literar care nu curăță.“ Iată termenii cu care era tratată poezia lui Baudelaire, Verlaine, Henri de Régnier, Verhaeren, Moréas, Laforgue, Rimbaud, ce a revoluționat întreaga literatură europeană, singura revoluție poetică pornită din Franța; și cu aceiași termeni — „literatură infamă, excrocherie literară, minți deșănțate, șarlatanie, literatură de Pantelimon“ — se exprima N. Iorga și despre literatura scriitorilor ce au fixat la noi sensibilitatea poeziei contemporane. I-a fost dat, așadar, acestui om de o rară bogăție spirituală și erudiție literară, de un mare talent oratoric, să se arate neînțelegător față de noua sensibilitate ce se pregătea, de sensibilitatea estetică, fără contingențe etice sau morale, ci de sine stătătoare; i-a fost dat, prin urmare, acestui directòr de sensibilitate națională, să devină, mai întâi prin acțiunea pozitivă a mișcării sămănătoriste, interesantă desigur și esteticește, dar reacționară prin ideologie, și apoi prin acțiunea sa negativă de tribun iritat de prefacerile vremii; i-a fost dat, spunem, să devină un dușman al dezvoltării firești a literaturii neamului său. Cu o receptivitate estetică atât de limitată, ne rămâne să vorbim și de valoarea instrumentului lui critic. Confuzia eticului, etnicului și esteticului a răspuns, desigur, unui temperament mai mult social decât estetic, dar a răspuns și nevoii de certitudine; divers perceput după capacitatea estetică a individului, evoluabil în însuși conceptul său, fenomenul pur estetic și deci critica estetică nu oferă o indiscutabilă bază științifică; numai prin înglobarea eticului și etnicului în estetic putem păși pe un teren mai sigur; noțiuni mult mai precise, moralul și imoralul, folositorul și nefolositorul, socialul și antisocialul cad în sfera bunului-simț; certitudinea ia deci locul controversei. Unui temperament categoric și însetat de toate certitudinile nu-i putea conveni critica estetică, în care incertitudinea și nuanța sunt condițiuni de existență, ci o critică dominată de principii etice sau naționale indiscutabile ce-i ofereau un instrument de o mai mare preciziune și o orientare dogmatică. Întrebuințarea unui instrument critic atât de nesigur, când se aplică în domeniul estetic, i-ar fi ridicat oricărui critic literar autoritatea necesară; nu însă lui N. Iorga, care reprezintă personalitatea culturală cea mai covârșitoare a acestui început de veac. Nu e vorba numai de știință și de activitate multilaterală, ci de însăși personalitatea lui de animator al conștiinței naționale de creator de valori, personalitate impresionantă și prin puterea convingerii mistice și prin mijloacele ei de expresie. Cei douăzeci și cinci de ani încheiați de la acțiunea <hi rend="italic">Sămănătorului</hi> au șters interesul multora dintre problemele discutate, fără să aibă vreo influență asupra forței emoționale a articolelor înseși. N. Iorga trece, în genere, ca un scriitor prolix și fără simțul arhitectonic: și este în cărțile sale de erudiție, în care amănuntul invadează ideea; în cărțile sale personale, el are însă o neegalată putere de contagiune. Mulți l-au întrecut prin sobrietate, prin echilibru, prin eleganță; nimeni nu l-a ajuns însă în căldura pasională: lava incandescentă a prozei sale apostolice nu s-a stins nici până azi și probabil nu se va stinge, atâta timp cât vor exista ochi care să se plece peste paginile trecutului. În acest scop puterea explozivă a temperamentului e ajutată de mijloace literare unice: ironie, vervă, susținută până în cele mai îndepărtate ramificații, patetismul, invectiva, suflul puternic al unei singure idei iraționale se leagă în personalitatea lui literară sub forma atitudinii pamfletare. Nu e vorba de violența verbală cu care criticul a însângerat tot ce nu intra în sfera receptivității sale, ci de nota specifică a personalității sale pasionale de a izola, de a mări și de a diforma, de a trece, prin urmare, peste realitatea imediată pentru a o proiecta sub forma unei realități superioare; sub pana sa înflăcărată, cele mai comune idei iau forme apocaliptice. Cu mai multă pondere în stabilirea raporturilor, cu mai mult simț al nuanțelor și, mai ales, cu mai multă receptivitate estetică el n-ar fi fost decât un critic literar cu o acțiune circumscrisă la un public limitat și n-ar fi devenit cel mai mare pamfletar naționalist și animator al conștiinței naționale <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-5">
                           <hi rend="color(#0b0080)">[5]</hi>
                        </ref>.</p>
                     <p>
                        <hi rend="bold">Ilarie Chendi</hi>. Prin originea sa ardeleană, sămănătorist înainte de apariția <hi rend="italic">Sămănătorului</hi>, Ilarie Chendi a devenit apoi placa de înregistrare a literaturii sămănătoriste de la începutul veacului, adică criticul lui St. O. Iosif, al Mariei Cunțan, al Mariei Ciobanu, al lui C. Sandu-Aldea și mai ales al lui Oct. Goga. Un critic, a cărui sensibilitate estetică trecea prin acești scriitori, un critic înzestrat cu un incontestabil spirit polemic nu putea să nu-și pună ca țel principal al activității sale lupta împotriva modernismului. „Clișee de flașnetari, după compoziții împrumutate“, repeta el <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-6">
                           <hi rend="color(#0b0080)">[6]</hi>
                        </ref>… de când există o literatură românească, ceva mai gol, mai sterp, mai fără inspirație firească, ca „vibrațiile artificiale ale acestor mărunțișuri, nu s-a scris“. Luptând astfel, pe de o parte, pentru o literatură crescută din literatura populară și cu un caracter tendențios național, întrucât latent orice literatură e națională, iar pe de altă parte, împotriva literaturii urbane, a simbolismului și în genere a modernismului, acțiunea lui Chendi s-a identificat deplin cu acțiunea sămănătoristă. Nunai întâmplarea le-a despărțit. Introducându-l pe N. Iorga la <hi rend="italic">Sămănătorul</hi>, Chendi a fost silit puțin după aceea să se despartă de revistă și de foștii tovarăși de luptă, combătându-i. Instrumentul criticii lui Chendi era „impresia“, sub forma ei cea mai directă și mai elementară, adică neraționalizată sau organizată. Critica lui luptă pe treapta informației literare pur subiective. În cadrele acestei receptivități estetice, părerile lui Chendi sunt totuși judicioase, așa că activitatea lui a fost binevenită. Opera de exterminare a mediocrității, îndeplinită de Maiorescu într-o epocă mult mai turbure, a îndeplinit-o după jumătate de veac și deci cu merite mult mai mici și Chendi față de mediocritatea timpului său, cu un simț natural și mijloace de expresie potrivite. Din nefericire, bunul lui simț nu era limitat numai de o receptivitate estetică peste care nu putea trece, ci și de amestecul unui element pasional evident, de adevărat pamfletar. Varietatea elementelor de care s-a servit i-a dat oarecare vioiciune stilistică și portretistică, dar i-a săpat fundamentul criticii <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-7">
                           <hi rend="color(#0b0080)">[7]</hi>
                        </ref>.</p>
                     <p>
                        <hi rend="bold">Ion Scurtu.</hi> Activitatea critică a lui Ion Scurtu, destul de prețuită în epoca <hi rend="italic">Sămănătorului</hi>, nu poate fi pomenită decât pentru a ilustra o manieră detestabilă de expresie bombastică, azi ilizibilă, și pentru cercetările lui eminescologice de mult depășite <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-8">
                           <hi rend="color(#0b0080)">[8]</hi>
                        </ref>.</p>
                     <p>
                        <hi rend="bold">D. Tomescu.</hi> La Ramuri, ideea națională în literatură a fost ani de zile susținută de pana viguroasă, de talent, a lui D. Tomescu, cu o intransigență de doctrină, cu o siguranță de ton, contrazisă de desfășurarea ulterioară a evoluției literare. Pe lângă fanatismul marilor credințe, D. Tomescu a mai introdus în sămănătorismul său regional și toate urile atmosferei vițiale a cafenelei bucureștene <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-9">
                           <hi rend="color(#0b0080)">[9]</hi>
                        </ref>.</p>
                     <p>
                        <hi rend="bold">C. Ș. Făgețel.</hi> Nu același lucru se poate spune și despre editorul revistei <hi rend="italic">Ramuri</hi>, C. Ș. Făgețel, ale cărui <hi rend="italic">Credințe literare</hi>, 1913, nu fixează atenția prin nimic.</p>
                     <p>
                        <hi rend="bold">G. Bogdan-Duică.</hi> Deși prin întinderea cunoștinței amănuntului și ingeniozitatea apropierilor, activitatea lui G. Bogdan-Duică în domeniul istoriei literare a veacului al XIX-lea îi constituie o autoritate <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-10">
                           <hi rend="color(#0b0080)">[10]</hi>
                        </ref> — amintim aici numai de activitatea lui minoră de critică literară risipită, cu deosebire, în revistele sămănătoriste (<hi rend="italic">Sămănătorul</hi>, mai ales <hi rend="italic">Luceafărul, Ramuri</hi> etc. și în <hi rend="italic">Convorbiri literare, Societatea de mâine)</hi>și neadunată până acum. Cu puține excepții, G. Bogdan-Duică n-a atins probleme principiale, ci s-a menținut în darea de seamă, făcută, dealtfel, fără anume metodă, fără viziunea totalului, ci numai după o capricioasă izolare de amănunte și prin comentarii strict personale și fără nici o urmă de sensibilitate estetică <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-11">
                           <hi rend="color(#0b0080)">[11]</hi>
                        </ref>.</p>
                  </div>
               </div>
               <div type="div3">
                  <head>II. Poporanismul</head>
                  <div type="div4">
                     <head>1. Mișcarea ideologică</head>
                     <p>
                        <hi rend="bold">Evenimentul literar.</hi> Pentru a ajunge la obârșia „poporanismului“, fără a recurge la istoria literaturii ruse, trebue să ne raportăm la articolele lui C. Stere din ziarul socialiștilor ieșeni <hi rend="italic">Evenimentul literar</hi>, apărut la 20 dec. 1893, din care vom reproduce câteva rânduri: „Poporanismul e mai mult un sentiment general, o atmosferă, cum am zis, intelectuală și emoțională, decât o doctrină și un ideal hotărât; analizându-l, putem scoate din el următoarele elemente constitutive: <hi rend="italic">iubirea nemărginită pentru popor</hi> — sub care se-nțelege totalitatea concretă a maselor muncitoare și producătoare — <hi rend="italic">apărarea devotată a intereselor lui, lucrarea entuziastă și sinceră spre a-l ridica în înălțimea unui factor social și cultural conștient și neatârnat</hi>; iar ca substrat teoretic putem arăta ideea: 1) că poporul <hi rend="italic">numai el singur are dreptate</hi>, că el e veșnic martir, veacuri întregi a muncit, și-a vărsat sângele său pentru a ridica, pe umerele sale, întreaga clădire socială și 2) că toate păturile superpuse au, din pricina aceasta, față cu poporul, <hi rend="italic">o datorie atât de mare că dacă ar dori sincer s-o plătească, n-ar putea cu toate jertfele, cu tot devotamentul și abnegația lor să plătească măcar procentele</hi>“ <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-12">
                           <hi rend="color(#0b0080)">[12]</hi>
                        </ref>.</p>
                     <p>Nefiind critic, ci profet, C. Stere n-a mai revenit asupra ideilor și a lăsat lui G. Ibrăileanu sarcina de a le explica și de a le aplica la cazuri concrete.</p>
                     <p>
                        <hi rend="bold">Curentul nou.</hi> Doisprezece ani după dispariția <hi rend="italic">Evenimentului literar</hi> (dispărut la 24 octombrie 1894), o parte din ideile poporaniste, cu deosebire politice, și fără „dătoria“ mistică a intelectualilor față de clasele proletare, idei venite pe calea istorismului eminescian și nu a socialismului cumințit, au prins corp în mișcarea sămănătoristă: se înțelege deci de la sine nemulțumirea ideologilor de la <hi rend="italic">Evenimentul literar</hi>de a se vedea, astfel, „despoiați“ și „deformați“ și graba cu care s-au folosit de apariția <hi rend="italic">Curentului nou</hi> (1905) — pentru a lupta împotriva sămănătorismului. În articolul <hi rend="italic">Poporanismul</hi>, G. Ibrăileanu susținea că „poporanismul“ nu e invenția <hi rend="italic">Sămănătorului</hi>, ci că, propovăduit de M. Kogălniceanu la 1840 și de Alecu Russo, realizat în parte prin culegerea poeziilor populare, a fost axa cugetării revistei <hi rend="italic">Contemporanul</hi> (1882) și a grupului de la <hi rend="italic">Evenimentul literar (</hi>1893), compus din C. Stere, G. Ibrăileanu, Raicu-Rion etc.; reacționar și junimist, poporanismul sămănătorist s-a folosit însă de țărănime numai ca de un material pitoresc.</p>
                     <p>
                        <hi rend="bold">Viața românească.</hi> Formularea doctrinei poporaniste în mod ceva mai concret și cu intenția de a impune literaturii române o directivă precisă, în orice caz de a-ndrepta forțele literare într-un spirit comun, nu s-a înfăptuit decât prin apariția <hi rend="italic">Vieții românești</hi>, în martie 1906. Poporanismul pleacă, firește, tot de la confuzia etnicului cu esteticul, adăugând și obligația scriitorului de a arăta o atitudine de simpatie față de popor. Lipsa de valoare estetică a acestei „atidudini“ n-a scăpat însă nici poporaniștilor; afirmată dârz, teoretic și practic, în faza prepoporanistă, prin atacuri aduse unor scriitori bănuiți de a preamări „lipitorile satului“ sau de a nu avea simpatie față de țărănime; devenită ceva mai vagă în programul <hi rend="italic">Vieții românești</hi>, atitudinea s-a redus apoi în practică aproape la nimic. Din chiar primul număr al <hi rend="italic">Vieții românești</hi>găsim însă afirmația, principiului artei naționale și a „specificului național“, punctul de rezistență al poporanismului și consecvența lui cea mai temeinică; afirmat în primul număr, „specificul național“ era susținut cu aceeași perseverență și după douăzeci de ani. Teoria „specificului național“ reprezintă un loc comun, existent la toți scriitorii de mai înainte, la Kogălniceanu ca și la Maiorescu, la N. Iorga ca și la cei mai noi teoreticieni ai autonomiei artei. Originalitatea poporanismului a constat doar în a-i fi dat o aplicație curentă și limitativă și în a o fi folosit apoi ca o armă împotriva „poeziei noi“; și sub această formă găsim în poporanism o atitudine potrivnică evoluției literaturii române spre autonomia esteticului. Dacă prin revendicările sale sociale poporanismul a avut un caracter democratic, în materie economică și literară a reprezentat, ca și sămănătorismul dealtfel, o mișcare reacționară: a lega literatura unei țări, în plină revoluție burgeză, de clasa cea mai înapoiată sub raportul civilizației înseamnă a lucra împotriva mersului normal. Nu e vorba de dreptul legitim la expresie estetică a sufletului rural, ci de ideologia propusă în jurul unei astfel de literaturi cu tendințe reacționare. Oricare ar fi talentul unor scriitori poporaniști, ceea ce domină e sensul dezvoltării artistice și nu oamenii. Întorcând spatele orașelor pentru a se uita numai la sate, poporanismul reprezintă ultima manifestare din seria destul de lungă a manifestărilor reacționare moldovenești. Lipsa de consistență a doctrinei „poporaniste“ sub raportul literar trebuie însă despărțită de valoarea revistei <hi rend="italic">Viața românească</hi>. Publicația ieșeană a știut să se organizeze și să devină cea mai bună revistă a acestui pătrar de veac, menținându-se în seria marilor noastre reviste culturale: <hi rend="italic">Dacia literară, Propășirea, România literară, Convorbiri literare</hi>, toate moldovenești. Dacă poporanismul doctrinar nu s-a tradus prin apariția unei literaturi poporaniste apreciabile, ceea ce arată lipsa de valoare creatoare a teoriilor, revista ieșeană a contribuit la dezvoltarea literaturii române și prin înmănuncherea multor forțe literare și prin relevarea câtorva talente noi.</p>
                     <p>Cu reapariția <hi rend="italic">Vieții românești</hi> după război, în urma unei cariere de aproape 26 ani (1894—1920), „poporanismul“ a fost îngropat de înșiși autorii lui sub cuvânt că reformele agrare s-au împlinit. O mișcare literară ce-și consideră misiunea terminată la crearea unor noi condiții de viață socială se pune dincolo de cadrele literare.</p>
                  </div>
                  <div type="div4">
                     <head>2. Critica poporanistă</head>
                     <p>
                        <hi rend="bold">C. Stere.</hi> C. Stere a fost numai profetul și întemeietorul teoretic al poporanismului. De două ori s-a scoborât doar la practică pentru a-și exemplifica teoriile: cu ocazia <hi rend="italic">Baladelor și idilelor</hi> lui Coșbuc și a <hi rend="italic">Poeziilor</hi> lui Octavian Goga, într-un comentariu generos și bombastic, în nici o legătură cu critica literară propriu-zisă <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-13">
                           <hi rend="color(#0b0080)">[13]</hi>
                        </ref>.</p>
                     <p>
                        <hi rend="bold">G. Ibrăileanu.</hi> Ca și critica sămănătoristă, critica lui G. Ibrăileanu pleacă de la aceeași confuzie principială a eticului și etnicului cu esteticul. La N. Iorga confuzia nu se face însă pe baza unei teorii, ci a unei necesități naționale momentane: în concepția naționalismului sămănătorist, literatura era integrată ca un element activ și moralizator; pornită de la popor și îndreptată spre dânsul, ea avea funcția de a-l înălța sufletește și de a lucra la solidaritatea națională și la unitatea culturii. Nu tot astfel se prezintă confuzia la G. Ibrăileanu: pusă pe pretinse baze estetice, critica lui G. Ibrăileanu a continuat întru tot, deși fără amploare teoretică, critica lui C. Dobrogeanu-Gherea, așezându-și punctul de reazăm în atitudinea scriitorului față de viață și de lume, deși singură atitudinea estetic interesantă se circumscrie numai în estetic și nu în alte domenii. După părăsirea parțială și tacită a „datoriei“, a „atitudinii“ și a originii obligator rurale a scriitorilor despre care am pomenit, critica poporanistă s-a concentrat asupra specificului național ca asupra unui teren propriu, cu toate că pe terenul recunoașterii unor caractere anumite ale literaturii române se întâlnesc, într-o măsură oarecare, aproape toți criticii: determinată, în parte, de ereditate și de întreaga ambianță cosmică și morală, e cu neputință ca structura sufletească a scriitorului să nu aibă și unele puncte comune de psihologie etnică. Importantă nu este însă recunoașterea principială a acestor caractere specifice, ci, pe de o parte, modalitatea înregistrării lor, iar pe de alta, valoarea ce le-o acordăm sub raportul categoriei estetice.</p>
                     <p>Problema „specificului național“ a fost cu atât mai rău pusă, cu cât poporanismul a strămutat-o din planul etnicului în cel al esteticului. Iată, de pildă, ce ne spune criticul:</p>
                     <p>„Cei mai talentați scriitori coincid de cele mai multe ori cu cei mai naționali“ <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-14">
                           <hi rend="color(#0b0080)">[14]</hi>
                        </ref>. Sau: „se poate spune că dintre doi scriitori, de un egal talent nativ, acela va fi mai mare, în opera căruia se va simți mai puternic sufletul poporului și se vor oglindi mai bogat și mai bine realitățile naționale“.</p>
                     <p>Discuția în jurul unor astfel de afirmații e inutilă, întrucât, chiar dacă am admite că în scriitorii mari se oglindesc mai bine sufletul poporului și realitățile naționale, constatarea nu reprezintă și vreo indicație asupra problemei talentului; importanța ei n-ar începe decât din momentul în care am admite implicarea talentului în prezența specificului național, implicare nesusținută de nimeni. Dacă prezența elementului specific nu afirmă și prezența talentului, mai rămâne posibilitatea ca lipsa lui să constituie dovada lipsei de talent: e tocmai propoziția pe temeiul căreia G. Ibrăileanu a luat atitudine împotriva poeziei noi.</p>
                     <p>Din aceeași exagerare, prin spirit de sistem, și din generalizarea unui loc comun, purcede și <hi rend="italic">Spiritul critic în cultura românească</hi>, stidiul lui cel mai consistent, deoarece nu se ocupă de chestiuni literare, ci de probleme culturale și sociale. Lipsa de inițiativă a Moldovei în revoluția socială a poporului nostru, fenomen observat de mult și cu bucurie de Eminescu, și de alții, a fost reluat de criticul ieșan pentru a-l dezvolta și a-i da un caracter sistematic. În realitate, în problema criticismului cultural moldovenesc nu trebuie amestecată și atitudinea scriitorilor moldoveni (Negruzzi, Alecu Russo, Kogălniceanu, Alecsandri) față de limbă: lupta împotriva raționalismului filologic trebuie explicată numai prin talent, deoarece nu artiștii, cu simțul continuității istorice, au creat sistemele raționaliste, ci filologii profesionali, care privesc limba ca un produs logic. Numai din imperativul talentului și din simțul unei limbi considerate ca o realitate vie, și nu teoretică, au dus, așadar, scriitori ca Russo și Alecsandri lupta împotriva raționalismului, după cum au dus-o și Ion Ghica sau Odobescu în Muntenia și, în definitiv, prin respingere, toți scriitorii de talent, fără deosebire de regiune. Tot așa și în problema criticismului cultural, observațiile sporadice ale lui Negruzzi, Russo sau Alecsandri nu pot fi privite ca fenomene exclusiv moldovenești, întrucât le găsim aproape în termeni identici la Eliade sau la Ion Ghica, iar în literatură, sub forma satirei sau a regretului trecutului, găsim o critică aspră a revoluției noastre sociale și culturale la mulți scriitori munteni, ca, de pildă, la Caragiale sau la I. Al. Brătescu-Voinești. Dacă-i mai evident în literatura moldovenească, faptul se datorește superiorității acestei literaturi. Caracteristică este numai prezența unei critici mai sistematice și mai organizate în Moldova, precum și prezența unor personalități mai puternice și a unor reviste în jurul cărora s-au grupat școli literare și partide politice cu un caracter de reacțiune împotriva liberalismului muntean — și acest lucru nu trebuie atât explicat prin lipsa unor clase mijlocii în Moldova, ci prin existența unui temperament moldovenesc, contemplativ, tradiționalist, care, în domeniul creațiunii poetice, s-a ridicat la cea mai înaltă expresie artistică, pe când în domeniul vieții politice și economice a rămas într-o vădită inferioritate. Acestui temperament i se datorește rolul pasiv și mai mult critic al Moldovei în procesul prefacerilor ce aveau să ne scoată din plin ev mediu pe tărâmul vieții contemporane. În aceste cadre limitative trebuia așezat <hi rend="italic">Spiritul critic în cultura românească</hi>. Cu preocupări etice și sociale, ce putea căuta G. Ibrăileanu în literatură decât tot considerații morale și sociale, — singurele, dealtfel, ce oferă un teren mai solid? El s-a ocupat deci de: atitudine, datorie, selectare, specific național, proveniența socială a scriitorilor, psihologia de clasă socială, iar în materie de critică literară propriu-zisă s-a dedat exclusiv analizei de ordin didactic: a transformat versurile în proză, a studiat metaforele, a cercetat atent „sentimentul naturii“ sau „sentimentul morții“, a urmărit comparațiile, a cântărit „însușirile eminente“ ale scriitorilor, de obicei ai revistei, ori diversele lor procedee; totul în spirit partizan, într-o dialectică familiară până la vulgaritate și fără nici o finețe de sensibilitate estetică și de expresie literară <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-15">
                           <hi rend="color(#0b0080)">[15]</hi>
                        </ref>.</p>
                     <p>
                        <hi rend="bold">H. Sanielevici.</hi> Al doilea critic poporanist, cu intermitențe dușmănoase, e H. Sanielevici, a cărui activitate a început la <hi rend="italic">Noua revistă română</hi> prin exaltarea povestitorilor ardeleni (Reteganul, Slavici, Păcațian, Buticescu) și propagarea unor literaturi rurale sănătoase, adevărată apologie a muncii, a vieții morale. Când a apărut <hi rend="italic">Sămănătorul</hi> spre a propovădui și el o literatură țărănistă, dar nu clasică, ci romantică, și, deci, nemairespirând „religia muncii oneste și a vieții familiale“, ci, „altă religie cu totul stranie: religia chefurilor epice și a aventurilor extraconjugale“, decepția criticului a fost mare. N. Iorga s-a văzut atunci combătut pe propriul său câmp de luptă și cu propriile sale arme: de pe același teren național și mai ales moral, s-a ridicat un tovarăș de arme, susținând că sămănătorismul reprezintă o literatură de „siluitori de femei, jefuitori, incendiatori și ucigași, pentru plăcerea de a jefui, incendia și ucide“, o literatură „neomenească“. Adică, țărănism la țărănism; idealism la idealism; eticism la eticism și, mai ales, fanatism la fanatism!</p>
                     <p>Prima serie a <hi rend="italic">Curentului nou</hi> (15 noiembrie—15 martie 1906) s-a semnalat, așadar, prin atacurile îndreptate împotriva <hi rend="italic">Sămănătorului</hi>, atacuri pornite dintr-o decepție sentimentală. Puțin după dispariția <hi rend="italic">Curentului nou</hi>, cu ajutorul unei părți a foștilor lui colaboratori, a apărut, la 1906, <hi rend="italic">Viața românească</hi>; la 1908 a început să colaboreze însuși H. Sanielevici, iar la 1909, secretar al revistei, a apărat, redacțional, curentul poporanist împotriva incriminărilor lui Duiliu Zamfirescu din discursul său de recepție la Academie.</p>
                     <p>Apărarea poporanismului nu avea, dealtfel, să țină mult: anunțându-i falimentul, seria a doua din 1920 a <hi rend="italic">Curentului nou</hi> a pornit atacuri, îndreptățite în parte, împotriva lui. În amândouă luptele criticul s-a pus pe același teren și nu într-un lagăr dușman: prin nediferențierea esteticului de etic și chiar de etnic, H. Sanielevici era, în realitate, și sămănătorist, și poporanist; sămănătorismul l-a combătut numai din supralicitare etică, iar poporanismul tardiv și din motive de ideologie politică; după ce a admirat literatura ardeleană și a cerut un fel de ruralizare a literaturii române, sub influența ideilor socialiste și a concepției evoluării formelor vieții noastre sociale prin etapa necesară a burgheziei, adică a orășenizării și a industrializării, H. Sanielevici a luat poziție împotriva ruralismului poporanist, privindu-l, după C. Dobrogeanu-Gherea dealtfel, și cu drept cuvânt, ca reacționar. Atacurile sale au pornit însă numai dintr-o ideologie socială fără legătură cu estetica: prin eticism, prin tendenționism, prin concepția socială a artei, el a rămas încă un poporanist estetic, deși cu o ideologie politică diferită. Notele caracteristice ale personalității acestui critic sunt, în ordinea intelectuală, puterea de speculație și spiritul de sistematizare, iar în ordinea sentimentală, pasiunea tradusă în deformație pamfletară și violență stilistică.</p>
                     <p>Spiritul de sistematizare și de speculație nu se dezvoltă în domeniul pur estetic; încă de tânăr, criticul și-a sorocit misiunea de a „propovădui“ o literatură morală, sănătoasă, evanghelie a muncii și a „amorului conjugal“, al cărei model i se părea a-l fi găsit în modesta literatură ardeleană, și a propovăduit un realism clasic; ca și N. Iorga, H. Sanielevici are un temperament de misionar laic pentru ridicarea poporului prin morală. Adevăratele lui speculații nu puteau deci fi de natură estetică, ci se desfășoară în domeniul științelor sociale și antropologiei. E, desigur, în sforțarea lui de a asocia și specula, o nobilă pornire spre științifizare a unui material brut din domenii cu totul lăturalnice artei. Din nefericire, alături de această tendință științifică, o pasiune, nu numai ideologică, ci și pur umană, îi deformează datele cele mai simple și îi schimbă chiar orientarea criticii, în genere destul de precizată. Înzestrat cu luciditate de expresie, cu vervă, cu dialectică, cu un real talent polemic, cu posibilități de incursiune în diferite domenii, direct, mobil, stilul, ca și întreaga personalitate a lui H. Sanielevici, suferă o dublă rupere de echilibru: întâi prin violența verbală și apoi printr-o morbidă conștiință de sine <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-16">
                           <hi rend="color(#0b0080)">[16]</hi>
                        </ref>.</p>
                     <p>
                        <hi rend="bold">Alți critici poporaniști.</hi> În cadrele mișcării poporaniste au mai militat și alți câțiva publiciști ca:</p>
                     <p>Izabela Sadoveanu-Evan, prin naționalism, mai mult sămănătoristă decât poporanistă; producție lirică, verbală și sectară. <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-17">
                           <hi rend="color(#0b0080)">[17]</hi>
                        </ref>
                     </p>
                     <p>Octav Botez a debutat în dependența ideologiei lui H. Sanielevici, la <hi rend="italic">Curentul nou</hi>; trecând la <hi rend="italic">Viața românească</hi> și intrând în dependența lui G. Ibrăileanu, a practicat, ca și dascălul său, analiza didactică a senzațiilor, metaforelor, imaginilor scriitorilor. <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-18">
                           <hi rend="color(#0b0080)">[18]</hi>
                        </ref>
                     </p>
                     <p>M. Ralea a practicat în coloanele <hi rend="italic">Vieții românești</hi> o critică privită ca o avocatură în serviciul unei organizații politico-literare, cu mare vioiciune asociativă, cu diversitate de puncte de vedere, cu volubilitate inteligentă; nu i s-a consacrat însă criticii, pentru că, poate, n-a crezut într-însa.</p>
                  </div>
               </div>
               <div type="div3">
                  <head>III. Estetismul</head>
                  <div type="div4">
                     <head>1. Mișcarea ideologică</head>
                     <p>Cu toată violența dezlănțuirii misticismului eminescian, fie sub forma sămănătorismului, fie, mai târziu, sub forma democratică a poporanismului, încă de la începutul veacului se poate distinge paralel și o mișcare de reacțiune în vederea emancipării esteticului de contingențele ideologiei naționale și sociale. Această reacțiune se face, fie pur teoretic, prin reluarea firului criticii estetice a lui Maiorescu, fie, practic, prin mișcarea simbolistă, sub influența literaturii apusene. Procesul de eliberare a conceptului estetic de alte amestecuri este ajutat de acțiunea a doi critici din epoca de dinainte de război: a lui M. Dragomirescu, întemeietorul <hi rend="italic">Convorbirilor critice</hi> (1907— 1910) și al <hi rend="italic">Falangei</hi>(1 ianuarie—9 mai 1910), și a lui E. Lovinescu (<hi rend="italic">Epoca, Convorbiri critice</hi> etc.). Cum acțiunea critică a lui E. Lovinescu se cristalizează mai caracteristic după război în jurul mișcării moderniste a <hi rend="italic">Sburătorului</hi> (19 aprilie 1919 — 22 decembrie 1922 și reapărut la 1 martie 1926—1927), rămâne să o cercetăm cu ocazia producerii acelei mișcări în ordinea ei cronologică. În capitolul de față nu ne vom ocupa decât de acțiunea lui M. Dragomirescu la <hi rend="italic">Convorbiri critice</hi> și a elevului său Ion Trivale — adică de critică raționalistă.</p>
                  </div>
                  <div type="div4">
                     <head>2. Critica estetică</head>
                     <p>
                        <hi rend="bold">M. Dragomirescu.</hi> În epoca unei critici dominate de ideea socială sau națională, M. Dragomirescu are meritul de a fi continuat acțiunea profesorului său T. Maiorescu, menținându-se pe terenul strict estetic și afirmând autonomia artei față de orice altă categorie, atitudine afirmată încă din 1894, din primul său studiu, <hi rend="italic">Critica științifică și Eminescu</hi>, îndreptat împotriva școlii psihologice (reprezentată prin Sainte-Beuve) și a școlii sociologice (reprezentată în acea vreme la noi prin C. Dobrogeanu-Gherea) și, în general, a istoriei literare sau a „criticii științifice“, cum se numea pe atunci… Terenul de luptă al lui M. Dragomirescu împotriva „criticii istorice“ este despărțirea personalității artistului într-o personalitate umană și alta artistică, din care singura adevărată și singura interesantă pentru studiul operelor de artă este personalitatea artistică. Printr-o astfel de contestație a importanței personalității omenești și a legăturii ei cu personalitatea artistică și, deci, cu opera de artă, M. Dragomirescu ajunge la concluzia negației istoriei literare în sensul studiului accidentalului din viața scriitorului sau chiar al formației lui intelectuale, al împrejurărilor în care s-au produs operele de artă. Nemulțumit de a despărți opera de personalitatea omenească, în <hi rend="italic">Știința literaturii</hi> din 1926 criticul o izolează și de timp, spațiu și cauzalitate. Cu alte cuvinte, a ținut să-și anuleze prin exagerare teoria, căci a despărți cu desăvârșire și întotdeauna personalitatea artistică de personalitatea umană, a o izola deci de viață, de ambianță morală, de toate aderențele sociale și literare, nu înseamnă altceva. Ca orice creațiuni omenești, operele de artă trăiesc în timp, spațiu și cauzalitate și sunt semnul estetic al unor civilizații, al unor momente istorice, pe care nu le putem descifra decât prin studiul acelor civilizații, al acelor epoci, al acelor momente istorice.</p>
                     <p>Acțiunea critică a lui M. Dragomirescu a început odată cu întemeierea la 1907 a <hi rend="italic">Convorbirilor critice</hi>, care în cugetul său a reprezentat o „școală nouă“. „Școala nouă“ se baza pe principiul autonomiei artistului de tirania individualităților strâmte, a curentelor de modă, fie străine, fie naționale și, în genere, a oricărei influențe, care nu s-ar potrivi cu propriul lor fel de a fi. Această autonomie a artistului însemna însă o grea robie față de „estetica integrală“, numită pe atunci „critica activă“ — adică o critică care se amesteca în operația de creație a scriitorilor. „Școala nouă“ nu reprezenta vreo nouă formulă de artă, ci o „școală“ în strictul înțeles al cuvântului, adică un atelier de reparații literare, la care scriitorii trebuiau să-și prezinte lucrările lor de orice natură ar fi fost: „fără să le influențeze fondul“, criticul „le sărea în ajutor ca să și-l găsească întreg și să și-l rotunjească în mod artistic“. Iată, deci, circumscrise, cadrele de operație ale acestei critice active.</p>
                     <p>M. Dragomirescu e un spirit exclusiv didactic, cu o reală capacitate de a descompune elementele constitutive ale operei de artă, de a le cerceta în sine și apoi sub raportul economiei întregului și de a face din ele adevărate preparate anatomice; fără intuiție pentru valorile estetice, adică pentru singurul element viu și actual din opera de artă, și fără să simtă, deci, viața din lipsă de emotivitate, diseacă totuși organele care au produs-o și argumentează asupra compoziției lor. Nu se poate tăgădui utilitatea acestor preparate anatomice, folositoare în sălile de disecție literară, în care viața e studiată pe cadavru; ea este însă relativă și limitată numai la un caracter figurativ; în nici un caz nu înlocuiește intuiția și sensibilitatea estetică.</p>
                     <p>Înzestrat cu această putere de analiză, pe cadavru și nu pe corp viu, și de dialectică estetică, M. Dragomirescu trebuia să aibă și gustul aptitudinilor sale discursive; d-sa înțelege de la sine arta de caracter intelectual, arta de compoziție, în care o idee este dezvoltată după toate principiile retorice: genul didactic sau genul oratoric, de pildă, pe Grigore Alexandrescu și pe P Cerna. .</p>
                     <p>Plecat de la raționalism și de la lupta împotriva „misticismului“ național al sămănătorismului, ce valorifica arta prin ideea națională, M. Dragomirescu a ajuns totuși la un „misticism“ pe care îi plăcea să-l numească „raționalism mistic“ (sic), care constă din supravalorificarea valorilor estetice românești prin punerea lor într-un plan universal. Vechiul naționalism literar de dinaintea apariției „Junimii“, în timpul căruia „Goethe era un om practic și Văcărescu, poet sublim“, naționalism distrus de Maiorescu, a reapărut, astfel, sub forme tot atât de acute, exaltând o serie de produse literare naționale prin a le proclama „valori universale“. Pozitivă prin metoda didactică, prin dialectică, și mai ales printr-o puternică pasiune literară, cu mari rezerve de entuziasm față de fenomenul literar, personalitatea criticului se rezumă în nota sa negativă în absența simțului comun, deoarece aprecierile lui sunt excesive, laudele hiperbolice, genialitățile mișună; lipsa de frână a dăunat calităților sale analitice și realei sale pasiuni literare <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-19">
                           <hi rend="color(#0b0080)">[19]</hi>
                        </ref>.</p>
                     <p>
                        <hi rend="bold">Ion Trivale.</hi> Mort prea timpuriu, Ion Trivale (1889—1916) reprezintă mai mult un temperament critic decât o realizare. Elev al lui M. Dragomirescu prin faptul unei influențe incontestabile, el n-a avut timpul să-și desfacă adevărata personalitate de tot ce era numai influență. După cât distingem din ceea ce ne-a lăsat, tânărul critic era un raționalist, fără o adevărată sensibilitate estetică; opera de artă se valorifica în conștiința lui mai mult prin literatura elementului intelectual decât prin incorporarea lui în haina sensibilă a artei: și în aceasta, prin structura sufletească se apropia, deci, de M. Dragomirescu. Punctul de reazim al percepției artistice căzând în idee, judecata lui critică se clădea mai mult pe valoarea de concepție a operei de artă; cu o astfel de receptivitate era firesc, ca și pentru dânsul, în afară de Eminescu, poeții noștri cei mai însemnați să fi fost Gr. Alexandrescu și P Cerna, iar severitatea să . i se îndrepte mai ales împotriva poeziei simboliste, tot din nevoia prezenței unui specific național.</p>
                     <p>Cum nu proceda din intuiție, ci din rațiune, și în tehnica criticii Trivale se afla alături de M. Dragomirescu; cele mai caracteristice din paginile lui sunt „analizele“ operelor literare și, mai ales, ale pieselor de teatru, care, prin însăși materia lor, oferă mai bogate posibilități dialecticii critice. Cu acest instrument, valabil însă numai prin capacitatea estetică a celui ce-l întrebuințează, Trivale a ajuns deseori la concluzii paradoxale, exprimate într-un stil plin de retorism, în care cuvintele „uriaș“, „genial“, „formidabil“, „fără seamăn“, „minune artistică“ etc. erau calificativele cele mai obișnuite, cărora le răspundeau în celalt sens „monstru“, „calpuzan“ etc. <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-20">
                           <hi rend="color(#0b0080)">[20]</hi>
                        </ref>
                     </p>
                  </div>
               </div>
               <div type="div3">
                  <head>IV. Simbolismul</head>
                  <div type="div4">
                     <head>1. Mișcarea ideologică</head>
                     <p>A doua reacțiune împotriva mișcării sămănătoriste și poporaniste se produce prin mișcarea simbolistă manifestată în publicații, în genere, fără cititori, inegale ca valoare, fără prestigiu, dar vrednice de a fi menționate pentru lupta lor obscură, chiar când nu și-au afirmat teoretic ideologia, ci numai latent prin practica literaturii.</p>
                     <p>
                        <hi rend="bold">Forța morală.</hi> Curentul atât de inegal și cu aspecte atât de supărătoare al vechiului <hi rend="italic">Literatorul</hi>, tenace sub influențele lui, a reapărut, în pragul veacului, în „<hi rend="italic">Forța morală, ziar enciclopedic săptămânal</hi>“ (28 oct. 1901—17 febr. 1902), cu colaborația poetică a lui Al. Macedonski.</p>
                     <p>
                        <hi rend="bold">Linia dreaptă.</hi> În cele cinci numere ale revistei <hi rend="italic">Linia dreaptă</hi> (15 aprilie—15 iunie 1904), apărută sub direcția lui V Demetrius, s-a afirmat cea mai puternică personalitate a modernismului român, T. Arghezi. Acțiunea <hi rend="italic">Liniei drepte</hi> nu s-a manifestat, totuși, doctrinar și rar o atitudine mai răspicată s-a tradus printr-o ideologie mai insuficientă, din care reținem doar necesitatea absolută a noutății ca element de valorificare. Aici au apărut <hi rend="italic">Agatele negre</hi> ale lui T. Arghezi, — punct de plecare poetic mai expresiv decât ideologia.</p>
                     <p>
                        <hi rend="bold">Vieața nouă.</hi> Revista care a apărat modernismul sub forma simbolismului, cu mai multă consecvență decât strălucire, timp de aproape douăzeci de ani, a fost, negreșit, <hi rend="italic">Vieața nouă</hi> a lui Ovid Densusianu. Apărută în plin sămănătorism (1 febr. 1905), hulită sau neobservată de critică, puțin citită de public și, ceea ce e mai rar, nici chiar de scriitori, — ci doar de un mic cerc de studenți, departe de apele mari ale literaturii momentului și chiar de izvorul adevăratei literaturi moderniste ce se forma alături, nereușind, deci, să ne impună o literatură, <hi rend="italic">Vieața nouă</hi> ne-a dat o doctrină a ideologiei moderniste și a întreținut, într-un cerc universitar, cultul poeziei simboliste franceze, printr-o activitate mai mult teoretică decât practică și de o valoare mai mult intențională decât reală: cu aceste limitări, locul <hi rend="italic">Vieții noi</hi> în dezvoltarea literaturii noastre este indiscutabil și, teoretic, mai însemnat decât locul <hi rend="italic">Sămănătorului</hi> sau decât al atâtor reviste apărute în brazda lui.</p>
                     <p>Apariția <hi rend="italic">Vieții noi</hi> s-a datorit intenției precise de reacțiune împotriva țărănismului sămănătorist. Dacă i-a lipsit energia tonului, nu i-a lipsit nici energia intenției, simțul orientării și concepția dreaptă a unei literaturi ce nu se putea ruraliza la nesfârșit și nu mai putea trăi în atmosfera de la 1840, trăgându-și exclusiv seva din spiritul poeziei populare. Chiar de la început, O. Densusianu pune problema sincronismului și a creației originale prin asimilare, forma obișnuită de creațiune a popoarelor tinere, intrate brusc în contact cu civilizațiile apusene. Nici chiar principiul noutății, al diferențierii ca punct de plecare al oricărei originalități, nu era necunoscut lui O. Densusianu.</p>
                     <p>Cu un astfel de simț al contemporaneității și al participării efective la viața spirituală a timpului, O. Densusianu ar fi putut fi adevăratul îndrumător al generației sale; i-a lipsit pentru aceasta temperamentul de animator, iar revistei sale condițiile minime pentru a reprezenta în literatură sensibilitatea nouă.</p>
                     <p>Scoțând noțiunea simbolismului din poezia lui Maeterlinck și Henri de Régnier, caracterizarea simbolismului se menținea în limite normale; scoțând-o din Verhaeren, ea a lunecat însă la concepții contradictorii.</p>
                     <p>Definindu-l prin marele poet belgian, O. Densusianu a pus idealul suprem al simbolismului în „viața frământată, gravă, viața de lupte mărețe și eroice“ și viața înfrigurată a orașelor de azi, simbolismul a devenit, astfel, urbanism activ. Dacă simbolismul ar fi poezia energetismului universal, esteticii lui nu i-ar mai conveni sugestia — adică impreciziunea expresiei, discreția. Existente la unii poeți simboliști, notele considerate de O. Densusianu ca note specifice ale simbolismului nu-i sunt și esențiale; în afară de idealism, în afară de principiul eliberării artei de orice amestec noțional, în afară de principiul originalității prin individualism strict — note comune întregii mișcări moderniste, simbolismul reprezintă adâncirea lirismului pe cale mai mult de sugestie a fondului muzical al sufletului omenesc. Prin prelungirea lirismului până la inconștient, mistic uneori, el nu numai că nu reprezintă o „intelectualizare“ literară, cum credea O. Densusianu, ci chiar o reacțiune împotriva intelectualismului și nu are nimic comun cu concepția energetică a universului.</p>
                     <p>
                        <hi rend="bold">Revista celorlalți.</hi> În seria micilor reviste de frondă novatoare s-au înscris și cele trei numere ale <hi rend="italic">Revistei celorlalți</hi> (20 martie— 10 aprilie 1908), al cărei poet și teoretician principal era I. Minulescu.</p>
                     <p>
                        <hi rend="bold">Viața socială.</hi> Forțele strânse în jurul <hi rend="italic">Liniei drepte</hi> (1904) s-au grupat în 1910 în jurul <hi rend="italic">Vieții sociale</hi>, condusă de N. D. Cocea și cu colaborația esențială a lui T. Arghezi.</p>
                     <p>
                        <hi rend="bold">Versuri și proză.</hi> Revista bilunară <hi rend="italic">Versuri</hi> (13 septembrie 1911), devenită apoi <hi rend="italic">Versuri și proză</hi> (15 dec. 1911), publicație închinată exclusiv poeziei, sub probabila conducere, la început, a tânărului poet simbolist I. M. Rașcu și apoi și a lui Hidalgo, a apărut la Iași.</p>
                     <p>
                        <hi rend="bold">Alte reviste.</hi> Mai cităm printre micile reviste moderniste: <hi rend="italic">Fronda</hi> (april 1912), apărută în două numere; <hi rend="italic">Grădina Hesperidelor</hi> a lui Al. T. Stamatiad, într-un număr; <hi rend="italic">Farul</hi> (24 febr.—27 aprilie 1912); <hi rend="italic">Insula</hi>, în trei numere (5 aprilie 1912); <hi rend="italic">Simbolul</hi> (25 oct.— 25 dec. 1912);<hi rend="italic">Absolutio</hi> (1dec. 1913—25 mai 1914). În afară de aceste mici reviste exclusiv moderniste, în afară de unele publicații de polemică socială, cum era, de pildă, <hi rend="italic">Facla</hi> lui N. D. Cocea și, mai ales, <hi rend="italic">Cronica</hi> (12 febr. 1915—3 iulie 1916) lui T. Arghezi, cu anexe de oarecare literatură modernistă, în afară de unele ziare, în care se publică cu consecvență literatura modernistă (de ex., <hi rend="italic">Seara</hi>, unde colaborau activ T. Arghezi, A. Maniu, I. Vinea etc.), deși în contradicție cu directiva critică, poezia simbolistă a pătruns, încetul cu încetul, la mai toate revistele noastre, de pildă: la<hi rend="italic">Viața artistică și literară</hi> (împotriva criticii lui Ilarie Chendi); la <hi rend="italic">Falanga</hi> (împotriva criticii lui M. Dragomirescu); la <hi rend="italic">Noua revistă română</hi>(împotriva criticii lui I. Trivale); la <hi rend="italic">Flacăra</hi> (împotriva criticii lui P Locusteanu și a lui Sp. C. Hasnaș); la <hi rend="italic">Viața . românească</hi> (împotriva criticii lui G. Ibrăileanu, care cerea poeziei „realități naționale“) etc.</p>
                  </div>
                  <div type="div4">
                     <head>2. Critica simbolistă</head>
                     <p>Simbolismul s-a dezvoltat, împotriva criticii oficiale sau în tăcerea ei, prin simplul determinism al sincronismului ce-și impune, mai mult sau mai puțin uniform, formele de cugetare și de sensibilitate. Lipsit de îndemnul și de atmosfera stimulentă a criticii, simbolismul s-a valorificat prin însăși pilda faptei literare și, principial, prin critica poeților în măsură de a-și explica arta.</p>
                     <p>
                        <hi rend="bold">O. Densusianu.</hi> Critica lui O. Densusianu, cum și era de așteptat, a plecat de la formula poetică a lui Ervin. Contemporan cu mișcarea literară a sămănătorismului, dar neputându-se ridica nici deasupra formulei simboliste, nici deasupra propriei sale pasiuni, criticul a luat o atitudine sistematic negativă față de întreaga producție a vremii, atitudine ce i-a ridicat obiectivitatea. Printre cauzele lipsei de răsunet a <hi rend="italic">Vieții noi</hi> a fost nu numai insuficiența literaturii, ci și lipsa de autoritate a unei critici de contestare principială.</p>
                     <p>Dar dacă receptivitatea lui O. Densusianu era principial ostilă literaturii rurale — deși în acest domeniu literatura română se realizase mai desăvârșit până atunci — ea nu era fără limită nici chiar în sensul artei noi. Cum simbolismul lui se rezuma mai mult la idealul unei literaturi academice și abstracte, el s-a ținut departe de adevăratul modernism; academismul său a fugit, dealtfel, de compromiteri: de aici atacurile împotriva adevăraților simboliști I. Minulescu, N. Davidescu, Bacovia, A. Maniu — ca, dealtfel, și împotriva a tot ce a avut succes <hi rend="italic">(Manasse</hi>, D. Anghel, P Cerna etc.). .</p>
                     <p>O. Densusianu n-a fost critic, nici nu s-a încercat să fie; s-a mulțumit doar să nege și să bagatelizeze întreaga noastră literatură bună, în orice sens ar fi fost ea, prin simple afirmațiuni. Niciodată un studiu; niciodată un articol documentat, ci simple notițe cu negațiuni nedovedite, nemotivate, fără preocupări critice de nici o natură, mărginindu-se doar la modesta condamnare a unui epitet nepotrivit, a unui cuvânt prea „opincăresc“ sau a unei rime nefericite <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-21">
                           <hi rend="color(#0b0080)">[21]</hi>
                        </ref>.</p>
                     <p>
                        <hi rend="bold">N. Davidescu.</hi> Acțiunea critică simbolistă a lui N. Davidescu (n. 1888) pornește înainte de război la <hi rend="italic">Noua revistă română</hi>; nu se afirmă însă doctrinar decât mult mai târziu. Într-o serie de articole publicate în <hi rend="italic">Flacăra</hi>, 1922, el se declara nu numai teoreticianul simbolismului, atitudine legitimă, dar afirma inexistența literaturii române înainte de epoca apariției simbolismului. Nu-i ajungea, deci, să susțină legitimitatea curentului simbolist și valorificarea lui prin talente apreciabile, ci tăgăduia însăși existența unei literaturi române înainte de apariția simbolismului!</p>
                     <p>Și în studiul său asupra esteticii poeziei simboliste, N. Davidescu a mers tot spre paradox, ca spre o țintă firească; urmând pe Remy de Gourmont, el a rezumat simbolismul în principiul unic al idealismului filozofic. Cum, de pildă, <hi rend="italic">Sărmanul Dionis</hi> nu e decât o aplicațiune a filozofiei kantiene, iar <hi rend="italic">Luceafărul</hi>, <hi rend="italic">Scrisoarea întâia</hi> sau <hi rend="italic">Rugăciunea unui dac</hi> sunt îmbibate de pesimismul schopenhauerian, în acest idealism filozofic și budism Eminescu se întâlnește cu Villiers de L’ Isle Adam, unul din precursorii simbolismului francez, și e punctul de plecare al simbolismului român.</p>
                     <p>În realitate însă școlile literare nu se caracterizează numai prin direcția lor sau prin suprapunere parțială — cum ar fi aici idealismul, ci și prin notele diferențiale. Nota diferențială a simbolismului nu e nici idealismul din <hi rend="italic">Sărmanul Dionis</hi>, nici pesimismul din <hi rend="italic">Rugăciunea unui dac</hi>, nici chiar muzicalitatea externă din <hi rend="italic">Somnoroase păsărele</hi> — ci adâncirea lirismului în subconștient prin exprimarea, pe cale mai mult de sugestie, a fondului muzical al sufletului omenesc. Atunci: mai poate fi vorba de simbolismul lui Eminescu?</p>
                     <p>Critica lui N. Davidescu a evoluat în cercul unor astfel de preocupări moderniste; cu tot excesul firesc unui scriitor ce operează în sânul propriei sale formule poetice, ea se menține, în genere, prin expresia sa abstractă, cenușie și masivă, într-o atitudine de aparentă obiectivitate, ce impune prin calitatea sa intelectuală, deși inspiră și numeroase rezerve, nu numai prin pornirea ei spre paradox, ci și spre strategia literară. Toate aceste observații intră însă în domeniul trecutului. După cum în poezie, de la simbolismul formal al tinereții N. Davidescu a evoluat spre didacticismul pur, tot așa și în critică e astăzi tradiționalist, rasist, și mare căutător de specific național <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-22">
                           <hi rend="color(#0b0080)">[22]</hi>
                        </ref>.</p>
                     <p>
                        <hi rend="bold">F Aderca</hi>. Ca poet simbolist, F Aderca (n. 1891) a fost unul . . dintre primii apărători ai fenomenului estetic desfăcut de toate elementele cu care, de obicei, se amestecă. Pentru dânsul, punctul de plecare al oricărei creațiuni artistice este personalitatea artistului, iar procesul creației, diferențierea. Lupta lui esențială s-a îndreptat împotriva caracterului specific național, a cărui existență a negat-o, pe când în realitate există o emotivitate națională, și, în cadre largi, caractere specifice naționale. Ele trebuie însă, mai întâi, circumscrise în generalitatea lor și nu verificate, cum făcea G. Ibrăileanu, în amănunt; și, în al doilea rând, trebuie considerate ca valori psihologice și nu estetice.</p>
                     <p>În <hi rend="italic">Mic tratat de estetică literară</hi>, plecând de la primatul legitim al esteticului, printr-o serie de disocieri și paradoxe, Aderca a ajuns la concepția puerilității artei; plecând de la relativitatea conceptului estetic, el a ajuns la concepția desăvârșitei inutilități a criticii. Concepția relativistă a valorilor estetice implică, dimpotrivă, utilitatea criticii; arta fiind o valoare evoluabilă, criticul, alături, dealtfel, de artiști, ajută la determinarea acestei evoluții. Fără a fi critică propriu-zisă, adică cu garanții de obiectivitate, de multiplicitate de puncte de contact, de viziune a elementelor esențiale, de gravitate profesională, scrisă în spiritul unei singure formule estetice, militantă și parțială deci, critica lui F. Aderca a contribuit și ea într-o măsură apreciabilă la deplasarea conștiinței estetice spre o nouă concepție în artă, prin mijloace mai mult de insinuare artistică decât printr-o reală aptitudine critică; el a putut lucra astfel la sporirea receptivității estetice, într-o epocă în care criticii profesioniști se opuneau evoluției firești <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-23">
                           <hi rend="color(#0b0080)">[23]</hi>
                        </ref>.</p>
                  </div>
               </div>
               <div type="div3">
                  <head>V. Tradiționalismul</head>
                  <div type="div4">
                     <head>1. MIȘCAREA IDEOLOGICĂ</head>
                     <p>În epoca de după război, procesul de emancipare a conceptului estetic din simbioza „culturalului“, sub cele două forme ale etnicului și eticului, dezlănțuit cu atâta violență la începutul veacului este pe cale de a se desăvârși în conștiința artistică a scriitorilor. Dacă sub forma lui agresivă și exclusivă sămănătorismul ca și poporanismul au devenit inactuale, nu înseamnă însă că spiritul ce le însuflețea nu trăiește și azi sub alte forme potrivite momentului istoric. În definitiv, cele două forțe prezente în orice literatură și în orice epocă, spiritul creator de înnoire și spiritul de conservare, dăinuiesc, cum era și natural, și se grupează în jurul a două mișcări și a două reviste principale, <hi rend="italic">Gândirea</hi> și <hi rend="italic">Sburătorul</hi>, sub numele de tradiționalism și modernism, de care rămâne să ne ocupăm.</p>
                     <p>
                        <hi rend="bold">Gândirea.</hi> <hi rend="italic">Gândirea</hi> a apărut în mai 1921, sub direcția lui Cezar Petrescu și I. Cucu; deși clujeană, ea a grupat mai mult forțe din regat și nu a avut o direcție precisă. Numai după strămutarea ei la București și după trecerea sub conducerea poetului și teologului Nichifor Crainic, ea a devenit un organ de luptă și de atitudine literară. În amândouă formele, ea a fost și continuă să fie și azi o revistă îngrijită, din toate punctele de vedere, care, mai ales în începuturile ei, fără să selecteze talente tinere și să le dea o circulație, poate că n-a avut un critic cu autoritate, a strâns în jur un grup de scriitori de talent (Nichifor Crainic, I. Pillat, Gib Mihăescu, Lucian Blaga, Adrian Maniu, V. Voiculescu, Em. Bucuța, Matei Caragiale, Tudor Vianu etc.). Sub raportul tehnic și chiar al literaturii publicate se poate, așadar, vedea în <hi rend="italic">Gândirea</hi> una din cele mai bune reviste de după război. I-a lipsit doar meritul esențial al pregătirii noii generații literare…</p>
                     <p>
                        <hi rend="bold">Alte reviste tradiționaliste.</hi> N-au lipsit, firește, și alte publicații în linia așa-zis tradiționalistă, mai cu seamă în provincie, unde „tradiționalismul“ sau „culturalismul“ înflorește și azi. Vom cita câteva din ele, apărute sau reapărute după război: <hi rend="italic">Junimea literară</hi> reapare la 1923; <hi rend="italic">Junimea Moldovei de nord</hi> apare la 1919; <hi rend="italic">Lamura</hi> apare în octombrie 1919; <hi rend="italic">Gândul nostru</hi> pornește în dec. 1912 la Iași; <hi rend="italic">Năzuința</hi> din Craiova, în aprilie 1922; <hi rend="italic">Datina</hi> din Severin, 1923; <hi rend="italic">Flamura</hi> lui Marcel Romanescu apare la Craiova, 1926; <hi rend="italic">Făt-Frumos</hi> al lui Leca Morariu, Suceava, 1926; <hi rend="italic">Darul vremei</hi>, Cluj, febr. 1930 etc., etc.</p>
                  </div>
                  <div type="div4">
                     <head>2. CRITICA TRADIȚIONALISTĂ</head>
                     <p>
                        <hi rend="bold">Nichifor Crainic.</hi> Nichifor Crainic se reclamă de la <hi rend="italic">Sămănătorul</hi> „în ordinea tradiționalismului autohton“. „Literatura sămănătoristă, scria el, a înfățișat un om al pământului, un om al instinctului teluric, fiindcă doctrina care o însuflețea era fascinantă de un ideal politic determinat. Afară de aceasta, realizarea autohtonismului sămănătorist e unilaterală, întrucât s-a manifestat numai în ordinea literară. Noi voim să-i dăm o amploare prin năzuința de a îmbrățișa toate ramurile creatoare ale spiritului românesc… De aceea omul sămănătorist e omul pământului și omul naturii. Sensul acestei literaturi e local, cu cât e mai aproape de pământ și subordonat ideii politice… Pe pământul pe care am învățat să-l iubim din <hi rend="italic">Sămănătorul</hi>, noi vedem arcuindu-se coviltirul de azur al bisericii ortodoxe. Noi vedem substanța acestei biserici amestecată pretutindeni cu substanța etnică. Pentru noi și pentru cei care vor veni după noi, sensul istoriei noastre și al vieții și artei populare rămâne pecetluit, dacă nu ținem seamă de factorul creștin. El e tradiție eternă a Spiritului care, în ordine omenească, se suprapune tradiției autohtone“. Iar mai departe, în alte articole <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-24">
                           <hi rend="color(#0b0080)">[24]</hi>
                        </ref>, Nichifor Crainic susține că, având în trecutul nostru o epocă de glorie și de expansiune ortodoxă, trebuie să practicăm și astăzi acest imperialism ortodox printre popoarele balcanice, în numele evangheliei și al banului darnic risipit. Pusă astfel, problema nu intră în cadrele discuției noastre pur literare; alți publiciști tradiționaliști au strămutat-o totuși și pe terenul literar. „Arta popoarelor ortodoxe, declară unul dintr-înșii <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-25">
                           <hi rend="color(#0b0080)">[25]</hi>
                        </ref>, este literatura… Faptul că România, de un secol, face numai literatură, trecând pe planul al doilea celelalte arte, nu este o întâmplare: e fenomenul artistic trecut prin sufletul poporului ortodox. Literatura este, la noi, ortodocșii, un reflex artistic al Logosului mistic, încarnarea verbului în artă, de pe urma practicii milenare a «Cuvântului» în cele religioase“.</p>
                     <p>Bucuroși să admirăm această literatură ieșită din logosul mistic, îi constatăm inexistența; însuși autorul se mulțumește doar cu afirmația că „tradiția cărturărească religioasă și-a găsit expresia artistică în Gala Galaction“ — adică puțin pentru un popor ortodox, a cărui artă se reduce numai la literatură.</p>
                     <p>E drept că în urma unei mișcări publicistice destul de intense în jurul misticismului ortodox, întreținută de <hi rend="italic">Gândirea, Cuvântul, Calendarul,</hi> fără a mai vorbi de publicații în felul <hi rend="italic">Logos</hi>-ului lui Nae Ionescu, — câțiva dintre poeții <hi rend="italic">Gândirii</hi> (Ion Pillat, Nichifor Crainic, V Voiculescu etc.) au început să vadă îngeri, azi dispăruți. . Literatura românească — ca și sufletul românesc — nu se recunoaște în acest misticism.</p>
                     <p>Nimeni nu poate fi împotriva cercetării istorice a tuturor formelor de cultură autohtonă; încercările de a studia folclorul poetic sau muzical, elementele specifice în pictura sau arhitectura românească și chiar în cugetarea filozofică sunt, așadar, prețioase, cât timp sunt limitate la o modestă realitate, fără a fi supravalorificate prin acțiunea unui misticism național de ordin cărturăresc, pe care, în dauna ei, cultura noastră l-a mai cunoscut sub diferite forme în cursul ultimei sute de ani…</p>
                     <p>Pentru că discuția asupra celorlalte aspecte culturale nu intră în cadrul cărtii de față, ne vom opri numai la literatură. Se poate spune, în deplină sinceritate a conștiinței, că avem o tradiție literară românească? Se poate cere ca scriitorii contemporani să se inspire din <hi rend="italic">Cazania</hi> lui Varlaam sau din <hi rend="italic">Psaltirea</hi> lui Dosoftei, din cronica lui Ureche sau din stihurile lui Miron Costin? Se poate impune poeziei române de a se menține în cadrul doinelor și horelor populare? Nimeni nu a susținut acest lucru. Literatura noastră estetică nu începe decât odată cu veacul al XIX-lea, așa că, din lipsa unei tradiții seculare și a unei epoci clasice, nu putem avea un tradiționalism teoretic în sens strict științific, ci un conformism etnic, adică o acțiune în spiritul rasei. În acest sens de conformism, în literatură, el este rezultatul fatal și al psihologiei individuale, integrate în parte în psihologia colectivă, și al materialului lingvistic ce nu poate fi prelucrat decât după legile latente ale geniului rasei. Neputând fi un tradiționalism științific și nevoind să se resemneze la conformism, tradiționalismul nostru susținut de diferite mișcări naționaliste se pune cu totul pe alte temeiuri: la baza vieții noastre naționale se află conflictul provocat de lipsa de sincronism dintre prefacerea revoluționară a instituțiilor și a condițiilor de viață socială și prefacerea înceată și evolutivă a sufletului românesc. Deși forma vieții sociale evoluează spre burghezie, structura literaturii, ca și a limbii noastre, în parte, a rămas încă rurală, și, într-o măsură oarecare, nici nu putea fi altfel: sufletul agrar al poporului român nu s-a realizat prin Creangă și Coșbuc din îndemnul unei ideologii a momentului, ci prin însăși structura lor sufletească de scriitori ieșiți și crescuți din sânul poporului. Problema nu se pune, deci, pentru acești scriitori rurali, care nu puteau să descrie și să cânte decât ceea ce cunoșteau mai bine; problema nu constă nici chiar în faptul că într-o epocă de prefacere economică și politică și prin reprezentanții ei cei mai caracteristici, literatura n-a mers în sensul dezvoltării istorice a formelor sociale, întrucât formele merg mult mai repede decât fondul. Problema începe numai din momentul producerii unei adevărate ideologii cu caracter de misticism, care a încercat și încearcă încă să stăvilească liberul mers al dezvoltării sociale…</p>
                     <p>Tradiționalismul mișcărilor noastre literare nu înseamnă, deci, nici tradiționalism științific, nici conformism — ci menținerea ideologiei literare în cadrele vechiului regim agrar, legat de pământ și de viața rurală, adică o manifestare reacționară a spiritului ce nu vrea să se adapteze formelor noi de viață socială. Pe când societatea noastră s-a dezvoltat în sensul diferențierii și, deci, a evoluției, prin creația unei pături orășenești și a unei burghezii naționale cu caractere de omogenitate etnică, ideologia noastră și, în mod și mai firesc, literatura a procedat invers prin negația evidenței, de aici misticismul țărănesc al mai tuturor curentelor culturale din ultima jumătate de veac: țăranul a fost privit ca singura realitate economică, socială, a poporului român. De aici naționalismul istoric al lui Eminescu, rezolvat, pentru prezent, în misticism țărănesc; de aici „țărănismul“ sămănătorist mărturisit reacționar și poporanismul „democrat“ al <hi rend="italic">Vieții românești</hi>; de aici teoria literaturii „ce vine și se duce la popor“, și naționalizarea literaturii prin poezia populară; de aici teoria slavă a „datoriei“ intelectualilor către popor și obligația scriitorilor de a ieși din popor sau de a fi crescuți în sânul lui; de aici teoria „specificului național“ ca o dovadă neîndoioasă de talent; de aici ura împotriva tuturor curentelor noi literare și combaterea modernismului, sub cuvânt că ar fi lipsit de „realități naționale“ sau că a produs o literatură de imitație, deși literatura noastră romantică a fost mult mai imitativă; de aici teoria unei țărănimi, singura păstrătoare a virtuților rasei sau chiar a oricăror virtuți, deci ura împotriva orășenimii, care nu e decât un conglomerat de rase diferite, cu defecte și fără însușiri, și, prin urmare, ura împotriva literaturii urbane; de aici întoarcerea spre ortodoxie a Gândirii.</p>
                  </div>
               </div>
               <div type="div3">
                  <head>VI. Modernismul</head>
                  <div type="div4">
                     <head>1. Mișcarea ideologică</head>
                     <p>
                        <hi rend="bold">Sburătorul.</hi> Fără a fi pornit sub auspiciile unei formule unice și cu forțe tinere și revoluționare, ci în intenția unei acțiuni de armonizare, printr-o selecționare prudentă și cu forțe mature și încercate (L. Rebreanu, D. Nanu, Caton Theodorian, N. Davidescu, Victor Eftimiu, Elena Farago etc.), apărut la 19 aprilie 1919, <hi rend="italic">Sburătorul</hi> și-a precizat de la început scopul de a activa numai în domeniul esteticului pur, cum era și firesc, și al stimulării noilor energii literare. În intenția urmărită metodic de a descoperi talente și de a pune în lumină pe cele nu încă îndeajuns de afirmate stă acțiunea lui principală, cu efecte cu atât mai incontestabile, cu cât, în afară de <hi rend="italic">Convorbiri literare</hi> și<hi rend="italic">Sămănătorul</hi>, în prima fază a existenței lor, nici o revistă n-a trezit atâtea energii noi, așa că o bună parte a literaturii, mai ales modernistă, de după război, este creațiunea exclusivă a <hi rend="italic">Sburătorului</hi> (Hortensia Papadat Bengescu, I. Barbu, Camil Petrescu, Camil Baltazar, Gh. Brăescu, Ilarie Voronca, T. Vianu, F. Aderca, M. Celarianu, Ticu Arhip, I. Peltz, Vladimir Streinu, Simion Stolnicu, I. Călugăru, G. Călinescu, Anton Holban, Pompiliu Constantinescu, Alice Soare, I. Valerian, Virgiliu Monda etc… iar acum în urmă Lucia Demetrius, Eugen Jebeleanu, Octav Șuluțiu, Dan Petrașincu, I. Iovescu, Virgil Gheorghiu, Mihail Șerban, Ieronim Șerbu, Al. Robot etc… forțele literaturii de mâine).</p>
                     <p>Trezirea atâtor energii literare, într-un spațiu de timp relativ mic, n-ar fi fost cu putință numai prin apariția, intermitentă și ea, a revistei, dacă n-ar fi fost ajutată de sforțările unui cerc literar, a cărui activitate de aproape douăzeci de ani s-a desfășurat și se desfășoară încă în planul esteticului, în deosebire de alte mișcări cu preocupări etice și naționale, și al modernismului dirijat.</p>
                     <p>
                        <hi rend="bold">Contimporanul.</hi> „Modernismul“ lui E. Lovinescu și al <hi rend="italic">Sburătorului</hi> a fost încă un modernism teoretic, bazat pe o lege de psihologie socială — prin care criticul arată bunăvoința principială față de toate fenomenele de diferențiere literară. El n-a pornit însă dintr-o necesitate temperamentală de revoluție, înfrânat fiind și de o cultură clasică și de inhibiția firească oricărui critic. Adevăratele revoluții nu le fac decât artiștii. Iată pentru ce modernismul de avangardă și experimental a fost susținut faptic de reviste mult mai înaintate, cum e <hi rend="italic">Contimporanul</hi>(1923) poetului I. Vinea, care atâția ani a reprezentat avangardismul în literatură, ca și în artele plastice, prin sforțarea cea mai susținută din câte am avut, precum și alte reviste mai sporadice, ca <hi rend="italic">Integralul</hi>, <hi rend="italic">75 H. P Punct, Unu</hi> etc. — consecințe fatale ale sincronismului mișcării literaturii universale, ce au experimentat și la noi dadaismul, expresionismul, integralismul, suprarealismul, — adică formele extreme ale modernismului apusean.</p>
                  </div>
                  <div type="div4">
                     <head>2. Critica modernistă</head>
                     <p>
                        <hi rend="bold">E. Lovinescu.</hi> Pornită în 1904 în foiletonul <hi rend="italic">Epocei</hi>, adunată apoi în cele două volume de <hi rend="italic">Pași pe nisip</hi>, 1906, de formație maioresciană, critica lui E. Lovinescu (n. 1881) luptă chiar de la început pentru autonomia esteticului și deci împotriva confuziunii lui cu eticul și etnicul. Sub influența spirituală a lui Emile Faguet, înainte chiar de a-i fi fost elev la Sorbona, dogmatismului sămănătorist criticul nu i-a răspuns însă printr-un dogmatism estetic, ci printr-un scepticism, cu atât mai nepotrivit cu cât dăuna sensului combativ al reacțiunii. Scepticismul <hi rend="italic">Pașilor pe nisip</hi> reprezintă, așadar, o lipsă de tactică în lupta întreprinsă împotriva unui curent îndărătul căruia era o afirmație categorică de caracter mistic și mesianic. Activitatea de mai târziu de la <hi rend="italic">Convorbiri critice</hi> (1906—1910) și în genere până la război, adunată în primele volume de<hi rend="italic">Critice</hi> (I—IV ediția întâi) urmează aceeași linie a autonomiei estetice, de data aceasta fără spirit polemic, și în tendința vizibilă de a face din critică o categorie pur literară, un joc spiritual în jurul operelor de artă, o construcție personală, care să poată rezista timpului, chiar dacă piloții afirmațiilor s-ar surpa… Scepticismul agresiv, dar minor, ca nivel spiritual al primei faze, se generalizează; cu cât acțiunea i se întinde înspre o rază mai mare, cu atât expresia i se stinge într-o nuanță de ștearsă ironie. În rezumat, în această epocă de zece ani (1906—1916) critica lui E. Lovinescu afirmă ca metodă impresionismul, cu noțiunea căruia avea, dealtfel, să se confunde în atenția contemporanilor, pe fond de relativism estetic și într-o formă căutată, nuanțată cu evidente intenții de realizare artistică. Nimic revoluționar sau voit modernist, nimic sistematic sau măcar ideologic: o activitate desfășurată sub semnul eclectismului și al unui empirism dominat de cultura clasică și de un echilibru temperamental.</p>
                     <p>Rămâne să arătăm pe scurt linia ce l-a dus pe critic de la eclectism și relativism la un modernism, dealtfel, mai mult teoretic și în contradicție poate cu temperamentul dominat de tradiționalismul moldovenesc și de structură clasică. Întâia formulare a ideologiei lui s-a afirmat mai întâi în domeniul socialului, susținând în cele trei volume ale <hi rend="italic">Istoriei civilizației române moderne</hi>(1924—1925) că procesul civilizației noastre, ca și al tuturor statelor intrate brusc în contact cu Apusul, în solidarismul unei vieți cu mult mai înaintate, nu s-a făcut evolutiv, ci, dintr-o necesitate sociologică, revoluționar. Nu era vorba de a exprima o preferință, ci de a scoate o concluzie din analiza procesului de formație și a altor civilizații tinere cu destin identic. Principiul acestei fatalități sociologice, criticul l-a denumit sincronism, pe baza căruia civilizația noastră actuală s-a format prin importație integrală, fără refacerea treptelor de evoluție ale civilizației popoarelor dezvoltate pe cale de creștere organică. Se poate spune că la popoarele tinere imitația este prima formă a originalității. Nimeni nu recomandă, firește, principial, imitația; prin interdependența materială și morală a vieții moderne ea există însă ca un fenomen incontestabil. Dacă ar rămâne sub forma ei brută, imitația n-ar fi un element de progres; progresul începe de la adaptarea ei la unitatea temperamentală a rasei, care o absoarbe și o redă apoi sub o formă nouă cu caractere specifice. Numărul „invențiilor“ sau al „ideilor originale“ al fiecărui popor în parte fiind foarte limitat, originalitatea oricărei civilizații stă mai mult în capacitatea de adaptare și prelucrare, decât în elaborație proprie — și aceasta mai ales la popoarele tinere. Dezvoltată în <hi rend="italic">Istoria civilizației române moderne</hi>, violent contestată de toată literatura tradiționalistă a timpului, această idee de sincronism ce implică modernismul, ca un principiu de progres, a fost aplicată apoi în cele 5 volume ale <hi rend="italic">Istoriei literaturii române contemporane</hi> (1900—1925), în care scriitorii sunt judecați, pe de o parte, din punctul de vedere al caracterului lor de sincronism nu numai în dezvoltarea vieții noastre sociale și culturale, ci și în legătură cu mișcările din Apus, iar, pe de alta, ca un criteriu de valorificare și din punctul de vedere al efortului de diferențiere față de ce a fost înainte. Vechiul scepticism din <hi rend="italic">Pași pe nisip</hi> sau <hi rend="italic">Critice</hi> (I—IV) se organizează apoi în volumul al VI-lea în demnitatea unui sistem (<hi rend="italic">Mutația valorilor estetice</hi>), după care nu există o știință a literaturii, ci o istorie a ei, ce n-o cercetează prin raportare la un ideal estetic, ci la totalitatea factorilor sufletești ce i-au determinat stilul.</p>
                     <p>Toate aceste teorii sunt expuse în largi dezvoltări în volumele sale de o ordonanță arhitecturală și de o limpiditate stilistică recunoscute în genere. Dacă mai adăugăm la această aptitudine de expresie lucidă și o înclinare spre portretura morală — am spus esențialul asupra acestui critic, care, plecând de la un scepticism ostentativ și minor, a ajuns să și-l organizeze într-un sistem cu aparențe de dogmatism, la baza căruia — mai mult decât teoria — stă poate gestul estetic și desigur onestitatea profesională.<ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-26">
                           <hi rend="color(#0b0080)">[26]</hi>
                        </ref>
                     </p>
                  </div>
               </div>
               <div type="div3">
                  <head>VII. Critica nouă</head>
                  <p>Întrucât titlul de „modernist“ pare exclusiv și chiar „partizan“, înscriem evoluția criticii de după război sub semnul „sincronismului“, nu în sensul unui avangardism programatic sau al unei formule de școală, ci al armonizării teoretice cu spiritul timpului și al atitudinii înțelegătoare față de curentele noi de artă. Controversa T. Maiorescu — C. Dobrogeanu-Gherea, de la sfârșitul veacului trecut, dintre critica estetică și critica socială, și continuată apoi de N. Iorga și G. Ibrăileanu, de o parte, și M. Dragomirescu, O. Densusianu și E. Lovinescu, de alta, adică între autonomia esteticului și confuzia lui în etic și etnic — o putem privi azi, în conștiința criticii, dacă nu și a publicului și a presei neliterare, ca definitiv încheiată. Biruința conceptului estetic, fără alterări de elemente străine, oricât de interesante ar fi din alte puncte de vedere, este un bun incontestabil al generației actuale. Istoricul va constata limpezirea confuziilor ce pândesc, dealtfel, orice literatură în începuturile ei și va înregistra cu bucurie prezența atitudinii exclusiv estetice în spiritul tuturor criticilor tineri.</p>
                  <p>Rămâne acum să caracterizăm în scurt pe toți acești critici.</p>
                  <p>
                     <hi rend="bold">Tudor Vianu.</hi> Poet și disociator de idei la <hi rend="italic">Sburătorul</hi>, Tudor Vianu (n. 1897) e azi profesor, eseist și critic mai mult de principii. De formație universitară și de expresie academică, el a lucrat în domeniul esteticului și s-a pus în serviciul autonomizării lui în excursuri mai mult teoretice (<hi rend="italic">Arta și frumosul</hi>). Spiritul lui doct și speculativ s-a asociat și cu o lărgime de vedere neobișnuită de structura sa la toate formele noi ale artei apusene, dacă nu printr-o adeziune partizană, cel puțin printr-o atenție binevoitoare și comprehensivă, printr-o gravitate temperamentală de a privi lucrurile de sus, dar în viabil. Modernismul în formele lui cele mai acute (expresionismul, cubismul) îi datorește, așadar, o contribuție de elucidare, cu atât mai efectivă, cu cât nu venea de la un militant avangardist, ci de la un estetician ponderat. Nu e rolul acestei istorii literare de a-i fixa contribuția în domeniul esteticii, ca și a eseisticii filozofice și culturale, în genere de calitate mai speculativă sau istorică. Criticii îi revine însă un studiu asupra <hi rend="italic">Poeziei lui Eminescu</hi>, de exegeză a unor teme ale poetului, de situarea operei lui în atmosfera romantismului universal, cu stabiliri de apropieri și diferențieri, de studierea pesimismului lui în cadrul și al sensibilității epocii și al influenței schopenhaueriene, de precizare a elementelor romanticii germane ce au fuzionat cu elementele filozofiei antice în compoziția unității morale a poetului, într-un cuvânt, de cercetare de izvoare ideologice și de motive poetice. În latura ei cea mai înaintată și mai obscură, literatura română îi datorește, acum în urmă, un mic volum asupra poeziei lui I. Barbu, de aceeași valoare exegetică și speculativă, ce nu exclude informația, ca în tot ce scrie acest critic sagace, sobru, aulic și lucid în abstracție. <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-27">
                        <hi rend="color(#0b0080)">[27]</hi>
                     </ref>
                  </p>
                  <p>
                     <hi rend="bold">Șerban Cioculescu.</hi> Spirit vioi și combativ, raționalist și dialectic, apropierea de Paul Souday îl caracterizează mai mult pe Șerban Cioculescu decât orice altă definire. Raționalismul îi dă oarecare puncte fixe de orientare; lupta lui, de pildă, împotriva misticismului și ortodoxismului îl așează în planul unor discuții ideologice. Primatul nevoilor polemice îl obligă însă să-și creeze și obiective arbitrare, în combaterea cărora perseverează apoi din necesitatea consecvenței. Simțind mai târziu decât alții imperativul obiectivității necesar oricârui critic, el face astăzi lăudabile sforțări de a o câștiga, înfrângându-și demonul contradicției, sub aspectul istorismului literar. Spectacolul ciudat al unui spirit vioi, vindicativ, agresiv, căutând să-și ascundă zelul partizan în tranșeele amănuntelor și considerațiilor de ordin bibliografic, istoric, documentar, comparând edițiile între ele, cercetând variante și variații, restabilind puncte și virgule, discutând cu gravitate date minime, aducând obiecții infinitezimale și inutile, în ton doct și peremptor: spectacolul vechilor pustnici ce voiau să-și înfrângă tentațiile trupului sub asprimea ciliciului. Tot teama ispitei partizane îl face să se ferească și de a privi lucrurile în inima lor. Din iluzia obiectivității chiar în sânul polemicii, își macină spiritul real ofensiv într-o pulbere de atacuri mărunte ce nu influențează fondul chestiunii. Obiectivitatea nu stă la adăpostul observațiilor fără importanță, ci pornește numai de la stabilirea unor raporturi exacte de valori; trecând sub tăcere meritul esențial, sau micșorându-l, statistica negativă a infinitezimalelor rămâne încă parțială. Acțiunea criticii lui Șerban Cioculescu este totuși pozitivă în exegeza poeziei argheziene — și în simpatia arătată tuturor încercărilor de diferențiere literară ale tinerilor scriitori.</p>
                  <p>
                     <hi rend="bold">P Constantinescu.</hi> Sporul autorității critice a lui Pompiliu Constantinescu se datorește probității intelectuale care, pe lângă sensibilitatea estetică, uneori chiar și mai mult decât ea, este arma de căpetenie a criticului. Probitatea, firește, își are și ea o primejdie în teama de a n-o pierde și în excesul independenței ce dictează, involuntar, jocul de balanță al opiniei critice. Riscul este însă atât de rar, încât deficitul e de mică importanță. Cititorul a căpătat convingerea în cursul anilor că are în Pompiliu Constantinescu un îndrumător lucid și imparțial, prob; infailibilitatea nu intră în condiția omenească și nimeni nu-i la adăpostul reflexelor și al reacțiunilor subterane ale unei conștiințe ce se vrea autonomă. Am numit odinioară nota caracteristică a acestei specii de critică impresionism; aș numi-o azi centripetism estetic, adică mergerea directă spre centrul operei de artă, spre ideea creatoare, spre punctul de sprijin al geometrului antic. Descoperind elementul generator și făcându-l apoi tangibil cititorului, opera de elucidare a totului e mult mai reușită decât practicarea unei analize parțiale și a unei inciziuni experimentale, operație ce reclamă fixarea lanternei critice numai în centrul de unde pleacă sistemul nervos al creației sau al scriitorului și modestia limitării la esențial, cu renunțarea la biruințe dialectice ușoare pe chestiuni secundare. Critica lui Pompiliu Constantinescu se îndreaptă spre aceste centre cu oarecare încetineală în mers și didacticism în expresie, dar cu simț de orientare. Nu studiază principiul electricității în lămpile de pe stradă, ci în motorul uzinei și, mai ales, nu-și afirmă superioritatea făcând statistica becurilor sparte sau numai deșurubate <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-28">
                        <hi rend="color(#0b0080)">[28]</hi>
                     </ref>.</p>
                  <p>
                     <hi rend="bold">Perpessicius.</hi> Poet modernist, Perpessicius (n. 1891) a făcut și face o critică modernistă. Aș zice avangardistă, dacă n-ar avea o înțelegere pentru toate formele de poezie. Nimic din exclusivismul deschizător de drumuri; un gust pentru noutate și risc, unit totuși dezarmant cu o bunăvoință aproape universală. Transparență de apă de munte; limpede, dar nu și grăbită; cristal lichid, de douăzeci de ani se revarsă lin pe ogoarele noastre literare, cu o lene îndrăgostită de tot ce reflectă: bolta albastră a cerului, norii de scamă alburie, sălciile pletoase, iasomiile și vizdoagele. Nimic nu-l ostenește: valul lui îmbrățișează amoros poezia lui Al. T. Stamatiad și proza Sărmanului Klopștock, la fel cu literatura lui T. Arghezi. Totul îl încântă. Comprehensiune? Indulgență? Prietenie? De toate. Comentator ideal al poeților, impresionist cu erudiție literară, colecționar de flori presate din toate parcurile poetice, el a fost sortit să pregătească scama rănilor tuturor maeștrilor îmbătrâniți și să sufle ușor în luminița tuturor debuturilor <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-29">
                        <hi rend="color(#0b0080)">[29]</hi>
                     </ref>.</p>
                  <p>
                     <hi rend="bold">G. Călinescu.</hi> Talent, aș putea zice, dar nu e numai talent, pentru că e și muncă, și nu o muncă de bivol la jug, ci de om repede orientat în chestiuni abia întâlnite și priceput în a organiza în sânul lor o rețea întreagă de tranșee și de comunicații subterane. Pentru a fi critic, G. Călinescu are toate calitățile: sensibilitate artistică de poet și romancier, cultură literară, talent de scriitor și o mare mobilitate asociativă. Îi mai lipsește doar convingerea în valabilitatea misiunii sale critice. Mult mai mari, pretențiile criticului se îndreaptă spre vaste construcții de istorie literară sau spre monografii uriașe. Simplă improvizație, prin talent literar și știință arhitectonică, <hi rend="italic">Viața lui Mihai Eminescu</hi> a obținut aprobarea tuturor. Îmbărbătat de succes, câțiva ani după aceea, a săpat cu hărnicie și metodă în opera poetului, nu numai văzută, ci și în cea nevăzută, a ineditelor, galerii inextricabile. Rezultatul cercetărilor s-a depus într-o serie de tomuri masive, pentru care nu poți avea decât respect și admirație. Căutând însă monumentalul, scriitorul s-a pierdut în labirintul său hipogeic. Captiv al propriei sale ingeniozități și frenezii, el n-a mai putut dibui galeria îngustă a ieșirii. Peste câțiva ani, scăpat la lumină, va fixa cu siguranță doar într-o sută de pagini, fără vracul ineditelor și analizelor, masca marelui poet în liniile esențiale, cu un meșteșug portretistic de care a mai dat dovezi <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-30">
                        <hi rend="color(#0b0080)">[30]</hi>
                     </ref>.</p>
                  <p>
                     <hi rend="bold">Mihail Sebastian</hi>. Artist și om de cultură literară, M. Sebastian a atins și atinge și acum, cu intermitențe, critica. Informație literară modernă, eleganță stilistică naturală, fără aparența efortului, spirit dialectic, vioi și fin, cu anumite preferințe raționaliste și grațioase, purcezând direct în inima lucrurilor, fără didacticism și istorism, limpiditate de argumentare, într-un cuvânt, calități pozitive de îndrumător al gustului public. Îi lipsește doar ceva mai multă obiectivitate, fără care se poate face literatură, nu și critică <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-31">
                        <hi rend="color(#0b0080)">[31]</hi>
                     </ref>.</p>
                  <p>
                     <hi rend="bold">Vladimir Streinu.</hi> Poet integral la <hi rend="italic">Sburătorul</hi>, până a părea numai poet, exclusiv poet, iremediabil poet, de vreo doi ani Vladimir Streinu (n. 1902) și-a dovedit nebănuite resurse critice într-un tandem, în care pe rând cârma o are Șerban Cioculescu sau domnia-sa, mai ales când e vorba de poezie. De unde părea redus la sterilitate, critica lui a devenit abundentă, digresivă, asociativă, teoretizantă; zbor planat prin abstracție estetică și istorie literară cu lente evoluții și la înălțimi, de unde nu se mai aude uruitul pasional al motoarelor, care există totuși. Critică nobilă, comprehensivă, de un estetism puțin cam prețios și indulgent cu slăbiciunile omenești.</p>
                  <p>
                     <hi rend="bold">Alți critici.</hi> Vom mai aminti în categoria criticilor militanți pe Octav Șuluțiu, laborios, onest, în plină formație și informație, prolix încă; pe Lucian Boz <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-32">
                        <hi rend="color(#0b0080)">[32]</hi>
                     </ref>, cu exces de subtilitate, bun prețuitor de poezie, și pe Eugen Ionescu <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-33">
                        <hi rend="color(#0b0080)">[33]</hi>
                     </ref>, studios, vioi, dar fără nici o convingere în seriozitatea criticii.</p>
                  <p>
                     <hi rend="bold">Eseiști.</hi> Tot la capitolul criticii vom adăuga ca anexă și câteva indicații asupra „eseisticii“, apărută în literatura noastră destul de târziu, dar înflorită tot atât de repede. La egală distanță între simplul articol și volum, ea reprezintă un gen special al literaturilor intrate în faza maturității. Cum poate îmbrățișa orice obiect din domeniul științelor morale, orice fel de probleme de istorie literară, de estetică, de sociologie și orice chestiuni de ordin cultural, nu o putem totuși îngloba nemijlocit în critică, nici chiar atunci când se rezervă literaturii, deoarece cadrele îi rămân pur teoretice, în timp ce critica e prin excelență pragmatică. Întrucât însă caracteristica mișcării noastre culturale din ultimul deceniu se manifestă prin elementul nou al dezvoltării eseisticii, o istorie a literaturii n-o poate trece cu vederea, chiar dacă n-ar face-o decât ca simplu indiciu asupra fizionomiei epocii, în câteva cuvinte.</p>
                  <p>În afară de Tudor Vianu, menționat mai sus printre critici, cu o activitate desfășurată mai mult în cadrul eseisticii estetice, în afară de Camil Petrescu <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-34">
                        <hi rend="color(#0b0080)">[34]</hi>
                     </ref>, al cărui studiu ni-l rezervăm în domeniul creației, nu putem să nu menționăm și alți câțiva eseiști.</p>
                  <p>
                     <hi rend="bold">Lucian Blaga.</hi> Locul de frunte îl are Lucian Blaga (n. 1895), care în <hi rend="italic">Filozofia stilului</hi> leagă arta cu toate celelalte manifestări ale conștiinței creatoare într-o valoare fundamentală, într-o unitate de stil; filozofia culturală devine astfel filozofia stilurilor succesive, între care spiritul omenesc a pendulat în cursul timpurilor. Tendința ultimului sfert de veac ar merge spre colectivismul spiritual, spre arta abstractă și stilizarea lăuntrică, nou stil al vieții născut din setea de absolut. Concepția filozofiei culturii prin reducere la unitate, la stil, a reluat-o scriitorul apoi în <hi rend="italic">Fețele unui veac</hi>, susținând congruența tendințelor epocii noastre spre absolut, spre tipic, spre anonimat, adică spre expresionism.</p>
                  <p>De la filozofia culturii, scriitorul s-a îndreptat într-o serie de eseuri: <hi rend="italic">Eonul dogmatic, Cunoașterea luciferică, Cenzura transcendentă, Spațiul mioritic</hi>, spre metafizică, punând întrebările: Cum este posibilă dogma? Cum este posibilă cunoașterea luciferică? Cum este posibilă metafizica cunoașterii? — probleme ce ies din cadrul lucrării de față <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-35">
                        <hi rend="color(#0b0080)">[35]</hi>
                     </ref>.</p>
                  <p>
                     <hi rend="bold">Paul Zarifopol.</hi> Eseistica lui Paul Zarifopol, intelectual de largă cultură, dar de structură paradoxală, s-a dezvoltat în cadrele literaturii, fără a se fixa în estetică sau în critica propriu-zisă. Poziția lui s-a instaurat totuși într-un plan pur estetic, combătând poporanismul și amestecul în artă al oricărei tendințe. Singurul scop al artei este plăcerea estetică; din nefericire, plăcerea eseistului nu e niciodată o „emoție“, ci o plăcere senzuală, „un amuzament“.</p>
                  <p>Din rarele aplicații critice, vedem că ea nu mergea spre viață și creație, ci spre jocul pur și senzual al artei inutile, spre fantezie, spre pitoresc. Cu toată marea sa lectură, independență de caracter, vigoare aspră stilistică și, deși fixat într-un plan pur estetic, Paul Zarifopol reprezintă în critica pragmatică o ecuație, în care necunoscuta ar fi câștigat, dacă ar fi rămas necunoscută, în domeniul practic al valorilor naționale. Căci dacă lupta lui raționalistă împotriva sentimentalismului, romantismului, împotriva a tot ce e grimasă și modă în viață, ca și în literatură, în cultură, ca și în morală, este de prețuit — dezorientarea „gustului său intim“ era tot atât de regretabilă, ca și ceea ce combătea <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_note-36">
                        <hi rend="color(#0b0080)">[36]</hi>
                     </ref>.</p>
                  <p>
                     <hi rend="bold">Criterion.</hi> Tot la acest loc amintim și eseistica unui grup de tineri, în jurul anului 1930 (mai precis 1928—1934), adunați în societatea „Criterion“, ce a luptat nu numai pe calea publicisticii, ci și pe cea a conferințelor și discuțiilor contradictorii. Stegarul acestei grupări era Mircea Eliade, antiintelectualistul scuturat încă de mult de frenezie mistică. Problema esențială a grupării consta în determinarea elementelor diferențiale ale propriei sale generații față de tot ce a fost înainte. Fără a intra în discuții ce ar fi vechi, ne limităm la câteva considerații generale asupra problemei însăși a „generațiilor“.</p>
                  <p>Căutarea de sine a tinerimii a existat întotdeauna, după cum e legitim și firesc, dar pe cale individuală în cadrele biologiei și psihologiei fiecăruia, fără conștiința proclamată agresiv a unei simbioze de generație, cu note diferențiale. Nouă e numai concertarea și afirmarea categorică.</p>
                  <p>Privită genetic, această conștiință de sine (nu a unui individ, ci a unei generații solidare și unitare) este, probabil, ecoul îndepărtat al psihologiei create de cataclismul războiului mondial. Prin acumularea dezastrelor, a mizeriilor, a milioanelor de morți, prin dezaxarea întregii vieți economice și sufletești, iremediabilul optimism, singurul suport efectiv al unei existențe altfel imposibile, a trezit în suflete credința că o astfel de catastrofă, fără pildă în istorie, nu s-a putut abate asupra noastră în chip cu totul inutil.</p>
                  <p>Generația următoare războiului a fost, așadar, generația reformatorilor. Tăind istoria omenirii în două, ei și-au închipuit că războiul va fi punctul de plecare al unei noi așezări sociale și spirituale. Nevoia zgomotoasă a tinerimii de a se crede agresiv diferențiată de cea de ieri, participa probabil din această iluzie postbelică, risipită mai de mult în domeniul social, politic și economic, dar tenace încă în domeniul spiritual; unui fenomen unic i se cuvenea o generație unică.</p>
                  <p>Rezultă oare de aici că generația de după război nu avea anumite note caracteristice capabile de a-i constitui o fizionomie proprie? Ca autor al <hi rend="italic">Istoriei civilizației române moderne</hi> am susținut teoria spiritului veacului determinat de sincronismul tuturor fenomenelor vieții sociale. „Veacul“ se destinde însă pe spații mari și nu se pulverizează în fărâme infinitezimale ca la teoreticienii generațiilor de câțiva ani. În afară de această limitare în timp, spiritul veacului sau chiar al generațiilor succesive nu e rezultatul lucid al unui proces colectiv, constant și voluntar, ci al unei acțiuni latente și subterane ce nu pășește decât târziu și postum la lumina analizei și a conștiinței de sine. Operația luării măștii timpului de un om oricât de obiectiv și de în afara dialecticii momentului constituie deci o operație riscată în sine; cu atât mai mult ea nu poate fi decât iluzie sub scalpelul celui ce voiește să joace și un rol activ în dialectica epocii. De cele mai multe ori ea se reduce la descifrarea „spiritului generației“ în propria-i configurație sufletească; cu alte cuvinte, e un act de narcisism.</p>
                  <p>Masca morală a generațiilor nu poate fi luată decât mai târziu și nu atât prin studiul lor izolat, ci prin contrastul cu ceea ce precede și urmează. Posteritatea fixează notele diferențiale ale epocilor, iar istoria culturală le înregistrează. Nenumăratele anchete și analize, prin care tinerii noștri publiciști voiau să ia temperatura epocii din propria lor febră nu-și marchează valoarea prin rezultatele obținute, ci prin semnificația însăși a gestului raționalist, lucid, voluntar. El era o formă de voință de putere, de afirmare imperialistă. E singura notă precisă adusă față de generațiile de dinainte de război. Priviți din afară, unii din tinerii publiciști nu erau departe de eroii pieselor vechi ce declarau patetic:</p>
                  <p>— Noi, oamenii evului mediu.</p>
                  <p>Sau:</p>
                  <p>— Încotro, fraților?</p>
                  <p>— Ne ducem la războiul de o sută de ani…</p>
               </div>
               <div type="div3">
                  <head>Note</head>
                  <list type="ordered">
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-1">
                           <hi rend="color(#0b0080)">↑</hi>
                        </ref> <hi rend="italic">Sămănătorul</hi> a apărut din inițiativa și cu sprijinul lui Haret și sub direcția lui Al. Vlahuță și G. Coșbuc la 2 decembrie 1901. Colaboratorii, mai mult ardeleni — G. Coșbuc, Ion Gorun, Ilarie Chendi, Maria Cunțan, Maria Ciobanu, V. Cioflec, St. O. Iosif, Sextil Pușcariu, Constanța Hodoș etc. — i-au determinat chiar de la început caracterul poporanist. Din anul al doilea (1903), apare „sub direcția unui comitet“; Vlahuță nu mai colaborează ; colaborația ardeleană se accentuează și prin I. Scurtu, Ion Bârseanul, Zaharia Bârsan, I. Agârbiceanu, Gh. Stoica etc., la care se adaugă câțiva scriitori moldoveni: D. Anghel, Corneliu Moldovanu, M. Sadoveanu. Criticul revistei continuă, până la conflictul cu N. Iorga, a fi Chendi, ce se punea pe terenul tradiționalismului și al poporanismului. În acest an, printre colaboratori se mai adaugă Miron Aldea (C. Sandu-Aldea) și Fatma (Elena Farago), P Cer. na, Em. Gârleanu, Oct. Goga, S. Mehedinți. La 22 oct. 1906, odată cu nr. 43, N. Iorga se retrage din direcția revistei, care rămâne sub direcția lui D. Anghel, St. O. Iosif, M. Sadoveanu, C. Sandu-Aldea, I. Scurtu; în 1908, revistei i se adaugă, la partea științifică, G. M. Murgoci; tot din 1908 începe colaborarea lui Aurel C. Popovici prin articole de doctrină naționalistă și reacționară; la 2 ian. 1909, în plină decadență, dealtfel, revista trece sub direcția lui Aurel C. Popovici; în 1910 se retrage și Aurel C. Popovici, conducerea efectivă a revistei rămânând pe seama lui Ion Scurtu. În al nouălea an al existenței sale, <hi rend="italic">Sămănătorul</hi> dispare la 27 iunie 1910.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-2">
                           <hi rend="color(#0b0080)">↑</hi>
                        </ref> S-a mutat apoi la Sibiu, la 15 oct. 1906, apărând sub direcția: Al. Ciura, Oct. Goga și Oct. Tăslăuanu și în urmă numai a lui Oct. Tăslăuanu. Despre revistă, cf. Oct. Tăslăuanu, <hi rend="italic">Amintiri de la „Luceafărul“</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-3">
                           <hi rend="color(#0b0080)">↑</hi>
                        </ref> A. C. Cuza, <hi rend="italic">Ideea națională română</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-4">
                           <hi rend="color(#0b0080)">↑</hi>
                        </ref> Aurel C. Popovici, <hi rend="italic">Naționalism sau democrație. O critică a civilizației moderne,</hi> Minerva, 1906.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-5">
                           <hi rend="color(#0b0080)">↑</hi>
                        </ref> Activitatea lui N. Iorga în domeniul criticii și al istoriei literare este atât de vastă încât ne mulțumim să enumerăm câteva din lucrările principale: <hi rend="italic">Schițe de literatură românească,</hi> Iași, v. I, II, 1893, <hi rend="italic">Istoria literaturii române în sec. XIII</hi>, Buc., Minerva, 1901 (2 vol.); <hi rend="italic">Istoria literaturii religioase a românilor până la 1688</hi>, Socec, 1904; <hi rend="italic">Contribuții la istoria lit. rom. în veacul XVIII</hi>, Buc., 1905; <hi rend="italic">Istoria lit. rom. din veacul XIX</hi>, vol. I, Buc., Minerva, 1907; vol. II, 1908; vol. III, Văleni, 1909: <hi rend="italic">O luptă literară</hi>, 2 vol., Văleni, 1914, 1916; <hi rend="italic">Oameni care au fost,</hi>Buc., 1916, întregite și retipărite în 3 vol., Edit. Fundațiilor regale<hi rend="italic">; Istoria literaturilor romanice</hi>, Buc., 3 vol., 1920 etc., etc.; <hi rend="italic">Istoria literaturii românești contemporane</hi>, în 2 vol., Ed. Adevărul, 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-6">
                           <hi rend="color(#0b0080)">↑</hi>
                        </ref> Ilarie Chendi, <hi rend="italic">Schițe de critică literară</hi>, p. 136.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-7">
                           <hi rend="color(#0b0080)">↑</hi>
                        </ref> Activitatea critică a lui Chendi se află cuprinsă în următoarele volume: <hi rend="italic">Începuturile ziaristicii noastre</hi>, 1789—1795, Orăștie, 1900; <hi rend="italic">Zece ani de mișcare literară în Transilvania,</hi> 1890—1900, Oradea-Mare, 1901; <hi rend="italic">Preludii</hi>, Ed. Minerva, Buc., 1903, ed. II, 1905; în colaborare cu Eugenia Carcalechi, V Alecsandri, . <hi rend="italic">Scrisori</hi>, vol. I, Buc., 1904<hi rend="italic">; Foiletoane</hi>, Ed. Minerva, 1904: <hi rend="italic">Fragmente, informațiuni literare</hi>, Buc., 1905; <hi rend="italic">Impresii,</hi>Buc., 1908; <hi rend="italic">Schițe de critică literară</hi>, Ed. Cultura națională, 1924; <hi rend="italic">Portrete literare</hi>, Bibl. p. toți.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-8">
                           <hi rend="color(#0b0080)">↑</hi>
                        </ref> Avem astfel: <hi rend="italic">M. Eminescu’s Leben und Prosaschriften</hi>, Leipzig, 1903 (teză de doctorat); <hi rend="italic">Portretele lui Eminescu</hi>, Buc., 1903. Ediția cu o introducere a romanului <hi rend="italic">Geniu pustiu</hi> de Eminescu, Buc., 1904<hi rend="italic">; M. Eminescu, Lumină de lună Poezii,</hi> ediție îngrijită după manuscrise de Ion Scurtu, Minerva, 1912; <hi rend="italic">M. Eminescu, Scrieri politice și literare, manuscrise inedite și culegeri din ziare și reviste</hi>, vol. I, 1870—1877. Ediție critică, Minerva, 1905..</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-9">
                           <hi rend="color(#0b0080)">↑</hi>
                        </ref> <hi rend="italic">Momente din lupta noastră</hi>, T. Severin, 1914; <hi rend="italic">Naționalismul</hi>, Craiova, 1914; <hi rend="italic">Atitudini politice și literare</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-10">
                           <hi rend="color(#0b0080)">↑</hi>
                        </ref> De la G. Bogdan-Duică avem: <hi rend="italic">Petru Maior, un studiu biografic</hi>, Cernăuți, 1893; <hi rend="italic">Procesul Episcopului Ioan Inochentie Clain</hi>, Caransebeș, 1896; <hi rend="italic">Despre Grigore Alexandrescu</hi>, Buc., 1900; <hi rend="italic">Despre „Țiganiada</hi>“, Buc., 1902; Introducere la vol. <hi rend="italic">Nicoleanu, Cârlova, Stamate</hi>, poezii, Buc., Ed. Minerva, 1906; <hi rend="italic">Titu Liviu Maiorescu</hi>, discurs de recepție, 1921; <hi rend="italic">Istoria țărănismului</hi>, vol. I : <hi rend="italic">Viața și opera întâiului țărănist român Ion Ionescu de la Brad</hi>, Craiova, <hi rend="italic">Ramuri</hi>, 1922; <hi rend="italic">Istoria literaturii române moderne</hi>. Întâii poeți munteni (I. Văcărescu, Heliade, Cârlova, Facca, Gr. Alexandrescu, C. A. Rosetti, Bolliac), Cluj, 1923. Două monografii: una asupra lui Gh. Lazăr, în colaborare cu G. Popa-Lisseanu, și alta asupra lui Simion Bărnuțiu. Articolele de critică și istorie literară ale lui G. Bogdan-Duică sunt risipite prin reviste. Așa avem recenzii și critice în<hi rend="italic">Convorbiri literare</hi> și studii de istorie literară ca: <hi rend="italic">Biografia lui C. Negruzzi</hi>, <hi rend="italic">Spătarul Milescu. Al. Russo, S. Gesner</hi>, <hi rend="italic">în lit. rom</hi>. (în <hi rend="italic">Conv. lit</hi>., 1901), <hi rend="italic">Conachi</hi> (în <hi rend="italic">Conv. lit</hi>., 1903), <hi rend="italic">Iancu Văcărescu</hi> (în <hi rend="italic">C. L</hi>., 1906) etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-11">
                           <hi rend="color(#0b0080)">↑</hi>
                        </ref> În capitolul criticii sămănătoriste, pentru Ardeal, trecem și notițele și dările de seamă ale lui Octavian C. Tăslăuanu, publicate în <hi rend="italic">Luceafărul</hi>, cu începere din aprilie 1903 și adunate în volumul <hi rend="italic">Informații literare și culturale</hi> (1903—1910), Sibiu, 1910. Printre criticii care au făcut atmosferă sămănătorismului menționăm și pe filologul Sextil Pușcariu cu broșura <hi rend="italic">Cinci ani de mișcare literară</hi> (1902— 1906), Buc., Minerva, 1909. Sextil Pușcariu a mai publicat articole și recenzii în <hi rend="italic">Junimea literară</hi>, Cernăuți, 1908, 1911, 1912, în <hi rend="italic">Luceafărul</hi>, XI, 1912 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-12">
                           <hi rend="color(#0b0080)">↑</hi>
                        </ref> <hi rend="italic">Evenimentul literar</hi>, nr. 13.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-13">
                           <hi rend="color(#0b0080)">↑</hi>
                        </ref> C. Stere, <hi rend="italic">În literatură</hi>, Iași, 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-14">
                           <hi rend="color(#0b0080)">↑</hi>
                        </ref> G. Ibrăileanu, <hi rend="italic">Caracterul specific național în literatură</hi>, în <hi rend="italic">Viața românească</hi>, no. 11, 1922, XIV .</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-15">
                           <hi rend="color(#0b0080)">↑</hi>
                        </ref> Activitatea critică a lui G. Ibrăileanu se află cuprinsă în următoarele volume: <hi rend="italic">Spiritul critic în cultura românească</hi>, Iași, 1909, ajunsă azi la ed. III; <hi rend="italic">Scriitori și curente</hi>, Iași, 1909; <hi rend="italic">Note și impresii</hi>, Iași, 1920; <hi rend="italic">După război: cultură și literatură</hi>, Iași, 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-16">
                           <hi rend="color(#0b0080)">↑</hi>
                        </ref> H. Sanielevici, <hi rend="italic">Încercări critice</hi>, Buc., 1903; <hi rend="italic">Cercetări critice și filozofice</hi>, Buc., 1916; ed. 1920; ed. III, <hi rend="italic">Cultura națională</hi>, 1925; <hi rend="italic">Icoane fugare și documente omenești,</hi> 1916; ed. II, Socec, 1920; <hi rend="italic">Studii critice</hi>, ed. II, <hi rend="italic">Cartea românească</hi>, 1920; <hi rend="italic">Noi studii critice</hi>, Ed. Socec, 1920;<hi rend="italic">Poporanismul reacționar</hi>, Ed. Socec, 1920; <hi rend="italic">Probleme sociale și psihologice</hi>, Ed. Socec, 1920; <hi rend="italic">Clasicismul proletariatului,</hi> 1924; <hi rend="italic">Literatură și știință,</hi> 1930; <hi rend="italic">Alte orizonturi; În slujba Satanei</hi>, vol. I, II, Ed. Adevărul, 1930.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-17">
                           <hi rend="color(#0b0080)">↑</hi>
                        </ref> Izabela Sadoveanu, <hi rend="italic">Impresii literare</hi>, Ed. Minerva, 1906—1907. Octav Botez: <hi rend="italic">Pe marginea cărților</hi>, Iași, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-18">
                           <hi rend="color(#0b0080)">↑</hi>
                        </ref> Octav Botez: <hi rend="italic">Pe marginea cărților</hi>, Iași, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-19">
                           <hi rend="color(#0b0080)">↑</hi>
                        </ref> Mihail Dragomirescu, <hi rend="italic">Critica științifică și Eminescu</hi>, apărută întâi în Conv. lit., XXVIII, 1894; XXIX, 1895; apoi în volum, 1895, idem 1906 și 1925; <hi rend="italic">Critica dramatică</hi>, București, Steinberg, 1904; <hi rend="italic">Dramaturgia română,</hi> Buc., 1905; <hi rend="italic">Teoria poeziei cu aplicare la lit. română</hi>, Buc., 1906; idem, ed. II, 1927; <hi rend="italic">De la misticism la raționalism</hi>, Buc., 1925; <hi rend="italic">Știința literaturii, București</hi>, 1926; <hi rend="italic">Critice</hi>, I (1896—1910), 1927; vol. II (1910—1928), 1928.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-20">
                           <hi rend="color(#0b0080)">↑</hi>
                        </ref> Ion Trivale, <hi rend="italic">Cronici literare</hi>, 1915.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-21">
                           <hi rend="color(#0b0080)">↑</hi>
                        </ref> Cităm numai câteva din lucrările de istorie literară ale lui O. Densusianu: <hi rend="italic">Literatura română modernă</hi>, v. I, Alcalay, 1920; vol. II, Ed. Viața românească, 1921, vol. III, Alcalay, (1936); <hi rend="italic">Dante și latinitatea</hi>, Ancora, 1921; <hi rend="italic">Sufletul latin și literatura nouă</hi>, 2 vol., Ed. Casa școalelor, 1922;<hi rend="italic">Viața păstorească în poezia noastră populară</hi>, 2 vol., Ed. Casa școalelor, 1922— 1923; <hi rend="italic">Originea păstorească a „Cântării cântărilor“</hi>, ed. V n., 1926 etc. .</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-22">
                           <hi rend="color(#0b0080)">↑</hi>
                        </ref> N. Davidescu, <hi rend="italic">Aspecte și direcții literare</hi>, v. I (1914—1921), Ed. Viața românească, 1921; <hi rend="italic">Aspecte și direcții literare</hi>, II, Ed. Cultura națională, 1924; <hi rend="italic">Renan</hi>, Ed. Cultura națională, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-23">
                           <hi rend="color(#0b0080)">↑</hi>
                        </ref> F. Aderca, <hi rend="italic">Mic tratat de estetică</hi>, Ancora, 1929.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-24">
                           <hi rend="color(#0b0080)">↑</hi>
                        </ref> Nichifor Crainic, <hi rend="italic">Puncte cardinale în haos</hi>, Parsifal.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-25">
                           <hi rend="color(#0b0080)">↑</hi>
                        </ref> Radu Dragnea, <hi rend="italic">Mihail Kogălniceanu</hi>, ed. II, p. 238.</item> 
                     <item>
                        <p>
                           <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-26">
                              <hi rend="color(#0b0080)">↑</hi>
                           </ref> <hi rend="italic">Pași pe nisip</hi>, 1906, două volume de articole critice.</p> 
                        <p>
                           <hi rend="italic">J. J. Weiss et son oeuvre littéraire</hi>, Ed. Champion, Paris, 1909.</p> 
                        <p>
                           <hi rend="italic">Les voyageurs français en Grèce au XIX-e siècle</hi>, Paris, 1909.</p> 
                        <p>
                           <hi rend="italic">Critice</hi>, v. I, Socec, Buc., 1909; ed. II, Alcalay, 1920; ed. III, ediție definitivă, apărută sub titlul <hi rend="italic">Istoria mișcării „Sămănătorului“,</hi>Ancora, 1925.</p> 
                        <p>
                           <hi rend="italic">Critice II</hi>, Buc., Socec, 1910; ed. II, Alcalay, 1920; ed. III, ediție definitivă, apărută sub titlul <hi rend="italic">Metoda impresionistă</hi>, Ancora, 1926.</p> 
                        <p>
                           <hi rend="italic">Critice III</hi>, Buc., Ed. Flacăra, 1915; ed. II, Alcalay, 1920; materialul acestei ediții nu e identic cu cel al ed. I. Volumul e epuizat. Ed. III, definitivă, Ancora, alt conținut.</p> 
                        <p>
                           <hi rend="italic">Critice IV</hi> Steinberg, 1916, ed. II, Alcalay, 1920 etc. și e refăcută. Ed. III, , def., Ancora.</p> 
                        <p>
                           <hi rend="italic">Critice V</hi> Alcalay, 1921; ed. II, def., Ancora. ,</p> 
                        <p>
                           <hi rend="italic">Critice VI</hi>, Ancora, 1921; ed. def., Ancora.</p> 
                        <p>
                           <hi rend="italic">Critice VII</hi>, Ancora, 1922.</p> 
                        <p>
                           <hi rend="italic">Critice VIII</hi>, Ancora, 1923.</p> 
                        <p>
                           <hi rend="italic">Critice IX</hi>, Ancora, 1923, cu titlul de Poezia nouă.</p> 
                        <p>
                           <hi rend="italic">Critice X</hi>, Ancora.</p> 
                        <p>
                           <hi rend="italic">Istoria civilizației române moderne</hi>, Ed. Ancora:</p> 
                        <p>1. <hi rend="italic">Forțele revoluționare</hi>, 1924.</p> 
                        <p>2. <hi rend="italic">Forțele reacționare</hi>, 1925.</p> 
                        <p>3. <hi rend="italic">Legile formației civilizației române</hi>, 1925.</p> 
                        <p>
                           <hi rend="italic">Istoria literaturii române contemporane</hi>, în 6 volume, Ed. Ancora, din care au apărut:</p> 
                        <p>1. <hi rend="italic">Evoluția ideologiei literare</hi>, 1926.</p> 
                        <p>2. <hi rend="italic">Evoluția criticii literare</hi>, 1926.</p> 
                        <p>3. <hi rend="italic">Evoluția poeziei lirice</hi>, 1927.</p> 
                        <p>4. <hi rend="italic">Evoluția valorilor epice</hi>, 1928.</p> 
                        <p>5. <hi rend="italic">Mutația valorilor estetice</hi>, 1929.</p> 
                        <p>
                           <hi rend="italic">Grigore Alexandrescu, viața și opera lui</hi>, Ed. Minerva, 1910; ed. II, Cartea românească, 1925. Refăcută, ed. III, Casa școalelor.</p> 
                        <p>
                           <hi rend="italic">Costache Negruzzi, viața și opera lui</hi>, Ed. Minerva, 1913; ed. II, Cartea românească, 1925. Refăcută.</p> 
                        <p>
                           <hi rend="italic">Gh. Asachi, viața și opera lui</hi>, Cartea românească, 1921; ed. II, Casa școalelor.</p>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-27">
                           <hi rend="color(#0b0080)">↑</hi>
                        </ref> Tudor Vianu, <hi rend="italic">Dualismul artei</hi>, Buc., 1925; <hi rend="italic">Masca timpului</hi>, Arad, 1926; <hi rend="italic">Poezia lui Eminescu</hi>, Buc., 1930, Ed. Cartea românească; <hi rend="italic">Arta și frumosul</hi>, Buc., 1931; <hi rend="italic">Estetica,</hi> Ed. Fund. Regale, v. I, 1934; v. II, 1936; <hi rend="italic">Idealul clasic al omului</hi>, Buc., 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-28">
                           <hi rend="color(#0b0080)">↑</hi>
                        </ref> P Constantinescu, <hi rend="italic">Mișcarea literară</hi>, 1927; <hi rend="italic">Opere și autori</hi>, 1928; . <hi rend="italic">Critice</hi>,1933.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-29">
                           <hi rend="color(#0b0080)">↑</hi>
                        </ref> Perpessicius, <hi rend="italic">Mențiuni critice</hi>, 1928; vol. II, 1934; vol. III, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-30">
                           <hi rend="color(#0b0080)">↑</hi>
                        </ref> G. Călinescu, <hi rend="italic">Viața lui Eminescu</hi>, 1932; <hi rend="italic">Opera lui Mihai Eminescu,</hi>vol. I, 1934; <hi rend="italic">Opera lui Mihai Eminescu</hi>. vol. II, 1935; vol. III, 1935;<hi rend="italic">Opera lui Mihai Eminescu</hi>, vol. IV 1936; <hi rend="italic">Opera lui Mihai Eminescu,</hi> vol. V 1936. , ,</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-31">
                           <hi rend="color(#0b0080)">↑</hi>
                        </ref> Mihail Sebastian<hi rend="italic">, Cum am devenit huligan</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-32">
                           <hi rend="color(#0b0080)">↑</hi>
                        </ref> Lucian Boz, <hi rend="italic">Eminescu,</hi> 1932; <hi rend="italic">Cartea cu poeți</hi>, 1935</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-33">
                           <hi rend="color(#0b0080)">↑</hi>
                        </ref> Eugen Ionescu, <hi rend="italic">Nu,</hi> 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-34">
                           <hi rend="color(#0b0080)">↑</hi>
                        </ref> Camil Petrescu, <hi rend="italic">Teze și antiteze</hi>, Ed. Cultura națională, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-35">
                           <hi rend="color(#0b0080)">↑</hi>
                        </ref> Lucian Blaga, <hi rend="italic">Pietre pentru templul meu</hi>, 1919; <hi rend="italic">Cultură și conștiință</hi>, 1922; <hi rend="italic">Filozofia stilului</hi>, 1924; <hi rend="italic">Fenomenul original</hi>, 1925; <hi rend="italic">Fețele unui veac</hi>, 1926<hi rend="italic">; Ferestre colorate</hi>; <hi rend="italic">Daimonion</hi>; <hi rend="italic">Eonul dogmatic</hi>; <hi rend="italic">Cunoașterea luciferică</hi>, <hi rend="italic">Cenzura transcendentă, Stil și orizont, Spațiul mioritic.</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_ideologiei_literare#cite_ref-36">
                           <hi rend="color(#0b0080)">↑</hi>
                        </ref> Paul Zarifopol, <hi rend="italic">Din registrul ideilor gingașe</hi> (1926); <hi rend="italic">Pentru arta literară</hi>, 1934.</item>
                  </list>
               </div>
            </div>
            <div type="div2" rend="P24">
               <head>Evoluția poeziei lirice</head>
               <div type="div3">
                  <head>
                     <label>I.</label>
                     <lb/>Poezia sămănătoristă</head>
                  <p>Sămănătorismul a fost privit ca o operă de renaștere și, în adevăr, dacă lărgim sensul renașterii la fenomenul cultural, el reprezintă un moment de expansiune a tuturor forțelor spirituale la lumina ideii naționale. În literatură chiar, sămănătorismul înseamnă și o intensificare a producției și o stimulare a maselor cititoare. Apărut la un început de veac și la un sfârșit de epocă literară, în care, după moartea lui Eminescu și încetarea virtuală a activității lui Coșbuc și Vlahuță, se publica o poezie mediocră, în evidenta dezinteresare a publicului, sămănătorismul s-a arătat, negreșit, ca o revărsare de ape mari. Judecat însă estetic, cu singura excepție a liricii puternice a lui Octavian Goga — în poezie, sămănătorismul reprezintă o epocă de inestetism. Situația lui paradoxală e de a fi fost luat ca o reacțiune sănătoasă împotriva modernismului și a formelor, așa-zise, decadente de artă, influențate de curentele apusene, și de a fi fost, în realitate, o epocă de decadență, adică de sleire a modurilor de expresie artistică a lui Eminescu și Coșbuc.</p>
                  <div type="div4">
                     <head>
                        <label>1. </label>
                        <lb/>Poezia sămănătoristă ardeleană</head>
                     <p>
                        <hi rend="bold">Oct. Goga.</hi> Pornită la București, cu forțe dealtfel mai mult moldovenești și ardelenești, acțiunea sămănătorismului s-a realizat din începuturile sale în poezia lui Octavian Goga (n. 1881) prin ruralism, întoarcere la brazdă, ură față de oraș și chiar de civilizație, naționalism, dar s-a și particularizat prin seva solului creator până a deveni exclusiv ardeleană. Ea trebuie cercetată în sânul ideologiei sămănătorismului și în particularitățile ei regionale (<hi rend="italic">Poezii</hi>, 1905).</p>
                     <p>Conștiința solidarității naționale e la baza întregii activități a bardului ardelean, în poezii, în teatru, în publicistică, în oratorie patriotică și, în urmă, în politică chiar; nu e vorba de o solidaritate oarecare, ci de conștiința mistică a unei misiuni determinate. Vechea concepție romantică a rolului social sau național al scriitorului devine și mai energică prin concursul împrejurărilor istorice; pe când mesianismul bucureștean nu putea înflori decât în sânul unei activități culturale și se zbătea în scepticism și indiferență, țâșnit din înseși fibrele existenței naționale amenințate, mesianismul ardelean s-a dezvoltat în domenii fără contestare posibilă. Condițiile locului i-au impus, ce e dreptul, anumite norme și rezerve formale: neputându-se exprima liber, el a trebuit să se retracteze adesea în formule vagi și misterioase, ocolind cuvântul propriu, într-un amestec de bărbăție și de jelanie și, mai ales, de vaticinație, vrednică de vechii profeți în așteptarea frenetică a „mântuitorului“, „a dezrobitorului“, ce va răzbuna milenara nedreptate:</p>
                     <p>Crai tânăr, crai mândru, crai nou…</p>
                     <p>Principiul generator al acestei poezii fiind posibilitatea contopirii cu aspirațiile colectivității etnice, urmează, ca o consecință, ruralismul ei. Țară de țărani, Ardealul nu putea oferi decât un material rural. În centrul creațiunii pășește deci țăranul, nu sub forma motivului decorativ, ca la Alecsandri, și nici a celui idilic, ca la Coșbuc, ci în realitatea lui socială; el nu e idealist, sentimental și erotic, ci e un rob al pământului și instrumentul răzbunării viitoare:</p>
                     <p>Din casa voastră, unde în umbră</p>
                     <p>Plâng doinele și râde hora</p>
                     <p>Va străluci odată vremii</p>
                     <p>Norocul nostru-al tuturora.</p>
                     <p>(<hi rend="italic">Plugarii</hi>)</p>
                     <p>El e „înfricoșatul crainic, izbăvitor durerilor străbune“, adică făptuitorul revoluției sociale.</p>
                     <p>Trecută prin preocuparea socială a poetului și natura e considerată în solidaritatea ei cu durerea omenească. Codrul și apa nu sunt numai martorii unei suferințe milenare, ci și tăinuitorii și ocrotitorii ei. În cetățuia de ape a Oltului:</p>
                     <p>Dorm cântecele noastre toate</p>
                     <p>Și fierbe tăinuita jale</p>
                     <p>A visurilor sfărâmate,</p>
                     <p>iar codrul povestește din frunza lui „îndurerata poveste a neamului“.</p>
                     <p>În afară de funcțiile lui esențiale (<hi rend="italic">Clăcașii, Plugarii</hi>), țăranul e văzut în cadrul vieții sale de sat, ptintr-un amestec de observație realistă și de proiecție simbolică. „Albit de zile negre“ și cu „un ban de la împăratul“ pe piept, preotul devine „un mag în basme“, un „apostol“, la cuvântul căruia femeile își opresc fusul, bătrânii „fărâmă“ lacrimi, în timp ce:</p>
                     <p>Aprins feciorii strâng prăseaua</p>
                     <p>Cuțitului din cingătoare.</p>
                     <p>„Dascălul“ se desprinde din strana bisericii ca un semn al eternității rasei, cu ochi în care strălucește scânteia:</p>
                     <p>Din focul mare-al dragostei de lege</p>
                     <p>Ce prin potopul veacurilor negre</p>
                     <p>Ne-a luminat cărările pribege,</p>
                     <p>iar „sfielnica, bălaia dăscăliță“ dă sfaturi nevestelor și compune mamelor scrisori pentru feciori [i] luați la oaste. Lăutarii „cetluiesc pe patru strune“ „argintul visării deșarte“ și „amarul nădejdiilor moarte“. Printr-o proiecție simbolică identică, țiganul Lae Chiorul devine interpretul durerii norodului pe lângă Dumnezeu.</p>
                     <p>Calitatea exclusiv socială a temperamentului poetului se mai trădează, dealtfel, și prin raritatea elementului erotic sau, atunci când există, prin deformarea lui de preocupări sociale (O rază).</p>
                     <p>Pământ și apă, cosaș și plugar, popă, lăutar sau iubită sunt, astfel, elementele aceleiași finalități naționale și sociale.</p>
                     <p>Iată materialul obiectiv; dacă trecem la atitudinea poetului față de dânsul, în afară de mesianism, găsim regretul înstrăinării de cadrul lui de formațiune, a „feciorului lui Iosif, preotul“, plecat în lume tocmai în momentul când „la umbra unui fir de nalbă plângea floarea de cicoare“, și „un firicel de izmă creață se săruta cu Oltul“. În loc să se adapteze, el se întoarce cu gândul în satul natal, unde se vede însurat, „într-o casă pe deal“, înconjurat de copii, pe care mama lor îi învață <hi rend="italic">Credeul</hi>.</p>
                     <p>Vis romantic de revenire la natura primitivă, vis însă zadarnic, deoarece înstrăinarea a operat ireparabilul; întors în sat, „feciorul lui Iosif, preotul“ nu mai știe juca hora (<hi rend="italic">Zadarnic</hi>).</p>
                     <p>Inofensivă nostalgie după viața copilăriei, urmată apoi de sentimentul dezrădăcinării definitive și al incapacității de a se regăsi, care avea să se precizeze mai târziu într-o atitudine mult mai agresivă față de „străinătate“, față de cultură chiar, — ultimul aspect al poeziei lui Octavian Goga.</p>
                     <p>Unitară, rotundă și închegată, se poate, totuși, stabili în sânul poeziei lui Octavian Goga curba unei evoluții. Poet al revoluției naționale, în primul său volum, el își păstrează tonul mesianic și în <hi rend="italic">Ne cheamă pământul</hi> (1909); din națională, mistica lui devine socială; existentă, dealtfel, și în <hi rend="italic">Clăcașii,</hi> ea se amplifică acum, în <hi rend="italic">Graiul pâinii</hi> sau în <hi rend="italic">Cosașul</hi>, până la luptă de clasă; în realitate însă, din pricina structurii etnice a Ardealului, revoluție socială înseamnă tot revoluție națională.</p>
                     <p>Obiectiv în primele volume, atât prin materialul poetic întrebuințat, cât și prin atitudinea față de el, — în <hi rend="italic">Din umbra zidurilor</hi> (1913) poetul cotește spre subiectivism și, din cântărețul revoluției sociale, devine cântărețul propriei sale dezrădăcinări:</p>
                     <lg>
                        <l>În mine se petrece-o agonie</l>
                        <l>Ca într-o tristă casă solitară,</l>
                        <l>În sufletu-mi bătut de vijelie</l>
                        <l>Eu văd un om ce-a început să moară.</l>
                        <l>Un biet pribeag cu rostul de la țară</l>
                        <l>Se duce-acum și n-o să mai învie</l>
                        <l>Cu chipul lui senin de-odinioară.</l>
                     </lg>
                     <p>La Paris, obosit și „biruit“, se visează acasă:</p>
                     <lg>
                        <l>Și-n jur de mine urlă Babilonul,</l>
                        <l>Eu mă visez în sat, la noi acasă.</l>
                     </lg>
                     <p>În fața unei madone din Luvru, el se întreabă:</p>
                     <lg>
                        <l>Ce-o fi făcând acum o mamă</l>
                        <l>Acolo-n satul din Ardeal!</l>
                     </lg>
                     <p>Pe uliți trece:</p>
                     <lg>
                        <l>…hohotind păcatul</l>
                     </lg>
                     <p>iar turnurile catedralei Notre-Dame se înalță:</p>
                     <lg>
                        <l>…ca două brațe blestemând Gomora.</l>
                     </lg>
                     <p>Această atitudine antiorășenească rezumă însăși ideologia sămănătorismului și e firească, dealtfel, unei literaturi ieșită dintr-o epocă de formație, în carea vechea societate a dispărut înainte de a se fi consolidat cea nouă. Drumul spre subiectivism s-a mai însemnat însă și printr-o nevroză multilaterală, în a cărei expresie originalitatea poetului s-a pierdut odată cu deficitul originalității fondului; această întreagă parte a literaturii bardului ardelean se prezintă, după cum am arătat aiurea <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-1">
                           <hi rend="color(#0b0080)">[1]</hi>
                        </ref>, cu multe infiltrații eminesciene de limbă și armonie. Influențată, poate, după cum se afirmă, de poezia ungară, structura poeziei lui Octavian Goga prezintă pentru noi o puternică originalitate formală, în construcția strofei, în armonie, în ritm, în imagine și în vocabular. Orice poezie se izolează, astfel, în formula specifică a unei existențe unice: nimeni nu a rostit-o înainte; depășită astăzi, ea a călcat în vremea ei la viață cu un caracter de autenticitate evidentă și în ritmul abrupt, tumultuos, retoric și iluminat, și prin imagini organice (“cetățuia strălucirii“, „argintul cărunteței“, „grumaz de unde“, murmurul pădurii e : „un mulcom zvon de patrafire, / ce blând asupra mea-și coboară / duioasa lor hirotonire“ etc.), dar mai ales în limba specific ardeleană, rurală, puternic influențată de limba și expresia figurată bisericească. Cu acest material verbal autentic, poetul își realizează ideile, fie prin masive construcții retorice ce i-au destinat poezia declamării festive, fie prin simple notațiuni topice de un realism pregnant; căci, în afară de retorica abstractă și proiecțiunea simbolică de care am amintit, el are și putința materializării ideilor abstracte, observația amănuntului umil și precis, cu mult mai expresiv decât verbalismul profetic (“cântarea pătimirii noastre“… „înfricoșatul vifor al vremilor răzbunătoare“, „duhul răzvrătirii negre“, „drumeț al pruncilor firii“… etc.). Satul ardelean nu este zugrăvit numai prin figurile simbolice a apostolului sau a dăscăliței, ci este individualizat prin simple notații caracteristice. Înstrăinarea, de pildă, nu e exprimată numai prin vane blesteme împotriva civilizației:</p>
                     <lg>
                        <l>Atâtea legi și-au picurat otrava</l>
                        <l>În inima rătăcitoare în lume etc.,</l>
                     </lg>
                     <p>ci și prin note topice:</p>
                     <lg>
                        <l>Căci m-am făcut apoi cuminte</l>
                        <l>Cu vremea ce înainta</l>
                        <l>Și m-am trezit pe nesimțite</l>
                        <l>Că-mi zice satul: — Dumneata.</l>
                     </lg>
                     <trailer>(<hi rend="italic">Casa noastră</hi>)</trailer>
                     <p>iar copilăria nu e exaltată numai prin atitudini retorice, ci și prin calda evocare a „hâtrului“ dascăl Ilie, „cel înțelept, glumeț și șchiop“, care:</p>
                     <lg>
                        <l>La vatră răzimat spunea</l>
                        <l>O pilduire din Isop.</l>
                     </lg>
                     <p>sau prin mierla care plânge:</p>
                     <lg>
                        <l>Într-o răchită</l>
                        <l>La răscruci-n Dealu Mare.</l>
                     </lg>
                     <p>sau prin:</p>
                     <lg>
                        <l>Barbă putredă jupânul</l>
                     </lg>
                     <p>sau prin:</p>
                     <lg>
                        <l>„șura-popei“ peste care trece luna…</l>
                     </lg>
                     <p>Unitate temperamentală, originalitate de expresie, știință arhitectonică, observație a amănuntului topic, discernământ psihologic — toate launloc îi destină operei poetului ardelean un loc propriu în evoluția poeziei române <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-2">
                           <hi rend="color(#0b0080)">[2]</hi>
                        </ref>.</p>
                     <p>
                        <hi rend="bold">St. O. Iosif.</hi> Psihologia poetului St. O. Iosif (1875—1913) este mai mult psihologia inadaptabilului decât a dezrădăcinatului; el nu era Octavian Goga, de pildă, ruralul orășenizat ce-și blastămă noul său mediu și se pierde în filozofie socială, ci e inadaptabilul pur, care s-ar fi simțit stingher în orice formă de viață; nu e înstrăinat, ci un străin între ai săi. Nepregătit pentru luptă, boem, visător, el nu e victima prefacerilor sociale, care macină temperamentele slabe, ci a propriei sale fatalități organice. Poezia lui e poezia nostalgiei, îndeosebi, a copilăriei, adică a vârstei lipsite de răspundere și hrănită numai din seva idealului, nostalgia unei vagi epoci patriarhale, după cum e și poezia veleității neconvertibile în voință a visării fără obiect precis. Scrise din imboldul curentului sămănătorist, poeziile sale eroice sau patriotice n-au nici o vigoare.</p>
                     <p>Unei sensibilități atât de minore i-au răspuns mijloace artistice identice; lipsa de invenție verbală și de expresie figurată îl fac pe St. O. Iosif să pășească, succesiv, pe urmele lui Eminescu, Vlahuță, Coșbuc sau, mai ales, a locului comun. Reale, grația și duioșia nu ajung pentru a deveni poezie trainică, poezie originală. Poezia contemporană s-a emancipat, de pildă, din coșbucismul facil (<hi rend="italic">Cocoarele</hi>), din vulgaritățile din <hi rend="italic">Adio, Veselie</hi> sau din atâtea alte poezii directe și primare, de poezie-anecdotă (<hi rend="italic">Rozele, Artiștii, Șincai, Melancolie</hi>) etc.</p>
                     <p>Întreaga operă poetică a lui St. O. Iosif ar fi expresia unei sensibilități numai duioase, dacă n-ar exista și <hi rend="italic">Cântecele</hi>, în care sub arcușul unei dureri puternice, simțim un accent mai profund, ce ne vine de dincolo de cuvinte, din ton, oricât ar stânjeni-o insuficiența expresiei.</p>
                     <p>Mai sunt de citat de asemenea <hi rend="italic">Cântecul de leagăn, Corinei</hi>, în care grația și-a găsit și expresia, și, din pricina mișcării, <hi rend="italic">Doina</hi> și alte câteva poezii răzlețe (<hi rend="italic">Doi voinici, Noapte de mai, Trec nopțile, Elegie</hi>) — de bun poet minor <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-3">
                           <hi rend="color(#0b0080)">[3]</hi>
                        </ref>.</p>
                     <p>Octavian Goga reprezintă o individualitate puternică, iar St. O. Iosif, o poezie grațioasă și minoră — e tot ce a dat sămănătorismul ca poezie în epoca lui militantă. Încolo, o abundentă literatură poetică fără originalitate, fie de cuprins patriotic sau folcloric, fie de un lirism eminescian, sleit și devenit clișeu, pe care rămâne s-o amintim prin câteva nume. Fiindcă în această invazie de mediocritate poetică, prin lipsa lor de contact cu literatura apuseană, ardelenii au format grosul oștirii luptătoare sămănătoriste, se cuvine să continuăm cu dânșii.</p>
                     <p>
                        <hi rend="bold">Zaharia Bârsan.</hi> Fără a milita ideologia sămănătoristă, poeziile lui Zaharia Bârsan (n. 1879) sunt, totuși, sămănătoriste prin banalitate și imitație. Din chiar prima poezie (<hi rend="italic">Singurătate</hi>) găsim: „duioasa poezie“, „frumoasa mamă“, „cântarea sfântă“, „haina de humă“, „un vis de bine“ — apoi mai departe „visuri dragi“, „doruri sfinte“, „cântece sfinte“, „vraja nopților senine“ — de unde sunt excluse riscurile originalității. Ca ton, tonul romanței și al lirismului direct, ca limbă — pulbere eminesciană (<hi rend="italic">Singur, Scrisoare, Frig, Zadarnic, Liniște</hi> etc.) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-4">
                           <hi rend="color(#0b0080)">[4]</hi>
                        </ref>.</p>
                     <p>
                        <hi rend="bold">Ion Bârseanul.</hi> Ion Bârseanul, în care critica timpului vedea „un talent poetic remarcabil“ și o „evidentă originalitate“, s-a clătinat de fapt între influența lui Coșbuc (<hi rend="italic">Vrăjmașul, Brazda</hi> etc.) și Eminescu (<hi rend="italic">La castel</hi> etc.), fără să fi izbutit să-și găsească măcar o expresie cât de puțin diferențială <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-5">
                           <hi rend="color(#0b0080)">[5]</hi>
                        </ref>.</p>
                     <p>
                        <hi rend="bold">Alți poeți.</hi> Mai amintim în producția curentă a sămănătorismului ardelean pe:</p>
                     <p>Maria Cunțan, a cărei activitate lirică fără originalitate s-a prelungit până la adânci bătrânețe și s-a revărsat în două masive volume, din care nu se poate culege nimic astăzi <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-6">
                           <hi rend="color(#0b0080)">[6]</hi>
                        </ref>.</p>
                     <p>Maria Cioban, o imitatoare a lui Coșbuc <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-7">
                           <hi rend="color(#0b0080)">[7]</hi>
                        </ref>.</p>
                     <p>Ecaterina Pitiș, în care eminescianismul, coșbucismul și platitudinea curentă se amestecă fără a se personaliza <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-8">
                           <hi rend="color(#0b0080)">[8]</hi>
                        </ref>.</p>
                     <p>I . U. Soricu (n. 1882), amalgam de rămășițe verbale ale poeziei eminesciene și ale poeziei populare <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-9">
                           <hi rend="color(#0b0080)">[9]</hi>
                        </ref>; și pe alți câțiva, ca Teodor Murășanu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-10">
                           <hi rend="color(#0b0080)">[10]</hi>
                        </ref>, Andrei Popovici-Bănățeanul <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-11">
                           <hi rend="color(#0b0080)">[11]</hi>
                        </ref>, I. Broșu, I. Borcea etc.</p>
                     <p>
                        <hi rend="bold">Ion Al. George.</hi> Lărgind cadrul inspirației, de la tradiția națională la tradiția latină, vom pomeni de Ion Al. George (n. 1891), poet ardelean, transplantat la București, care, cu ajutorul unui vocabular și al unei recuzite poetice latino-române, și-a tradus viziunea sa latină și greco-latină, eroică sau erotică. Când soarele răsare, poetul transcrie:</p>
                     <p>A scăpat un trăsnet peste zare</p>
                     <p>Și-un Phoebus nou s-aprinse în răsărit.</p>
                     <p>În mijlocul materialului verbal antic, locul comun al expresiei băștinașe răsare totuși pretutindeni. Pe Properțiu poetul îl face să cânte:</p>
                     <p>Doar floarea de iris adie-n tăcere,</p>
                     <p>Cu mine alături, un calm miserere.</p>
                     <p>Iată pentru ce, deși luna răsare din „agri“, deși gândindu-se la moarte, poetul regretă că n-o să mai audă:</p>
                     <p>A sclavilor amară rugăciune!</p>
                     <p>Falernul care picură în cupe</p>
                     <p>Din fiecare picur o minune</p>
                     <p>(<hi rend="italic">Elegia Styxului</hi>)</p>
                     <p>conchidem că „agrul“ e tot vechiul nostru ogor sămănătorist, iar Falernul tot autohtonul nostru Drăgășani <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-12">
                           <hi rend="color(#0b0080)">[12]</hi>
                        </ref>.</p>
                     <p>Spiritul sămănătorist se continuă și azi în Ardeal ca într-un pământ natal, printr-o serie de poeți locali: Valeriu Bora, Ovidiu Hulea, Lucian Costin, Iustin Ilieșiu etc., și ceva mai personalizat Vasile Al. George etc.</p>
                  </div>
                  <div type="div4">
                     <head>
                        <label>2. </label>
                        <lb/>Poezia sămănătoristă în regat</head>
                     <p>
                        <hi rend="bold">A. Mândru.</hi> La noi, în regat, idilismul real al lui A. Mândru nu și-a găsit o expresie diferențiată (“vrăji șoptite“, „o dulce stea“, „minune sfântă“ etc.). <hi rend="italic">Floarea Tibrului</hi>, poem antic, cuprinde idila epistolară a tânărului plebeu Publius și a tinerei Lydia, în nenumărate versuri facile, romantice și teatrale <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-13">
                           <hi rend="color(#0b0080)">[13]</hi>
                        </ref>.</p>
                     <p>
                        <hi rend="bold">G. Vâlsan.</hi> Poeziile lui G. Vâlsan, prețuite și de T. Maiorescu, n-au fost adunate în volum decât după douăzeci de ani de la publicarea lor în <hi rend="italic">Sămănătorul</hi>; în banalitatea uniformă a epocii, ele par, totuși, a aduce uneori o frăgezime delicată de notație, un psihologism interesant, o poliritmie savuroasă, deși împinsă la discursivitate și prolixitate și o familiaritate nu lipsită de farmec. Firește, ca și întreaga poezie a epocii, e saturată de coșbucism și de expresie eminesciană <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-14">
                           <hi rend="color(#0b0080)">[14]</hi>
                        </ref>.</p>
                     <p>Din producția timpului, nediferențiată prin talent, mai cităm poezia erotică a lui E. Ciuchi <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-15">
                           <hi rend="color(#0b0080)">[15]</hi>
                        </ref>, cea războinică a lui Nicolae Vulovici <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-16">
                           <hi rend="color(#0b0080)">[16]</hi>
                        </ref>și, întrucâtva mai citibilă, cea a lui G. Tutoveanu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-17">
                           <hi rend="color(#0b0080)">[17]</hi>
                        </ref> (n. 1872), de lirism direct și idilic, exprimat în pastă coșbuciană sau în rumegătură verbală eminesciană.</p>
                     <p>Decadentismul sămănătorist nu s-a sfârșit, dealtfel, odată cu dispariția <hi rend="italic">Sămănătorului</hi>, ci s-a prelungit în toate revistele ce i-au continuat directiva, ca: <hi rend="italic">Ramuri, Drum drept, Neamul românesc literar, Floarea darurilor</hi> etc. și chiar în zilele noastre atât de anacronicul <hi rend="italic">Cuget clar</hi>(1936). Nu e nevoia unei enumerații complete; ajunge citarea câtorva nume:</p>
                     <p>
                        <hi rend="bold">Ion Sân-Giorgiu</hi>. Lipsa de originalitate a lui Ion Sân-Giorgiu devine acceptabilă prin corectitudine și facilitate, în care influența lui Eminescu (<hi rend="italic">Chemare</hi>) sau Cerna (<hi rend="italic">Noaptea</hi>) se străvede. În ultimele volume (<hi rend="italic">Rodul sufletului</hi>și <hi rend="italic">Arcul lui Cupidon</hi>) plasticitatea poetului s-a dezvoltat treptat până la aparențele modernismului, fie prin abuz de imagine, fie prin dezinvoltura formei libere, fie prin egocentrism și mai ales tumultuos senzualism <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-18">
                           <hi rend="color(#0b0080)">[18]</hi>
                        </ref>. Volbură Poiană <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-19">
                           <hi rend="color(#0b0080)">[19]</hi>
                        </ref>, Const. Asiminei <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-20">
                           <hi rend="color(#0b0080)">[20]</hi>
                        </ref>, Vasile Militaru, Eugeniu Revent și, ceva mai pus în ritmul vremii, harnicul Al. Iacobescu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-21">
                           <hi rend="color(#0b0080)">[21]</hi>
                        </ref> etc. sunt numele ce se găsesc mai des în publicațiile sămănătoriste și în volume numeroase.</p>
                  </div>
                  <div type="div4">
                     <head>
                        <label>3. </label>
                        <lb/>Poezia sămănătoristă în Bucovina</head>
                     <p>
                        <hi rend="bold">G. Rotică.</hi> În Bucovina, G. Rotică a pornit prin a fi un bard național sau, după cum s-a spus, „un Goga al Bucovinei“. Și el are deci un tată ce poartă pe piept „un ban de argint de la împăratul“; și lui îi zic „Domn“ feciori și fete din sat; și el așteaptă „de la prunci“ răzbunarea zilei de mâine „cu care amenință pe stăpânitorii gliei“.</p>
                     <p>Într-un cuvânt, G. Rotică a debutat ca „decadent“ al lui Octavian Goga, adică imitatorul lui. Bard al „Bucovinei“, în ultimii ani ai sămănătorismului, G. Rotică ne-a făcut surpriza unei evoluții spre poezia subiectivă. Invenția verbală și capacitatea de expresie figurată sunt minime; dar, deși materialul întrebuințat e comun, are, totuși, o frăgezime ce-i însuflețește fraza poetică prin simpla acțiune a sincerității și a unei elocințe sentimentale fără artificii. Banală ca expresie, această poezie e încă plină de nuanțe sufletești, cu eleganțe instinctive și cazuistică amoroasă, cu delicatețe de sensibilitate. În locul chemării brutale, avem acorduri abia șoptite, tragedii petrecute în încrucișarea unei singure priviri, dorințe înăbușite în scrupule, tot jocul etern al atracției și respingerii pasionale. Print-un adevărat paradox poetic, i-a fost dat acestui rural câmpulungean să exprime amorul discret, cu sfiiciuni de fecioară și ezitări de moralist. Delimitările definesc, negreșit, mai mult caracterul psihologic decât cel estetic al lirismului poetului, destul de sumar <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-22">
                           <hi rend="color(#0b0080)">[22]</hi>
                        </ref>. Printre poeții sămănătoriști ai Bucovinei mai cităm pe Vasile Calmuțchi <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-23">
                           <hi rend="color(#0b0080)">[23]</hi>
                        </ref>, pe Ion Ciocârlă-Leandru cu revolta împotriva străinilor <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-24">
                           <hi rend="color(#0b0080)">[24]</hi>
                        </ref>, Nicu Dracinschi <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-25">
                           <hi rend="color(#0b0080)">[25]</hi>
                        </ref>, V. Huțan, de inspirație gogistă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-26">
                           <hi rend="color(#0b0080)">[26]</hi>
                        </ref> , Sever-BeucaCostineanu etc.</p>
                  </div>
                  <div type="div4">
                     <head>
                        <label>4. </label>
                        <lb/>Poezia sămănătoristă în Basarabia</head>
                     <p>Nici de contribuția literară a Basarabiei nu ne putem apropia decât cu interes cultural și cu amorțirea scrupulelor estetice. Numai gândul că unele din aceste versuri au fost scrise înainte de război și că reprezintă, prin urmare, dovezi de continuitate culturală românească dintr-o epocă de înstrăinare ne face să răsfoim, de pildă, Miresmele din stepă ale lui Ion Buzdugan <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-27">
                           <hi rend="color(#0b0080)">[27]</hi>
                        </ref> sau Poeziile lui Al. Mateevici <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-28">
                           <hi rend="color(#0b0080)">[28]</hi>
                        </ref>, cu o poezie citabilă (<hi rend="italic">Limba noastră</hi>) și chiar <hi rend="italic">Flori de pârloagă</hi>ale lui Pan-Halippa <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-29">
                           <hi rend="color(#0b0080)">[29]</hi>
                        </ref>.</p>
                     <p>Susținută pe o bogată rețea de reviste cu deosebire provinciale, acest sămănătorism sau această mediocritate reprezintă o bogată floră poetică prin toate micile centre culturale ale unei țări mănoase în poezie: literatură culturală, patriotică, ocazională, festivă, literatură de „barzi ai neamului“ — iată ce se poate spune, în încheiere, de poezia sămănătoristă.</p>
                  </div>
               </div>
               <div type="div3">
                  <head>
                     <label>II.</label>
                     <lb/>Poezia tradiționalistă</head>
                  <p>Poezia sămănătoristă nu s-a continuat numai sub forma inspirației rurale și patriotice, ci a evoluat și sub forma tradiționalismului. Prezența unei poezii tradiționaliste de o indiscutabilă valoare estetică ne dovedește inutilitatea controversei asupra materialului poetic: materialul rural este tot atât de susceptibil de a deveni estetic ca orișicare altul. Ceea ce desparte apele e numai talentul, în compoziția căruia, pe lângă elementul său primordial și unic, mai intră însă și elemente străine. Tradiționalismul nostru e un sămănătorism sincronizat cu necesitățile estetice ale momentului printr-un contact, la unii poeți, tot atât de viu ca și cel al moderniștilor, dacă nu cu sensibilitatea apuseană, cel puțin cu procedeele ei stilistice. Peisagiul rural, solidaritatea națională în timp și în spațiu, ortodoxismul — totul nu formează decât un determinant psihologic, care ar putea fi tot atât de bine înlocuit cu peisagiul urban, cu discontinuitatea sufletească a omului modern, cu incredulitatea, fără alte repercuții asupra valorii estetice. Arta începe de la expresia acestui material și ceea ce s-a schimbat în expresia lui constituie tocmai nota diferențială a tradiționalismului față de sămănătorismul anemiat prin simpla imitație a unor forme epuizate. Era timpul unei infuziuni de sânge nou — infuziune venită prin contactul cu Francis Jammes, Rainer Maria Rilke și cu întreaga literatură modernă și, mai ales, simbolistă.</p>
                  <p>Această poezie tradiționalistă de inspirație uneori rurală și folclorică, alteori națională sau ortodoxă, tendențioasă sau numai virtuală, s-a dezvoltat, cu deosebire, la <hi rend="italic">Gândirea</hi>, sub semnul unei atitudini programatice, sau prin alte reviste provinciale (<hi rend="italic">Ramuri, Flamuri, Datina, Miorița, Năzuința, Suflet românesc</hi>) apărute nu numai cu scopuri de creațiune poetică, ci și de polemică. Rămâne să o caracterizăm acum prin reprezentanții ei principali și prin alți câțiva ce capătă o semnificație prin înglobarea lor într-o mișcare de grup.</p>
                  <p>
                     <hi rend="bold">Nichifor Crainic.</hi> Poezia lui Nichifor Crainic (n. 1889) reprezintă, cu deosebire, expresia acestui sămănătorism evoluat estetic în tradiționalism. Cu punct de plecare într-o sensibilitate vădit rurală, sămănătorismul său s-a înălțat repede la o concepție integrală și la o unitate teoretică: solidaritatea, în spațiu, cu pământul și, în timp, cu rasa; pe de o parte, deci, o inspirație realistă și actuală, iar pe de alta, conștiința unei existențe fragmentare dintr-o totalitate împrăștiată în veacuri.</p>
                  <p>Aparent, Nichifor Crainic e cântărețul apei, al văii, al câmpiei, al ogorului, privite sub toate aspectele anotimpurilor sau prin variațiile de lumină ale aceleiași zile; telurică, poezia lui se integrează în cadrele unei literaturi limitate la orizonturi natale, a literaturii lui Alecsandri sau Coșbuc, a lui Hogaș sau Sadoveanu, pe care n-o depășește prin noutatea viziunii. În realitate, el nu e atât poetul peisagiilor exterioare sau lăuntrice, cât e poetul solidarității cu ele. Indiferent în liniile lui exterioare, peisagiul nu se colorează prin variațiunile sentimentului și nu-i împrumută personalitatea: poetul nu-l cântă și nici nu se cântă în el. Inspirația lui se exaltă asupra unei idei abstracte și devine o ideologie: pământul cu orizonturile lui limitate e supremul modelator al sufletului uman; el nu e numai un spectacol și un generator estetic, ci și un determinant biologic și etic al conștiinței, al cărui poet voluntar și ostentativ se proclamă. De la dependența „șesului natal“ la determinismul ancestral, trecerea era firească, întrucât nu numai pământul modelează, ci și lungul șirag al strămoșilor. invizibili, morții trăiesc în noi și prin instinctele pe care ni le-au determinat, dar și prin ideologia lor ce se amestecă în deliberările conștiinței; fiecare din noi e, așadar, consecința necesară a unei succesiuni de generații în tiparele unui anumit peisagiu. Natura și strămoșii încheie, astfel, ciclul servituții noastre, iar poezia solidarității cosmice și a tradiționalismului înlocuiește poezia liberului arbitru și a individualismului.</p>
                  <p>Pe lângă influența formală a lui Eminescu și a lui Coșbuc, e de regretat cotropitoarea influență a lui Vlahuță sau, mai degrabă, similitudinea de atitudini: inspirația e înlocuită printr-un proces intelectual, ideea e dezvoltată după legile logicii până la demonstrația finală și luciditatea expoziției nu mai lasă loc spontaneității lirice și misterului. Poeziile devin astfel „compoziții“.</p>
                  <p>În <hi rend="italic">Patria</hi>, de pildă, noțiunea patriei e disociată în toate elementele ei, într-o analiză didactică, din care dispare emoția. La fel în <hi rend="italic">Magii</hi>, în<hi rend="italic">Cămin rămas departe</hi>, în <hi rend="italic">Cântecul pământului</hi> sau în <hi rend="italic">Durere</hi>; și nu numai în <hi rend="italic">Cântecele patriei</hi>, fatal retorice, dar chiar și în cele mai bune poezii ca, de pildă, în <hi rend="italic">Un cântec pe secetă</hi>.</p>
                  <p>De o puritate de formă împinsă până la perfecție, cu largi acorduri bucolice, cu un netăgăduit echilibru, în care fondul lui Coșbuc e tratat cu inteligență și luciditate, după metodele antipoetice ale lui Vlahuță, în care cele două teme eterne, a pământului tangibil și a patriei abstracte, sunt atât de metodic și de armonios dezvoltate — de un neîndoios clasicism și măsură, dar fără misticismul pe care vor să-l vadă unii, această poezie se integrează cu cinste în patrimoniul literaturii naționale: firida cărților de citire o așteaptă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-30">
                        <hi rend="color(#0b0080)">[30]</hi>
                     </ref>.</p>
                  <p>
                     <hi rend="bold">Ion Pillat.</hi> După vane ispite budiste și alte „amăgiri“ poetice influențate de poezia parnasiană și simbolistă franceză și de Macedonski, dar în care găsim și filonul viitoarei sale inspirații, centrată pe amintire, și deci pe evocarea copilăriei și a trecutului în genere, Ion Pillat (n. 1891) s-a împlântat în câmpul strămoșesc, între dealul și via Floricăi, între castanul cel mare și apa Argeșului, în peisagiul familiar al copilăriei, între orizonturile poetice și poetizate de amintire. Dintr-un desăvârșit acord al sentimentului elegiac, atât de simplu și de profund, cu mijloacele de realizare tot atât de elementare, a ieșit această operă de cristalină rezonanță, cu sunetul ei propriu, deși integrat în simfonia literaturii noastre băștinașe.</p>
                  <p>Mai îndrăgit și mai concret decât Nichifor Crainic, tradiționalismul lui Ion Pillat purcede de la realități: de la „vie“, de la „castanul cel mare“, de la „vârful Dealului“, de la „luncă“, de la „odaia bunicului“, de la „capelă“ — de la tot ce încheagă nu numai orizontul Floricăi, dar și patriarhala casă a bunicului, de la „putina unde își lua baia cu foi de nuc“, până la „ceasul lui de pe masă ce și-a mai păstrat tic-tacul“ și nu se ridică nici la neam, nici la patrie; ca peisagiu, el se oprește la hotarele Floricăi, iar ca solidaritate, se mărginește la simpla legătură familială; bunica și mai ales bunicul domină această poezie domestică (<hi rend="italic">Mormântul</hi>). Figura lui Ion Brătianu se desprinde, astfel, din toate lucrurile mărunte ce l-au înconjurat și se risipește, înmulțită în reînnoirea naturii de primăvară; un nou panteism familial se irosește, parfumat, din versuri pline de pietate… Reală, emoția poetului are o și mai mare rezonanță în noi prin însăși pietatea pe care o simțim cu toții față de „păstorul de oameni“; sentimentul se generalizează și familia mică se leagă de familia mare. Tonul nu se înalță, totuși, la patetic și nu lunecă nici la panegiric; patriotismul își împinge discreția până a se șterge cu totul. Pietatea se încheagă din sentimente strict personale și se materializează prin lucruri mărunte și zilnice: un astfel de intimism într-un subiect, ce s-ar fi putut lesne amplifica și trata solemn, e adevăratul principiu de emoțiune al acestor poezii. Dragostea pentru moșie (în sens mărginit) și instinctul de familie, la care se reduce tradiționalismul poetului, sunt legate în armătura unui sentiment elegiac, general dealtfel, dar pe care nu-l găsim nici în tradiționalismul lui Nichifor Crainic, nici în poezia descriptivă a lui Alecsandri, profundul regret al copilăriei pierdute.</p>
                  <p>Relicviile casei de la Florica, toate elementele peisagiului exterior, castanul, via, cireșul, pădurea din Valea Mare, lunca, zăvoiul, căsuța din copac, nu devin material descriptiv ca la Alecsandri și nici puncte de plecare ale unei solidarități teoretice cu solul modelator; ele nu-s văzute prin realitatea lor de acum, ci-s însuflețite prin amintirea copilăriei și colorate prin părerea de rău a trecutului; pretutindeni un fâșâit al vremii, o nostalgie după timpurile de odinioară, un sentiment de dezrădăcinare și o dorință de reîntoarcere la natură și la locul de baștină (<hi rend="italic">Castanul cel mare, Străinul</hi>).</p>
                  <p>O astfel de poezie se situează în realitățile noastre sufletești și cosmice și se integrează în acea literatură autohtonă, cu profunde însușiri naționale, ce pornește din filonul popular și se afirmă printr-un lanț neîntrerupt de scriitori, cu un fond comun, deși cu variate mijloace de realizare, nu numai pe măsura talentului, ci și pe a timpului. Poezia lui Ion Pillat e transpunerea poeziei lui Alecsandri, prin tot progresul de sensibilitate și prin toate prefacerile limbii, pe care le-au putut înfăptui cincizeci de ani de evoluție: aceeași viziune idilică a naturii, aceeași seninătate pătrunsă însă și de un sentiment elegiac, ce-i sporește emotivitatea și, deci, lirismul, și aceeași simplitate de limbă și mijloace de materializare poetică. Într-o literatatură de imagism exagerat, e bine de constatat de câtă forță se poate bucura imaginea rară, topită și armonioasă (de cercetat, de pildă: <hi rend="italic">În vie, Cucul din Valea Popii, În luncă, Vârful dealului, Lumina, Iarna</hi> etc.).</p>
                  <p>În stăpânirea unui instrument atât de simplu și, totuși, atât de meșteșugit, și a unei vâne poetice atât de proaspete, deși tradițională, era firesc, și chiar fatal, ca poetul să caute nu numai să-și lărgească filonul inspirației sale, dar să-și și teoretizeze propriul său talent.</p>
                  <p>Bătrânii lărgesc inspirația poetului într-o solidaritate trecută dincolo de cadrele conștiinței domestice, dar nu prezintă aceeași armonie de fond și expresie ca Florica și vădesc un patetism retoric și o insuficientă caracterizare a marilor strămoși. Adevărată monografie rurală, <hi rend="italic">Satul meu</hi> (1927) e prea schematic și prea voit prozaic. Altă semnificație are însă <hi rend="italic">Biserica de altădată</hi> (1926), în care, după anexarea cultului domestic, a cultului strămoșilor, a vieții rurale, se anexează și viața religioasă a poporului nostru, punctul de reazim al doctrinei tradiționaliste. Există în acest volum o intenție programatică cu atât mai evidentă cu cât nu e vorba de o poezie mistică izvorâtă dintr-un sincer sentiment religios, ci, mai întâi, de o atitudine sentimentală față de tot ce poate evoca religia și „biserica de altădată“ și, apoi, probabil, deși nemărturisit, de conștiința importanței credinței pentru trăinicia vieții morale a unui popor. Din aceste considerații de stat, și sub influența lui Rainer Maria Rilke, Ion Pillat ne-a dat <hi rend="italic">Povestea Maicii Domnului</hi>, principial falsă: sub o formă populară, cu suave, dar voite naivități, legenda sfântă este localizată în cadrele vieții noastre rurale <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-31">
                        <hi rend="color(#0b0080)">[31]</hi>
                     </ref>.</p>
                  <p>
                     <hi rend="bold">V Voiculescu.</hi> Ceea ce impresionează de la început la V Voiculescu (n. 1884) este posesiunea limbii, a unei limbi rurale, inedite și uneori inestetice, dar care, printr-o întrebuințare, susținută fără nici o sforțare, imprimă întregii opere o tonalitate de expresie ce i-ar putea constitui o personalitate într-un domeniu în care personalitatea este aproape exclusă. Cu un material verbal atât de original, dar nu totdeauna sigur în valoarea lui estetică, poetul afirmă și o vigoare de descripție matură, probă, didactică însă, solidă, de un realism pregnant până la antipoetic.</p>
                  <p>După două volume tradiționaliste și prin subiecte, și prin limbă și tehnică (în care Vlahuță s-ar fi putut recunoaște), <hi rend="italic">Poemele cu îngeri</hi>(1927) ne aduc, în parte, o primenire a inspirației scriitorului prin contactul cu o altfel de literatură decât cea practicată până acum. De pe urma prestigiului universal al poeziei lui Rainer Maria Rilke, o undă de creștinism a sosit și pe aripele îngerilor lui Voiculescu, ca și la alți poeți de la<hi rend="italic">Gândirea</hi>. Inspirația rămâne, dealtfel, tot tradițională, sub forma ei specific ortodoxă, forma pur teoretică și lipsită de misticism; și cum limba are aceeași savoare regională — nouă e numai încercarea de spiritualizare și de interiorizare, frângerea formei tradiționale, odinioară atât de tihnită, în amplele ei volute, printr-o versificație poliritmică. Influențele literaturii noi abundă însă, ca, de pildă, „digresiunea“ practicată de Maniu sau sugestia maeterlinckiană (<hi rend="italic">Dumnezeul copilăresc, Îngerul din odaie</hi> etc.). Volumul <hi rend="italic">Destin</hi>, ultimul, se realizează în același material verbal colțuros, neaoș până la manieră — cu evocări de peisagii stâncoase (<hi rend="italic">Centaurul, Plângere către heruvim</hi> etc.), în imagini și vocabular identice, cu evocarea copilăriei de la țară (<hi rend="italic">Prin sita zilelor</hi> etc.) și, în genere, a vieții rurale în latura fizică și morală (<hi rend="italic">Povestea fetei din sat</hi>) cu elemente de mistică și eres, pe care autorul avea să le întrebuințeze apoi cu succes în teatru (<hi rend="italic">Umbra</hi>) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-32">
                        <hi rend="color(#0b0080)">[32]</hi>
                     </ref>.</p>
                  <p>
                     <hi rend="bold">Adrian Maniu.</hi> Voința de a fi original domină începuturile activității literare a lui Adrian Maniu (n. 1891) — voință hotărâtă, reflectată și realizată prin naive atitudini sufletești și, apoi, și prin mai naive procedee stilistice și verbale, prin tot ce poate atrage atenția și impresiona; originalitatea se deformează într-o „poză“, ale cărei elemente se pot vedea în <hi rend="italic">Salomeea</hi>.</p>
                  <p>Există în <hi rend="italic">Salomeea</hi>, pe alocuri, o viziune proaspătă și o notație personală, alături de care găsim însă, chiar de la început, intervenția nedorită a autorului: legendei i se arată în dos un interpret lucid și chiar ironic, cu un comentariu ce ucide lirismul; poezia devine un simplu joc lipsit de convingere și de sinceritate; pasiunea Salomeei e un prilej de strâmbătură sarcastică; până și decorul ei e întors spre parodie. Manieră, dealtfel, influențată de Laforgue, născocitorul poeziei improvizate, cu imagini descusute, familiare, de un macabru voit.</p>
                  <p>Vom găsi, de pildă, „complainta“ laforguiană, amestec de sentimentalitate lăcrimoasă cu ironie, de poetic cu prozaic, de notație liniară, de romanță și de parodie, în cadre ce nu trec la divagație și la incoerență, în <hi rend="italic">Elegie</hi> sau în <hi rend="italic">Balada spânzuratului</hi>.</p>
                  <p>Suspendarea gândirii prin reflexii sau paranteze inutile, elipsa sistematică de cugetare sau de expresie, tonul prozaic sau numai familiar și alte mici amănunte tehnice din poezia câtorva tineri de azi vin de-a dreptul prin Adrian Maniu de la Jules Laforgue.</p>
                  <p>Prezent în cele mai voite elucubrațiuni, poetul coexista și pur; încă din acea epocă, găsim în Adrian Maniu o viziune personală a peisagiului, un instinct al amănuntului, o stăpânire a notației precise, ce fac dintr-însul, pe lângă un elegiac, un pastelist viguros și nou.</p>
                  <p>De la atitudinea ironică și „superioară“ a Salomeei sau a Meditației, poetul s-a aplecat spre pământul tutelar, spre ritmul popular, spre basmul românesc, spre tradiție. Arta lui s-a simplificat, dar și în această simplificare se simte o voință încordată, — căci ceea ce domină în Adrian Maniu e încă inteligența, care, după cum îi dictase la început ironia, îi dictează acum o simplitate și de atitudine și de expresie, ieșită dintr-o stilizare voită, în serviciul căreia poetul pune aceeași viziune proaspătă, aceeași notație neașteptată, aceeași formă de un prozaism voit, prin comparații eliptice, prin voluntare nepăsări ritmice și de rimă, prin noutăți de expresie spontană — imitate de poeți mai tineri.</p>
                  <p>Plecat de la modernism și chiar de la avangardism, Adrian Maniu trece azi printre poeții tradiționaliști și chiar ortodocși de la <hi rend="italic">Gândirea</hi>. Ortodoxismul acesta în <hi rend="italic">Lângă pământ</hi> (1924<hi rend="italic">), Drumul spre stele</hi> și <hi rend="italic">Cântece de dragoste și moarte</hi>este mai mult formal, deoarece atât folclorul cât și eresul creștin sunt în genere folosite ca elemente descriptive; nimic dogmatic sau transcendent în utilizarea motivelor ortodoxe, ci numai decorativ <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-33">
                        <hi rend="color(#0b0080)">[33]</hi>
                     </ref>.</p>
                  <p>
                     <hi rend="bold">Lucian Blaga.</hi> Pare, desigur, ciudat de a alipi pe Lucian Blaga (n. 1895) mișcării poetice tradiționaliste, întrucât prin tehnică și expresie poezia lui n-a trecut numai ca modernistă, într-o epocă în care și simbolismul părea o noutate, ci chiar ca avangardistă, influențată fiind de expresionismul german, susținut și teoretic în <hi rend="italic">Filozofia stilului</hi>, unde poetul recunoaște în arta modernă tensiunea interioară de a transcende lucrurile, în relațiune cu cosmicul, cu absolutul, cu ilimitatul. Stilul vieții născut din setea de absolut ne îndreaptă, credea poetul filozof, spre anonimat, spre dogmă, spre colectivismul spiritual, spre arta abstractă și stilizare lăuntrică. „Arta nouă, scria Lucian Blaga în <hi rend="italic">Fețele unui veac</hi>, diformează natura, înlocuind-o cu realități spirituale. Arta nouă e față de aspectul imediat al naturii arbitrară, și nu-i urmează liniile; îi impune alte linii“.</p>
                  <p>Nu numai faptul de a-și fi publicat cele mai multe din poeziile sale în paginile <hi rend="italic">Gândirii</hi>, ci și o anumită întoarcere la pământ, la tradiția anonimă, la rit, ne face să-l alipim acestei mișcări.</p>
                  <p>Nu în linia tradițională s-au prezentat, desigur, <hi rend="italic">Poemele luminii</hi> (1919), atât de bine primite. Cu întrebuințarea versului liber eram deprinși de la simboliști, la care însă însemna emanciparea din uniformitate și putința de a exprima mai strâns și mai variat nu numai ideea poetică, ci și sugestia ei muzicală; nu pentru aceste scopuri pare a-l fi întrebuințat poetul în chip cu totul exclusiv.</p>
                  <p>Poezia lui nu izvorăște atât dintr-o emoție profundă, ci din regiunea senzației sau din domeniul cerebralității; am numi-o impresionism, dacă prin faptul depășirii obiectivului nu i s-ar cuveni mai degrabă titulatura de expresionism. Din contactul liber al simțurilor cu natura găsim în poezia lui Lucian Blaga nu numai o impresie de prospețime, ci și un fel de bucurie de a trăi, un optimism și chiar un fel de frenezie aparentă, nietzscheiană, cu răsuflarea scurtă, limitată la senzație sau sprijinită pe considerații pur intelectuale. Expresionism poetic, iar alteori o cugetare plasticizată, ușor de transpus într-o schemă foarte simplă; fixarea unei impresii sau a unei constatări de ordin intelectual prin procedeul comparației cu un alt termen din lumea materială — iată mecanica poeziei lui Lucian Blaga. Astfel cugetarea:</p>
                  <lg>
                     <l>„Lumina minții mele sporește taina lumii, nu o dezvelește“</l>
                  </lg>
                  <p>se fixează plastic prin corelația ei cu un fenomen din lumea materială:</p>
                  <lg>
                     <l>„după cum lumina lunii mărește misterul lumii“.</l>
                  </lg>
                  <p>Iată strictul mecanism al poeziei <hi rend="italic">Eu nu strivesc corola de minuni a lumii.</hi>
                  </p>
                  <p>Constatarea:</p>
                  <lg>
                     <l>„Lacrimile ce-ți apar în ochi anunță împăcarea sufletului“</l>
                  </lg>
                  <p>se fixează plastic prin corelativul material:</p>
                  <lg>
                     <l>„după cum când picurii de rouă răsar pe trandafiri, zorile sunt aproape“.</l>
                  </lg>
                  <p>În jocul strict al comparației, arta lui Lucian Blaga se înseamnă prin imagine. Poetul e unul din cei mai mari originali creatori de imagini ai literaturii noastre, imagini neprevăzute, cizelate (<hi rend="italic">Liniște, Amurg de toamnă, Gorunul</hi> etc.).</p>
                  <p>Cu o artă definitivă, el a pus, astfel, în circulație o serie de adevărate cochilii, ornamentat sculptate, ale unor impresii, fie de ordin senzorial, fie de ordin intelectual; în loc de a fi inserate într-o complexă alcătuire poetică, ele sunt risipite într-o pulbere de cale lactee. Cum tehnica și capacitatea de expresie imagistică se mențin în toate celelalte volume, egal, ne rămâne să înregistrăm numai variațiile conținutului lor. Dionisiacul din <hi rend="italic">Poemele luminii</hi> se menține și în <hi rend="italic">Pașii profetului</hi> (1921), cu aceeași tendință expresionistă de depășire; inspirația poetului se întoarce de data aceasta la pământ, la un fel de bucolism stilizat și mistic, — căci Lucian Blaga e singurul poet mistic al <hi rend="italic">Gândirii</hi>, deși nu în sens ortodox, ci al unei adeziuni profunde, al unei contopiri cu obiectul și al transformării lui prin aureolări de sfinți bizantini; un suflu „panic“ și panteistic străbate întreagă această culegere. În volumele <hi rend="italic">În marea trecere</hi> (1924) și <hi rend="italic">Lauda somnului</hi> (1929) bate un vânt de dezolare, un sentiment de părăsire și o neliniștire față de moarte; neliniștea pare calmată în <hi rend="italic">Cumpăna apelor</hi> prin gândul că neființa în care intrăm nu-i alta decât cea din care am ieșit. Cine e tulburat însă de eternitatea timpului, în care n-a fost? <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-34">
                        <hi rend="color(#0b0080)">[34]</hi>
                     </ref>
                  </p>
                  <p>
                     <hi rend="bold">G. Murnu.</hi> După moartea lui Coșbuc, G. Murnu (născut totuși în Macedonia, 1868) a rămas cel mai bun cunoscător al limbii române, nu cunoscătorul empiric al unei limbi regionale, ci al întregii limbi din întregul ei teritoriu de dezvoltare.</p>
                  <p>Admirabilele traduceri ale <hi rend="italic">Iliadei</hi> și <hi rend="italic">Odiseei</hi> sunt dovada acestei cunoașteri teoretice și a fuziunii pe care o face poetul între diversele dialecte pentru a crea un organism verbal capabil de a reda bogăția de expresie a aedului homeric. Posesiunea resurselor și a mecanismului limbii i-a dat și posibilitatea de a proceda la creațiune verbală pe baza analogiei și, în adevăr, nimeni în literatura noastră, fără a fi recurs la derivativul francez, n-a creat mai multe cuvinte acceptabile, de o latinitate autentică sau cel puțin de o proveniență autohtonă incontestabilă. Stăpân pe aceste mijloace de expresie și creator chiar de expresie, după traducerea <hi rend="italic">Iliadei</hi> și <hi rend="italic">Odiseei</hi>, G. Murnu era indicat pentru genul epic. Totul e epic și sfătos în temperamentul său: însăși posedarea literaturilor antice, valorificate desăvârșit numai în acest gen, îi impuneau balada (<hi rend="italic">Tudora, Călina, Marcu celnicul</hi> etc.), ca singura formă și a virtuozității sale verbale și a atitudinii sale sufletești. Aceste însușiri nu se puteau însă valorifica în poezia lirică, în care purismul său riguros stânjenește, iar conservarea procedeelor stilistice ale poeziei clasice iese din timp. Mijloacele epice prezintă o oarecare stabilitate — pe când, mai capricioase și mai subiective, mai legate variațiuni temperamentale și de timp, modurile lirice au evoluat atât de mult încât, dacă admitem lirica antică printr-un proces de substituire psihologică în atmosfera momentului istoric, nu o mai putem admite strămutată în mijlocul sensibilității și expresiei moderne.</p>
                  <p>
                     <hi rend="bold">Sandu Tudor.</hi> Dublă ca inspirație și manieră, poziția lui Sandu Tudor (n. 1899) e veche, când vorbește de „aleanul doinei“ și de „lelea care visează“, sau mai ales tradițională și patriarhală, când evocă „jupani, boiarini și dvoreni“, domnițe și vlădici sau pe tânărul oștean „strâns în cingătoarea lată cu paftale“, sau în stihurile monahale „în noaptea Sân-Vinerii mari“ etc.; e și nouă, prin fiorul de misticism ce o străbate, prin notație și imagine. Limba nu prezintă unitatea de ton necesară: voit arhaică uneori, ea se modernizează fără tranziție în invențiuni verbale discutabile și în regretabile deviațiuni gramaticale. Acum în urmă, la <hi rend="italic">Gândirea</hi>, poezia lui a devenit strict ortodoxă. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-35">
                        <hi rend="color(#0b0080)">[35]</hi>
                     </ref>
                  </p>
                  <p>
                     <hi rend="bold">Grupul oltean.</hi> În sânul mișcării tradiționaliste, desfășurată pe dublul front al publicisticii și al poeziei, am putea distinge chiar un grup oltean — ce și-a deviat uneori energiile lirice în acțiune pamfletară sau numai teoretică pentru cauza tradiționalistă. Iată câțiva poeți din acest grup:</p>
                  <p>
                     <hi rend="bold">Marcel N. Romanescu.</hi> Cu toată inegalitatea lui de compoziție, <hi rend="italic">Izvoare limpezi</hi>(1923), volumul de debut al lui Marcel N. Romanescu (n. 1897) presupune o unitate de temperament poetic; parnasian în genere și deci mai mult exterior, găsim însă un echilibru sufletesc, o viziune senină, repede împinsă la idilă și bucolică, o armonie limpede și grațioasă, ce ne fac să-l rânduim pe poet printre neoclasici. Neoclasicismul nu înseamnă numai evocarea unor subiecte antice, în care vedem mai degrabă exercițiul unei arte îndreptate spre decorativ, — tot așa după cum elementul bucolic nu ne pare îndestulător pentru caracterizarea tradiționalismului; clasicismul stă în echilibrul forțelor sufletești din care iese o împăcare de sine și o viziune optimistă a lumii; clasicismul mai reprezintă și o tendință spre obiectivare. Eminescu e un chinuit și deci un romantic; Coșbuc e un echilibrat și deci un poet clasic; talentul nu stă totuși în formulă. O astfel de idilică seninătate o găsim mai în toate poeziile lui Marcel Romanescu.</p>
                  <p>Existența ei nu ne-ar fi obligat decât să-l rânduim ca pe o cifră într-o sumă; câteva poezii ne fac însă să vedem în acest poet o rară prospețime de expresie și suavitate de simțire, cum e, de pildă, în <hi rend="italic">Litanii,</hi> apoi în <hi rend="italic">Castanul</hi> și în unele fragmente din ciclul <hi rend="italic">Vatra</hi>.</p>
                  <p>În operele sale ulterioare <hi rend="italic">Cuiburi de soare</hi> (1927) și, mai ales, în <hi rend="italic">Hermanosa din Corint</hi>, <hi rend="italic">povestea unei hetaire</hi> (1927), clasicismul poetului decade, din nefericire, spre exterior și decorativ; în ultimul volum el ia chiar aspectul de gravură galantă, căreia nici măcar prestigiul intermitent al artei nu-i poate ridica valoarea; sonetistul parnasian stăpân pe meșteșugul său reapare în ciclul <hi rend="italic">Zei și oameni</hi> din <hi rend="italic">Grădina lui Teocrit</hi> (1927) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-36">
                        <hi rend="color(#0b0080)">[36]</hi>
                     </ref>.</p>
                  <p>
                     <hi rend="bold">Radu Gyr.</hi> Cel mai activ și mai plin de conștiință oltenească din acest grup e Radu Gyr (n. 1905), care în trei volume: <hi rend="italic">Liniști de schituri</hi>(1927), <hi rend="italic">Strâmbă-lemne</hi> (1928) și <hi rend="italic">Cerbul de lumină</hi> (1930), pe o linie de progres și cu realizări în ultimul, afirmă un tradiționalism regional teoretic și o putință de a se scoborî în folclor, în basm, în legendă, de a se hrăni dintr-o sevă autohtonă. Ceea ce-i lipsește acestui temperament vehement și ciclic e disciplina artei sale, măsura; facilitatea, pe care i-o dă o virtuozitate verbală, fără frâna gustului, se transformă în erupție și prolixitate. Acum, în urmă, poetul pare totuși a fi scăpat întrucâtva de gongorismul și alegorismul didactic al primelor sale încercări lirice <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-37">
                        <hi rend="color(#0b0080)">[37]</hi>
                     </ref>.</p>
                  <p>
                     <hi rend="bold">N. I. Herescu.</hi> Și N. I. Herescu se arată, în <hi rend="italic">Cartea cu lumină</hi> (1927), un tradiționalist și chiar un regionalist teoretic și un folcloric efectiv, cu cântece și descântece în metru popular. Se simte influența lui Jammes și a lui Ion Pillat, adică tot a lui Jammes <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-38">
                        <hi rend="color(#0b0080)">[38]</hi>
                     </ref>.</p>
                  <p>Tot în mișcarea olteană amintim și pe Ștefan Bălcești, în sens mai mult sămănătorist, și pe A. Pop-Marțian, în sens mai mult modernist; precum și pe frații Eugen, Savin (acesta mort) și Paul Constant, fertili și variați <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-39">
                        <hi rend="color(#0b0080)">[39]</hi>
                     </ref>.</p>
                  <p>
                     <hi rend="bold">Zaharia Stancu.</hi> Poemele simple ale lui Zaharia Stancu participă la mișcarea tradiționalistă, nu numai pentru că au apărut întâi în<hi rend="italic">Gândirea</hi>, ci prin legătura lor cu pământul și peisagiul, fără, dealtfel, intenții programatice sau vână folclorică; pastelism grațios și intimism gingaș — prin care se străvede, ca la toți acești poeți autohtoni, influența lui Francis Jammes. Acum în urmă a dat, într-o traducere expresivă, lirica abruptă a lui Serghei Esenin <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-40">
                        <hi rend="color(#0b0080)">[40]</hi>
                     </ref>.</p>
                  <p>
                     <hi rend="bold">N. Crevedia.</hi> Țâșnirea cea mai dârză a tradiționalismului românesc s-a produs în ultimii ani, în chip cu totul neașteptat, prin apariția volumului <hi rend="italic">Bulgări și stele</hi> (1933) al lui N. Crevedia, publicat mai întâi în <hi rend="italic">Gândirea</hi>. O poezie care nu iese nici din folclor, nici din pastel, nici din bucolică, nici din basm, și, cu toate acestea, o poezie rurală, mai bine zis plebee, poezie de dezmoștenit al soartei setos de a birui, de revoltat împotriva celor ajunși, fără să fie revoluționară; poezie de mare vigoare plastică, de cruzime de vocabular până la vulgaritate și inestetic, dar autentică, unitară prin sentiment și limbă. Pentru a-și îngădui libertățile de limbă, de care se folosește, a trebuit desigur să apară mai întâi<hi rend="italic">Florile de mucigai</hi> ale lui T. Arghezi, fără de care originalitatea de expresie a lui N. Crevedia ar fi fost unică. Fondul, după cum am spus, e cu totul altul — fond de proletar flămând, jinduind la bunurile vieții, de golan lacom de bani și de glorie. <hi rend="italic">Mi-e sete, mi-e foame</hi>, în această privință, e poezia cea mai expresivă. Originalitatea dură a poetului se realizează însă și în alte laturi; portretul psihologic din <hi rend="italic">Taica</hi> e o admirabilă xilografie, iar <hi rend="italic">Foametea</hi>, o viziune apocaliptică viguroasă:</p>
                  <lg>
                     <l>Pe cer se vărsase o tigvă cu lapte,</l>
                     <l>Stelele-nfloriră — boabe coapte,</l>
                     <l>Luna plină creștea, creștea — ca o mămăligă.</l>
                  </lg>
                  <p>Chiar și în erotică poetul găsește încă o notă personală de pasiune și de umor țărănesc <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-41">
                        <hi rend="color(#0b0080)">[41]</hi>
                     </ref>.</p>
                  <p>
                     <hi rend="bold">V Ciocâlteu.</hi> Rural e și V Ciocâlteu (n. 1890), deși nu folcloric (folclorul e reprezentat doar prin unele elemente de magie, cum sunt descântecele). Poezie abruptă, zgrunțuroasă, fără emotivitate și șlefuire, cu o viziune strict plastică, realizată pe alocuri în pastel (<hi rend="italic">Crugul vremii, Nocturna</hi>), respiră vigoare și optimism frenetic și chiar agresiv. Îi trebuie doar mai multă noutate și de simțire și de expresie <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-42">
                        <hi rend="color(#0b0080)">[42]</hi>
                     </ref>.</p>
                  <p>
                     <hi rend="bold">D. Ciurezu.</hi> Izvorâtă din folclor, poezia lui D. Ciurezu (n. 1901) nu prezintă încă o linie categorică de demarcație între izvoarele din care pornește și elaborația sa personală. Limbă neaoșă, cu efecte puternice de vocabular și, întrucât se poate lămuri și psihologia scriitorului, poezie dinamică, de tânără forță plebee setoasă de luptă și viață <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-43">
                        <hi rend="color(#0b0080)">[43]</hi>
                     </ref>.</p>
                  <p>
                     <hi rend="bold">Radu Boureanu.</hi> Pe linia luminii, care, prin poezia populară, Vasile Alecsandri, Ion Pillat constituie, oarecum, o tradiție latină în sânul literaturii noastre, se înscrie și <hi rend="italic">Zbor alb</hi>, ca și restul liricii lui Radu Boureanu (n. 1905). Elegie armonizată în tonuri înfrânate și minore, în surdină sentimentală, pe fond însă alb, senin, eterat (<hi rend="italic">Anna Maria de Val-de-lièvre</hi>); statică și monocordă, uneori cu rădăcini în etnos și în legendă (<hi rend="italic">Povestea voievodului Mrejer</hi>). Nu-i lipsită de rezonanță, dar nici de influențe (Maniu, Blaga) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-44">
                        <hi rend="color(#0b0080)">[44]</hi>
                     </ref>.</p>
               </div>
               <div type="div3">
                  <head>
                     <label>III.</label>
                     <lb/>Poezia „de concepție“,filozofică și religioasă</head>
                  <p>După studiul poeziei sămănătoriste propriu-zise trecem la studiul așa-numitei poezii „de concepție“, în fond raționalistă, retorică, sau chiar didactică, cultivată în genere de <hi rend="italic">Convorbiri critice</hi>. Prin colaborația lor succesivă, la <hi rend="italic">Sămănătorul</hi> sau la <hi rend="italic">Convorbiri critice</hi>, la unii din acești poeți se poate observa chiar o dualitate de inspirație și de manieră, adică nota națională și tradiționalistă, înlocuită apoi prin nota filozofantă și retorică (D. Nanu, Corneliu Moldovanu, de pildă, și întrucâtva chiar P Cerna). .</p>
                  <p>
                     <hi rend="bold">P Cerna.</hi> Deși publicate mai mult în <hi rend="italic">Sămănătorul</hi> și în <hi rend="italic">Convorbiri literare</hi> și prețuite și de N. Iorga și de T. Maiorescu, poeziile lui P Cerna (1881—1913) au fost supravalorificate mai ales de Mihail Dragomirescu, pe care-l impresiona „originalitatea compoziției“, „arta cu care se desfășoară și se leagă, înălțându-se treptat, deosebitele momente“, dezvoltarea „ideilor și a efectelor“, adică, sub raportul fondului, elementul intelectual, căruia i se dădea o preponderență prejudiciabilă, iar, sub raportul formei, dezvoltarea compoziției retorice după toate regulile treptelor formale.</p>
                  <p>Sub acest aspect sunt, așadar, analizate <hi rend="italic">Plânsul lui Adam</hi>, <hi rend="italic">Floare și genună</hi> sau <hi rend="italic">Către pace</hi>. În realitate, „concepția“ lor e mediocră, dar, și în afară de aceasta, prezența oricărei concepții ca simplu element de ordin intelectual, fatal mediocru, nu are decât o importanță relativă. Tocmai din acest caracter intelectual, a cărui tradiție venerabilă în literatura universală o găsim și în „compozițiile“ marilor romantici francezi, poezia lui P Cerna iese din circuitul preocupărilor poetice ale epocii noastre; ea nu exprimă și nu sugerează stări sufletești adânci, ci, dimpotrivă, exprimă pe calea dialecticii retorice nu numai ceea ce se poate exprima, ci și ceea ce se poate dovedi.</p>
                  <p>Dacă proporția participării elementului pur intelectual în compoziția poeziei e o chestiune încă discutată și dacă întreaga problemă n-a fost amintită aici decât pentru a se indica sensul în care tinde să fie rezolvată, înlăturarea elementului retoric și demonstrativ din poezie e un punct câștigat. Când nu sunt pledoarii pentru anumite „concepții“, poeziile lui P Cerna sunt spasmuri erotice, imnuri dionisiace închinate fericirii de a trăi și de a iubi; stelele, luna, soarele, natura, zeii și oamenii sunt învolburați în imprecații frenetice și într-o frazeologie azi insuportabilă, dar care a dat impresia intensității de simțire. Considerat din punct de vedere al materialului plastic — adică al limbii, al imaginii, al topicii, al armoniei, într-un cuvânt a ceea ce constituie originalitatea de expresie a unui poet, Cerna se prezintă nediferențiat: materia în care a lucrat e fie veche și banală, fie dominată de Eminescu. Iată, de pildă, începutul din <hi rend="italic">Din depărtare</hi>, lăudat de critică:</p>
                  <lg>
                     <l>Nu ți-am vorbit vrodată, și pe ferești deschise</l>
                     <l>Nu ți-am trimis buchete, stăpâna mea din vise,</l>
                     <l>Ci numai de departe te-am urmărit adese,</l>
                     <l>Iluminat de gânduri nespuse, ne-nțelese…</l>
                     <l>Înfioratu-mi suflet nu s-a-ntrebat vrodată,</l>
                     <l>Făptura ta de zee pe cine îl îmbată… etc.</l>
                  </lg>
                  <p>„Stăpâna mea din vise“, „gânduri nespuse“, „înfioratu-mi suflet“, „faptura ta de zee“ sunt un limbaj poetic cu desăvârșire scos din posibilitățile literare de azi. Dar dacă imaginația plastică se desfășoară în dezvoltări poetice, dacă pentru P Cerna iubita e „mândra mea“, „lumina mea“, . „crăiasa visurilor mele“, „domnița mea cu nume adorat“, „stăpâna mea nespusă“; dorul e „nespus“ când nu-i „nemărginit“; gândurile sunt tot „nespuse“, noaptea e „crăiasa“, dragostea e o „vrajă sărbătorească“, pieptul e de „foc“, iubirea e „senină“ etc., etc. — infiltrația eminesciană, într-o bună parte a operei lui poetice, e și mai caracteristică (<hi rend="italic">Ecouri, Ideal, Din depărtare</hi> etc.).</p>
                  <p>Constatării acestei infiltrațiuni i se răspunde, de obicei, prin constatarea unui temperament diferențiat; optimismul indiscutabil al lui P Cerna e opus pesimismului eminescian. Dar după cum, în ceea ce privește concepțiile poetului, le-am arătat nu numai lipsa de originalitate, ci și relativa lor importanță, cât timp sunt privite în sine, tot așa și în chestiunea temperamentului: prin convingere sau prin dispoziții temperamentale suntem cu toții pesimiști sau optimiști; în artă problema temperamentului nu se pune însă decât din pragul calității materialului, în care se realizează estetic. Poezia lui P Cerna trebuie, așadar, încadrată în formula poeziei de substanță intelectuală ca fond și retorică, sub raportul formei. Înlăuntrul acestei formule, ea depășește tot ce s-a scris până acum la noi, nu atât prin energia sentimentului, cât prin amploarea dezvoltării lui în largi acorduri și în compacte construcții de strofe retorice <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-45">
                        <hi rend="color(#0b0080)">[45]</hi>
                     </ref>.</p>
                  <p>
                     <hi rend="bold">D. Nanu.</hi> Dominate de influența eminescianismului formal și exprimând vagile efuziuni sentimentale ale unui lirism direct și suspinător,<hi rend="italic">Nocturnele</hi>(1900), opera de debut a lui D. Nanu (n. 1873), nu mai pot fi acceptabile azi. Prin colaborația de mai târziu la <hi rend="italic">Sămănătorul</hi> apare în poet o vână sămănătoristă, nu în sensul ruralismului, ci în sensul istorismului, adică al evocării trecutului eroic, în care s-au încercat mai toți poeții sămănătoriști. Descoperim, astfel, deodată, un poet epic cu o trăsătură sigură și viguroasă (<hi rend="italic">Răsăritul, Tismana, Pribegia lui Petru Rareș</hi>etc.). Oricât ar părea de paradoxal — această notă epică a rămas mai neatinsă de măcinarea timpului, întrucât epicul e totdeauna mai rezistent.</p>
                  <p>Prin colaborația la <hi rend="italic">Convorbiri literare</hi>, dar mai ales la <hi rend="italic">Convorbiri critice</hi>, D. Nanu a abordat „poezia de concepție“ (<hi rend="italic">Îndoiala, Atoli</hi>), cu deliberări în contradictoriu, în factura marilor poeme romantice de acum vreo sută de ani. Influența lui Vigny e, dealtfel, evidentă și, ceea ce e mai regretabil, și a lui Vlahuță, în expresia lapidară și didactică a unor cugetări abstracte.</p>
                  <p>Într-un cuvânt, poetul e un romantic întârziat, un spirit deliberativ și reflexiv, cu aspirații religioase, și un erotic înfrânat de resemnare și de simț etic. I-a lipsit originalitatea expresiei pentru ca locul lui să fie mai mare în istoria poeziei noastre <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-46">
                        <hi rend="color(#0b0080)">[46]</hi>
                     </ref>.</p>
                  <p>
                     <hi rend="bold">Corneliu Moldovanu.</hi> Colaborația la <hi rend="italic">Sămănătorul</hi> i-a impus lui Corneliu Moldovanu (n. 1883) o fază de patriarhalism, de evocare a trecutului, caracteristică întregii poezii sămănătoriste statice și nostalgice, pentru care poetul avea toate mijloacele de ton epic, descripție și de expresie limpede și arhaică (<hi rend="italic">Zile de restriște, Boierul, Jupânița, Cronicarul</hi> etc.).</p>
                  <p>La <hi rend="italic">Convorbiri critice</hi>, Corneliu Moldovanu a evoluat la poezia de „concepție“, elementul cel mai caduc al operei acestui poet epic întors de la destinul lui (<hi rend="italic">Sacra fames, Spre culme</hi> etc.). Model al genului — în care o descripție, prețioasă în amănunt, dar fastidioasă prin deformație, vrea să fie însuflețită de o suflare mistică — este atât de artificială prin didacticism <hi rend="italic">Cetatea soarelui</hi>, mult lăudată la <hi rend="italic">Convorbiri critice</hi>. Caracterul demonstrativ, filozofant sau numai discursiv in abstracto se găsește și în <hi rend="italic">Felix culpa</hi>, în <hi rend="italic">Imn morții</hi> și, din nefericire, și în alte poeme, ca: <hi rend="italic">Răzvrătiții, Vulturul, Privind fericirea, Hamlet</hi> etc. Adevărata realizare a talentului poetului trebuie căutată, așadar, împotriva criticii timpului, în simplele și evocatoarele tablouri sămănătoriste, printre care e de amintit, în primul rând, <hi rend="italic">Trecând Carpații</hi>, în micile poezii erotice, în descripție, când nu e pusă în serviciul unei „concepții“, în traduceri admirabile, în balade și, în genere, în tot ce are vreo legătură cu atitudinea epică, și nu în poeziile filozofice „de concepție“, abstracte și discursive, tip Vlahuță, sau în marile sale compoziții erotice, în care iubirea e numai o aspirație vaporoasă „de vis“, înăbușită de considerații morale <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-47">
                        <hi rend="color(#0b0080)">[47]</hi>
                     </ref>.</p>
                  <p>
                     <hi rend="bold">A. Toma.</hi> Publicate în volum în 1926, poeziile lui A. Toma (n. 1875) se situează totuși înainte de război, acum un sfert de veac, adică în însăși epoca elaborației lor, moștenitoare directă a lui Eminescu și Coșbuc și contemporană lui Vlahuță, P Cerna, D. Nanu sau Corneliu Moldovanu; vom găsi, deci, în ele și influența celor doi înaintași și note evidente de contemporaneitate cu ceilalți, dar, mai presus de orice, covârșitoarea influență a lui Eminescu (<hi rend="italic">Desăvârșirea, Toamna</hi> etc.).</p>
                  <p>Poezia lui A. Toma este, în genere, o poezie „de concepție“, adică o poezie raționalistă, de probleme rezolvate în dramatism, în moralism, în psihologism (specia Haralamb Lecca) sau chiar în simplă anecdotă (<hi rend="italic">Memento vivere, Adolescent, Eva, Sfinxul, Sora Irina</hi> etc.) — cochiliile solide ale unor idei dezvoltate metodic, în felul poeziilor lui Cerna sau chiar Vlahuță, — în care respiră o mare și onestă conștiință profesională, o inspirație de calitate intelectuală, desfășurată în ample volute impecabile, cărora le lipsește doar elementul noutății sensibilității și al expresiei <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-48">
                        <hi rend="color(#0b0080)">[48]</hi>
                     </ref>.</p>
                  <p>
                     <hi rend="bold">N. Davidescu.</hi> N. Davidescu (n. 1888) a început prin a fi baudelairian, în fond și în formă. Vom găsi și la dânsul, deci, asocierea voluptății cu descompunerea organică, senzualitatea provocată de putreziciune. Nu e vorba numai de viziunea femeii, amestec de puritate și de perdițiune, ci și de nevroza caracteristică poeziei baudelairiene, nevroza pur citadină, nevroza boemei condamnate la o silnică viață de cafenea, artificială, cu viziuni tulburi, cu oboseli premature, cu nostalgiile solare ale omului învăluit de nori de fum și doborât de o veghe inutilă (<hi rend="italic">Spleen, Sentimentalism, Sfârșit de toamnă</hi>).</p>
                  <p>Influența lui Baudelaire nu se mărginește, dealtfel, numai la sensibilitate, ci se întinde și la expresia ei, întrucât, ca și poetul francez, acest simbolist e, în fond, un clasic: fiecare poezie cuprinde o idee strict delimitată, harnic dezvoltată și solid construită; compoziția devine, astfel, un instrument esențial. Versul e clasic, amplu, strofa regulată; în <hi rend="italic">Inscripții</hi>, nici urmă de vers liber; totul se desfășoară după un robust instinct de conservație formală.</p>
                  <p>Renunțând la nevroza baudelairiană, poezia scriitorului s-a îndreptat spre intelectualizare; vom găsi, deci, într-însul o poezie francă de cugetare, ce-l situează în linia urmașilor lui Grigore Alexandrescu și la celălalt pol al simbolismului. În această manieră avem <hi rend="italic">Parafraza sărutării lui Iuda</hi>, solid bătută și argumentată în versuri pline; tot un act de pură cugetare e expus cu forță în <hi rend="italic">Daemoniaca Poemata</hi>, în versuri de maturitate de expresie.</p>
                  <p>O astfel de poezie intelectualizată are meritele genului, dar și defectele lui: discursivitatea și retorismul. Activitatea metodică de adevărat constructor a acestui poet intelectual s-a continuat, dealtfel, în aceeași linie de lirism impersonal în <hi rend="italic">Cântecul omului</hi>, vast poem ciclic, din care până acum au apărut trei volume: <hi rend="italic">Iudeea, Hellada și Roma</hi> și, prin reviste, fragmente din <hi rend="italic">Evul mediu</hi>. Povestea omului, izgonit din rai, se cristalizează astfel în episoade biblice, istorice, sau din atmosfera timpului, de la evoluția paradisiacă, până în <hi rend="italic">La căpătâiul doctorului Faust</hi>, într-o serie de poeme de toate mărimile și formele, verslibriste sau clasice, laborioase sau grațioase, cu numeroase lecturi și influențe, ca întreaga operă a acestui intelectual, în care domină însă puterea de construcție obiectivă și chiar didacticismul. Pe aceste blocuri, scoase din toate carierele istoriei și cioplite cu migală și cu știință ritmică, au crescut și garoafele unei pasiuni lumești. Cerebrale și ele, micile poezii de castă înflăcărare din <hi rend="italic">Leagăn de cântece</hi> (în care Moréas și-a lăsat amintirea) constituie o horbotă de sidefuri sculptate, de virtuozități încremenite, de variațiuni subtile, de grații ale unui rece extaz erotic:</p>
                  <lg>
                     <l>E ca și cum ai simți tainic prin vine</l>
                     <l>Că ți s-ar împrăștia reci aurori,</l>
                     <l>E ca și cum ai topi repede-n tine</l>
                     <l>Luceferi sonori <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-49">
                           <hi rend="color(#0b0080)">[49]</hi>
                        </ref>.</l>
                  </lg>
                  <p>
                     <hi rend="bold">George Gregorian.</hi> Eminescianismul a găsit în George Gregorian (n. 1886) un continuator: e singura notă de rezonanță profundă pe care o reținem la acest poet, în care freamătă o neliniște metafizică, o spaimă de neant, un zbucium și o disperare venite din stratele muzicale ale sufletului. Dacă mijloacele de realizare poetică ar fi fost la înălțimea unei inspirații atât de profunde, alta ar fi fost valoarea acestei poezii. Lipsită de forța creatoare de imagini și chiar de simplu vocabular, ea se istovește iute într-o expresie limitată și decolorată, fie prin impreciziune, fie prin abuz: visul, neantul și vidul se arată obsedant la fruntariile expresiei poetului; dacă le vom adăuga haosul, abisul și infinitul, sfârșim mijloacele prin care el își plasticizează spaima. În aceeași categorie obsesivă intră și lut, aromă, parfum, scrum, zare, adie, stinge, iar ca determinări adjectivale, fin, vag, dulce, ce nu determină nimic.</p>
                  <p>Insuficiența verbală se unește cu o egală insuficiență de expresie figurată. Calitatea muzicală a inspirației îl îndepărta de la plasticitate; și pe calea abstractizării putea fi însă nou și personal. Imaginea poetului rămâne, totuși, decolorată și banală. Insuficiența de expresie se agravează și prin improprietate; rareori s-a zbătut un poet într-un cerc mai restrâns de cuvinte, întrebuințate și ele imprecis.</p>
                  <p>În afară de acest lirism de o puternică emotivitate nerealizată, G. Gregorian a publicat înainte de război în <hi rend="italic">Convorbiri critice</hi> câteva poezii „de concepție“ ca: <hi rend="italic">În Sahara, Pe Golgota</hi> sau oda <hi rend="italic">Omul</hi>, ce au dezlănțuit entuziasmul criticii raționaliste a timpului tocmai prin natura lor discursivă și raționalistă. În realitate și <hi rend="italic">Pe Golgota</hi> și <hi rend="italic">În Sahara</hi> sunt laborioase și onorabile compoziții în genul romantic de acum o sută de ani, — în felul <hi rend="italic">Cetății soarelui</hi> a lui Corneliu Moldovanu, la fel de prețuită la <hi rend="italic">Convorbiri critice</hi>. Poezie retorică, azi inacceptabilă.</p>
                  <p>Producția mai recentă a poetului în <hi rend="italic">La poarta din urmă</hi> se virilizează prin accent; voință de descătușare din materie, pentru a evada în astral, ca fond; amestec de suavitate cu vulgaritate brutală de limbă, ca formă. Dar și în acest volum, filozofic încă, de revoltă împotriva destinului și a nimicniciei universale, ca bruscă trecere de la efuzie lirică la pamflet antiburghez, ca și, mai ales, în <hi rend="italic">Sărac în țară săracă</hi>, de pură revoltă socială și sub raportul dualității sufletești, dar cu deosebire sub cel al expresiei aspre, viguroase, plebee și cinice, influența poeziei lui Tudor Arghezi este vizibilă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-50">
                        <hi rend="color(#0b0080)">[50]</hi>
                     </ref>.</p>
                  <p>
                     <hi rend="bold">M. Săulescu.</hi> Torturat de neliniște metafizică, M. Săulescu (1888—1916) și-a destrămat poezia într-o serie de întrebări în jurul sensului vieții, întrebări ce pot părea oțioase unor spirite puțin meditative sau definitiv resemnate din prea multă meditație, dar care trădează o sensibilitate înfrigurată, generatoare de poezie a neliniștii, a nesiguranței, a nostalgiei de a fi aiurea, paralizată totuși de îndoiala că s-ar putea să fie mai bine aici, a solidarității cu înaintașii ce s-au zbătut în aceleași probleme, pe care poate acum le-au dezlegat; poezie, în sfârșit, rezumată în incertitudine și întrebări fără răspunsuri sau cu mai multe răspunsuri problematice, un fel încă de a nu avea răspuns; poezie ce nu reprezintă o „filozofie“, ci o dispoziție sufletească „filozofică“ și careia nu i-a lipsit decât originalitatea expresiei sau chiar siguranța ei estetică, pentru a o impune ca o valoare pozitivă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-51">
                        <hi rend="color(#0b0080)">[51]</hi>
                     </ref>.</p>
                  <p>
                     <hi rend="bold">Ștefan Nenițescu.</hi> Poezia lui Ștefan Nenițescu (n. 1897) e una din puținele încercări de poezie mistică românească, a cărei impresie de sinceritate iese poate din extrema simplitate a formei sub care se traduce o sensibilitate monotonă, o umilință cu puține nuanțe și o naivitate atât de pură, încât nu ni le putem închipui simulate, ci efectul unei grații divine. Nu putem privi „deniile“ decât cu interesul psihologic cu care privim vechile icoane bizantine, cu sfinții elementar stilizați, patinate de vreme, căci și Ștefan Nenițescu reușește patina arhaică.</p>
                  <p>Plecată dintr-o obsesie, pe care vrea, mai ales, să ne-o sugereze, această poezie nu se sprijină pe multe mijloace literare; figurația ei e redusă și unitară și e o fericire când, între atâtea axioane și gângăviri, găsim și imagini reușite, adaptate tonului (<hi rend="italic">Când prima dată, Nu </hi>
                     <hi rend="italic">te-am văzut</hi>).</p>
                  <p>Întru cât privește <hi rend="italic">Ode italice</hi>, — nimic din ce se cuvine odei, nimic din ce se cuvine Italiei <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-52">
                        <hi rend="color(#0b0080)">[52]</hi>
                     </ref>.</p>
                  <p>
                     <hi rend="bold">Al. Al. Philippide.</hi> Lipsită în genere de emotivitate, poezia lui Al. Al. Philippide (n. 1900) nu comunică; joc de imagini exterioare, se limitează normal în peisagiu sau în domenii intelectuale, de aici și pornirea fie spre pastel, în care ne-a dat și cele mai bune bucăți ale sale (de ex. <hi rend="italic">Pastel</hi>), fie, mai ales, spre filozofare sau cel puțin spre atitudini meditative; vidul, veșnicia, nimicnicia, gloria, Hamlet, Prometeu, moartea, revolta, devin teme poetice (<hi rend="italic">Prohod, Cântecul nimănui, Veghe</hi> etc.) sau chiar chestiuni personale atacate cu vehemență de cuvinte. Tăcerile se materializează sub diferite forme; elementul cosmic abundă, cel aparent intelectual se întrețese fără a ajunge însă la o concepție.</p>
                  <p>Ceea ce a impresionat mai mult, la apariție, la această poezie, în <hi rend="italic">Viața românească</hi>, a fost întrebuințarea fără control a imaginii, frenetic — cele mai adese simplă personificare împinsă până la cele mai îndepărtate consecințe. Acestei capacități de expresie figurată și-a datorit poetul reputația de modernist și încadrarea lui într-o mișcare ce se caracteriza numai în parte prin imaginea cultivată în sine <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-53">
                        <hi rend="color(#0b0080)">[53]</hi>
                     </ref>.</p>
                  <p>
                     <hi rend="bold">Ion Marin Sadoveanu.</hi> Cântecele de rob ale lui Ion Marin Sadoveanu (n. 1893) se fixează în atenție prin sentimentul legăturii de pământ, al vieții terestre de rob al tinei, nu fără a arunca „puntea“ aspirațiilor spre cer, al prelungirii vieții dincolo, în azurul eternității; în versurile lui mai personale plutește obsesia morții, chiar când ia aspectul unui simplu „motiv“ poetic (<hi rend="italic">Moartea și monahul, Moartea și măscăriciul</hi> etc.). Pe lângă influența folclorică din unele poezii, se notează suflul discursiv și retoric mai pestetot, în puțină concordanță cu tendințele poeziei moderne (deși Paul Claudel e un poet modern) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-54">
                        <hi rend="color(#0b0080)">[54]</hi>
                     </ref>.</p>
               </div>
               <div type="div3">
                  <head>
                     <label>IV.</label>
                     <lb/>Poezia erotică și elegiacă</head>
                  <p>După studiul poeților de inspirație mai mult intelectuală, a poeților de „concepție“ sau filozofi, în care compoziția domină aproape materialul poetic, e rândul trubadurilor și al poeților sentimentului, poeți erotici sau ai lirismului direct și pe urmă al elegiacilor.</p>
                  <p>
                     <hi rend="bold">Cincinat Pavelescu.</hi> Produs al vieții de salon, opera lui Cincinat Pavelescu (1872—1935), cel mai autentic dintre trubadurii noștri, nu putea ocoli, în totul, primejdiile condițiilor ei de producere; evoluând între punctele extreme ale literaturii de societate — madrigalul și epigrama —, ea s-a realizat, totuși, liric în exemplare definitive pentru formula ei, cărora distincția formei, atitudinea resemnării le definesc o individualitate (<hi rend="italic">Seară tulbure</hi>).</p>
                  <p>Resemnarea nu e o poziție anticipată, ci e rodul unei lungi experiențe a vieții de societate, în sânul căreia asperitățile se șterg și strigătele par inoportune; pentru ce am mai face gesturi de inutilă și inelegantă protestare în fața neantului? pentru ce am blestema când natura ne-a pus consolarea alături (<hi rend="italic">Primăvara</hi>).</p>
                  <p>Natura, amorul și arta, iată principiile calmării poetului; problema finalității nu se pune, dealtfel, niciodată prea tragic, întrucât, înainte de a fi devenit dureroasă, e potolită de sensul estetic al vieții. Această repede calmare a neliniștii metafizice prin spectacolul naturii și peisagiu sufletesc, această descleștare în refugiul unui panteism binefăcător:</p>
                  <lg>
                     <l>Dar soarele ce moare, încă</l>
                     <l>Mai râde-n pomii înfrunziți,</l>
                     <l>Și-n seara clară și adâncă</l>
                     <l>Mai cântă râul: auziți!</l>
                     <l>O voi, ce mai trăiți o clipă</l>
                     <l>În ritmul vieții și-al iubirii,</l>
                     <l>Lăsați pe morți în groapa lor</l>
                     <l>Să-ndeplinească legea firii.</l>
                     <l>Și voi, în pripă,</l>
                     <l>Sorbind mirosul primăverii</l>
                     <l>Din vântul care mișcă merii</l>
                     <l>Înfloriți,</l>
                     <l>Veți bănui într-o aripă</l>
                     <l>De pasăre ce trece</l>
                     <l>Ca un fior</l>
                     <l>În umbra unui nor;</l>
                     <l>În picul rar de ploaie rece,</l>
                     <l>În vânt când mișcă trandafirii,</l>
                     <l>Că morții voștri din mormânt</l>
                     <l>Sunt: apă, umbră, floare, vânt.</l>
                  </lg>
                  <trailer>(<hi rend="italic">Panteism</hi>)</trailer>
                  <p>constituie, singură, o atitudine sufletească autentică, ce leagă în unitatea unui fascicol o producție inegală.</p>
                  <p>Atitudine fără adâncime, dar temperamentală, și, mai ales, realizată pur, în câteva poezii (<hi rend="italic">Panteism, Primăvara, Serenadă</hi>), momente extreme ale unei arte senine, echilibrate, clasice, prin care se continuă firul artei macedonskiene din <hi rend="italic">Noaptea de mai</hi>, adică a atitudinii estetice față de viață. Fără invenție verbală, fără figurație diferențiată, simple și armonioase, versurile lui Cincinat Pavelescu descriu o volută de fluidități, al cărei punct de plecare artistic și sufletesc pornește din stratul adânc al latinității, atât de realizat în Horațiu, străbunul poetului nostru.</p>
                  <p>În viață, poetul a trăit în continuă actualitate prin epigramele sale, mai mult sau mai puțin improvizate, pe care însă posteritatea nu le va înregistra <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-55">
                        <hi rend="color(#0b0080)">[55]</hi>
                     </ref>.</p>
                  <p>
                     <hi rend="bold">Victor Eftimiu.</hi> Un val cald de lirism molcom și sentimental se revarsă în toate poeziile lui Victor Eftimiu (n. 1889), în versuri clasice, corecte și chiar perfecte, sau în versuri libere, rimate sau fără rimă, într-un cuvânt în toate formele imaginare, exprimând toate ideile și toate atitudinile posibile, în ample dezvoltări retorice, impecabile, turnate într-o limbă de o puritate desăvârșită și exprimate cu o claritate dezolantă. Nimic nu te oprește; totul e convenabil, dar și convenit; totul lunecă, mătăsos, într-o scurgere uniformă; apă limpede, în care se oglindesc, indiferent: vedeniile lui Boecklin sau moartea lui Homer, Mecca sau voinicii Pindului, cerul Parisului, Hamlet murind sau Apolon, „bisericuța veche“ sau temple antice, în care murmură imnuri creștine sau păgâne, cântece de munte sau de oraș, doine sau serenade. În valul acesta de poezie directă, sentimentală, deseori banală, tip romanță, sau inteligentă, se găsesc toate speciile de poezie, se găsește chiar și notația modernă, acidă, de aqvaforte, cum e, de pildă, în <hi rend="italic">Vulturul</hi> sau în <hi rend="italic">Peisagiu nordic</hi> etc., bucăți de antologie — se găsește orice, și talent firesc, dar un talent invadat de cursivitate și de convențional sentimental; nu se găsește doar timbrul unic al unei personalități diferențiate, adică originalitatea <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-56">
                        <hi rend="color(#0b0080)">[56]</hi>
                     </ref>.</p>
                  <p>
                     <hi rend="bold">Barbu Nemțeanu.</hi> Mort timpuriu, Barbu Nemțeanu (1887— 1929) a lăsat amintirea unui „trubadur“ grațios și ironic, derivat din Heine, și cu oarecare apropieri cu St. O. Iosif; sensibilitate minoră, duioasă, expresie familiară și ștrengară, fantezie epigramatică, revolte înăbușite în paradă glumeață (<hi rend="italic">Galații</hi>), intimism suav și idilic; tinerețe. I-a lipsit doar acestei tinereți originalitatea de expresie pentru a-i da oarecare consistență. Numai ultimele lui poezii, din timpul bolii, cu spaimă în fața morții, aduc și un început de expresie mai personală <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-57">
                        <hi rend="color(#0b0080)">[57]</hi>
                     </ref>.</p>
                  <p>
                     <hi rend="bold">Oreste.</hi> Acum douăzeci de ani, Oreste trecea drept poet de talent și, prin faptul participării lui la cenaclul lui Al. Macedonski, chiar drept poet „nou“. Recitit, sentimentalitatea lui dulceagă, pare învechită. Amorul se cântă altfel astăzi. Numai în <hi rend="italic">Cireșul înflorit</hi>, sub influența poeziei orientale, înmugurește o ramură mai fragedă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-58">
                        <hi rend="color(#0b0080)">[58]</hi>
                     </ref>.</p>
                  <p>
                     <hi rend="bold">Demostene Botez.</hi> Demostene Botez (n. 1893) se distinge prin lirism direct; emotiv, el are sinceritatea emotivității sale, căreia, dezvelind-o brusc, îi îndulcește simplitatea prin expresie, deși e capabilă de prelucrări diferite. Numind-o erotică, nu i-am defini destul de precis sensibilitatea, deoarece ne-am deprins să distingem în erotism și elementul pasiunii. În poezia lui ne oprim în regiunea animismului sentimental: natura se însuflețește prin prezența sau amintirea femeii iubite; peisagiul își pune culori; tristețea se îndulcește în melancolie; gândul suprimă depărtările; totul însă la temperaturi medii, fără furtuni și avânt — cu vagi efuziuni și sentimentalism de romanță, — material uzat poate, dar susceptibil încă de a fi turnat în tipare noi și modernizat prin imagine. Versul armonios al poetului are un timbru specific; rezumată la prezența unei rezonanțe unice, personalitatea nu trebuie confundată însă cu originalitatea, cât timp nu ajunge până la diferențierea absolută. Ușor elegiac și prea direct, specia acestui sentimentalism și-a atins culmea realizării în romanțele lui Eminescu; era, deci, fatal să resimțim influența marelui poet și în poezia lui Demostene Botez (<hi rend="italic">Castanii, Dor</hi>).</p>
                  <p>În afară de erotică sentimentală și de pastelismul luminos și grațios, poetul mai e, cu deosebire în <hi rend="italic">Povestea omului</hi> și <hi rend="italic">Zilele vieții</hi>, și poetul imagist, nu numai al tristeții provinciale, al Iașului pustiu, ci și al tristeții în sine, al tristeții organice, al suferințelor, al unei cinestezii morbide și al unei grave sonorități funerare. Cu tot ineditul comparațiilor, de multe ori admirabile, și această sensibilitate de astenie completă, ca și tehnica expresiei ei, sunt influențate de poezia bacoviană (<hi rend="italic">Presimțiri, Tristeți atavice, Putrezime</hi>).</p>
                  <p>Puțin personală prin armonia exterioară a versului și limbă, această poezie se personalizează și se modernizează chiar prin imagine. În dezlănțuirea imagismului frenetic al poeziei contemporane, Demostene Botez e unul din cei mai fecunzi și mai originali creatori de expresie figurată, de comparații proaspete și grațioase; nu e imaginea laborioasă, ci imaginea simplă și totuși nouă, nu e unică, integrală, și săpată până în amănunt, ca la Lucian Blaga, ci multiplă, în cale lactee.</p>
                  <p>Firul inspirației poetice în activitatea lui ultimă (<hi rend="italic">Cuvinte de dincolo</hi>) pare a fi părăsit erotismul grațios, pentru a se înfunda tot mai adânc într-o tristețe transcendentă, într-o descompunere fatală, într-un proces de despersonalizare cu profunde rezonanțe (<hi rend="italic">Insomnie</hi>).</p>
                  <p>De notat e și părăsirea imaginismului frenetic al primelor sale poezii și lunecarea spre o expresie nudă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-59">
                        <hi rend="color(#0b0080)">[59]</hi>
                     </ref>.</p>
                  <p>
                     <hi rend="bold">Claudia Millian.</hi> Ceea ce impresionează dintr-un început în poezia Claudiei Millian (n. 1889) e siguranța mișcării ideii poetice în haina suplă a unui vers ce o învăluie și o îmbracă fără constrângere, dar și fără o libertate exagerată. O astfel de posibilitate de expresie, diferențiată însă de simpla facilitate, existentă și ea, produce o impresie de distincție, în care perversitatea simțirii se atenuează în decența grațioasă a expresiei și, mai ales, în figurația exotică, distantă și spiritualizată, oarecum, prin sine.</p>
                  <p>E în versurile poetei, pentru o limbă neformată încă definitiv, o artă remarcabilă prin fluiditate verbală; primejdia ei nu stă nici în perversitate, nici în exotism, ci în abuzul noțiunilor abstracte (infinitul, himerele etc.), a căror improprietate și uneori nonsens se mistuie, totuși, în valul sonor al ritmului verbal.</p>
                  <p>În ultimul volum, <hi rend="italic">Întregire</hi> (1936), păgânismul poetei bate drumurile dumnezeirii cu o egală senzualitate <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-60">
                        <hi rend="color(#0b0080)">[60]</hi>
                     </ref>.</p>
                  <p>
                     <hi rend="bold">Otilia Cazimir.</hi> Grațioasă, fragedă și minoră, poezia Otiliei Cazimir evoluează între un pastelism modernizat prin observație miniaturistică și adesea umoristică, tradusă în imagine nouă, și un erotism, care, sub forme ușoare și uneori laconice, împinge vagul și firescul sentimentalism până la patetism. Psihologic vorbind, zbuciumul acesta al unei iubiri otrăvite în esența ei, ce se dă și se ia, se oferă ori numai cedează, entuziastă și deziluzionată, amărâtă și totuși necesară, dar, mai presus de orice, fatală, prin nu știu ce porunci interioare, pe care o simți în versurile atât de cristaline ale poetei, este elementul cel mai interesant al unei atitudini poetice pândite de sentimentalism.</p>
                  <p>Tonul de romanță e înnobilat prin sentimentul tragic al unei situații insolubile (<hi rend="italic">Strofe în amurg, Atavism</hi>), în care suspinul duios al vorbirii e acoperit de violoncelul dureros al pasiunii.</p>
                  <p>În afară de acest intimism erotic, amestec de gingășie și de anecdodic, de psihologism și de suferință, poezia Otiliei Cazimir își îndreaptă antenele și spre natură, pe care o pulverizează și o fixează apoi în grațioase pastele, cu un incontestabil dar al observației ce prinde și al penelului ce execută: gâzele și florile, amurgurile, anotimpurile se fixează, astfel, în imagini grațioase sau grotești — evoluând de la imagismul fraged al lui Demostene Botez și aciditatea umoristică a lui G. Topârceanu. În tot, sensibilitate feminină, miniaturistică și grațioasă și o capacitate reală a expresiei figurate <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-61">
                        <hi rend="color(#0b0080)">[61]</hi>
                     </ref>.</p>
                  <p>
                     <hi rend="bold">N. Milcu.</hi> Lirica lui N. Milcu (1903—1933) e esențial erotică. Tinerețea melancolică și sensibilă a poetului a văzut pretutindeni apariția serafică a „Ei“ — a iubitei, învăluită în plasa suspinelor amoroase și a presimțirilor dureroase. În Craiova regionalismului agresiv, el a dus mai departe firul poeziei lui Traian Demetrescu, adică a legănării între iubire și moarte, între romanță și elegie, cu adaosul subtilității formale, impusă de evoluția firească a limbii poetice, mai emoționant totuși în <hi rend="italic">Grădina de sidef</hi> decât în <hi rend="italic">Fluierul lui Marsyas</hi> <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-62">
                        <hi rend="color(#0b0080)">[62]</hi>
                     </ref>.</p>
                  <p>
                     <hi rend="bold">M. Celarianu.</hi> Adevăratul debut al lui M. Celarianu (n. 1893) nu trebuie căutat în volumul de <hi rend="italic">Poeme și proză</hi>, publicat în 1913, ci în poeziile publicate în <hi rend="italic">Sburătorul</hi> și completate apoi în volumul <hi rend="italic">Drumul.</hi> Prin ce avea mai reușit, la început, părea un poet conceptual și religios — fără a fi și mistic, deoarece Dumnezeul lui era Dumnezeul iconografiei creștine și cu un caracter mai mult deliberativ (<hi rend="italic">Și Dumnezeu ceru iertare</hi>; <hi rend="italic">Iisus</hi> etc.). Sensul liricii poetului s-a adâncit apoi chiar în <hi rend="italic">Drumul</hi> — în lirica pură, molcomă, resemnată, serafică (<hi rend="italic">Un cântec întristat, Iertare</hi> etc.). Poemele de mai târziu neadunate încă în volum și închinate florilor (<hi rend="italic">Tufănele, Crinul</hi> etc.) îl pun numai aparent în linia lui D. Anghel, — fără splendoare decorativă, dar cu un patetism interior atât de accentuat încât credem că trebuie rânduit printre cei mai buni elegiaci ai noștri. I-ar fi trebuit acestui poet învăluitor, cu rezonanțe adânci de violoncel, doar o mai mare originalitate de expresie pentru a ocupa un loc mai de frunte în poezia contemporană <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-63">
                        <hi rend="color(#0b0080)">[63]</hi>
                     </ref>.</p>
                  <p>
                     <hi rend="bold">George Dumitrescu.</hi> Pastelist minor, sentimental, pe urma lui St. O. Iosif, în primele sale volume (<hi rend="italic">Primăveri scuturate, Cântece pentru Madona mică, Priveliști</hi>), printr-o tragedie intimă George Dumitrescu (n. 1901) a devenit apoi exclusiv elegiac, mișcând prin sinceritatea profundă a tonului, deși fără vreo originalitate de expresie. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-64">
                        <hi rend="color(#0b0080)">[64]</hi>
                     </ref>
                  </p>
               </div>
               <div type="div3">
                  <head>
                     <label>V.</label>
                     <lb/>Poezia descriptivă, realistă, socială, patriotică și de război</head>
                  <p>
                     <hi rend="bold">Alice Călugăru.</hi> Meritul poetei Alice Călugăru, plecată și înstrăinată încă din 1912, nu trebuie căutat în prematurele <hi rend="italic">Viorele</hi>, publicate la 17 ani (1905), pline de atmosfera și materialul lui Coșbuc și Eminescu, fără a mai vorbi de alte influențe sau naivități proprii, exprimate în versuri fluide. Originalitatea poetei începe abia peste câțiva ani în poeziile publicate prin reviste și neadunate nici până acum în volum, caracterizate prin lipsa lirismului direct și a feminității sentimentale, prin observație și putere descriptivă, prin obiectivitate și chiar prin oarecare virilitate de expresie (<hi rend="italic">Șerpii, Nuferii</hi> etc.) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-65">
                        <hi rend="color(#0b0080)">[65]</hi>
                     </ref>.</p>
                  <p>
                     <hi rend="bold">V Demetrius.</hi> Deși din cremenea dură a talentului său a țâșnit . odată flacăra vie și spiritualizată a iubirii, în cele mai izbutite versuri ale sale (<hi rend="italic">Sonete, 1914</hi>), inspirația lui V Demetrius (n. 1878), . romancier realist, se limitează în genere în cercul observației realiste, a unei lumi cu colțuri și reliefuri, în peisagiu deci (<hi rend="italic">Vremea rea</hi>, de pildă) sau în portretistică (<hi rend="italic">Cămătăreasa, Dogarul, Tocilarul, Groparul, Golanul</hi> etc.), în care talentul lui de observator se poate valorifica, deși se încearcă și în neizbutite analize psihologice (<hi rend="italic">Neînțeleasa remușcare</hi>), în furtunoase versuri erotice sau chiar în poezii de „concepție“ și în construcții ideologice, turnate într-o limbă terestră și laborioasă. În straturi de humă se găsesc, totuși, și sclipiri de argint (<hi rend="italic">Tristețea poetului, În pădure, Barza</hi> etc.) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-66">
                        <hi rend="color(#0b0080)">[66]</hi>
                     </ref>.</p>
                  <p>
                     <hi rend="bold">A. Dominic.</hi> A. Dominic (n. 1889) este un continuator al lui Octavian Goga. Ca punct de plecare: poeți sociali, amândoi râvnesc la misiunea de a întrupa dureri și aspirații colective; ca realizare, aceeași expresie retorică cu acumulare de abstracțiuni grandilocvente. Credință într-o misiune ce transcende posibilitățile individuale pentru a reprezenta umanitatea sau suferința universală (<hi rend="italic">Israel, Omul, Invocație, Rugăciune, Ispășire</hi>).</p>
                  <p>Pe când Goga se coboară însă în intimitatea vieții țărănimii de dincolo spre a o fixa în amănunte topice, Dominic se menține până la urmă în vaticinație, în apostrofe și în generalități — mai mult verbale. Poezia lui este un pumn crispat spre necunoscut, o continuă imprecație și invectivă, în care „eternitate“ și „infinit“, „enorm“, „învins“, „veșnic“, „neant“, „tragic“, „fatal“, „profund“, „uriaș“, „cosmic“ sunt cuvintele cele mai caracteristice. Iată pentru ce acestor poezii vehemente le preferăm alte câteva mai mici, ca <hi rend="italic">Diamantul</hi>, de pildă, în care poetul izbutește de a nu mai fi Dominic <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-67">
                        <hi rend="color(#0b0080)">[67]</hi>
                     </ref>.</p>
                  <p>
                     <hi rend="bold">Leon Feraru.</hi> Expatriat în America prin 1913, Leon Feraru (n. 1887) și-a publicat în 1926 poeziile de tinerețe în volumul <hi rend="italic">Maghernița veche</hi>, — în care e firesc să găsim încrustate vestigiile epocii lor de producere și ale poeților ce i-au fixat sensibilitatea (Cerna, Eminescu, G. Coșbuc, D. Anghel, St. O. Iosif).</p>
                  <p>Cutie de rezonanță a ecourilor unei întregi generații poetice, în care trilul erotic domină, s-ar putea distinge, totuși, și o firavă notă de inspirație realistă și socială (<hi rend="italic">Maghernița veche, Cântecul ciocanelor</hi> etc.), cu sunet propriu. Cât despre versurile patriotice, probabil mai noi (<hi rend="italic">Închinare, Țării mele natale</hi>), ele cinstesc sentimentele poetului, dar mai puțin pe artist <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-68">
                        <hi rend="color(#0b0080)">[68]</hi>
                     </ref> .</p>
                  <p>
                     <hi rend="bold">Eugen Relgis.</hi> Eugen Relgis (n. 1895) a debutat printr-o serie de poeme în proză, <hi rend="italic">Triumful neființei</hi>, pastișe ale manierei și chiar ale subiectelor lui D. Anghel. Convulsiunile războinice l-au fixat, apoi, într-o atitudine umanitaristă, cunoscută prin atâtea opere de propagandă. Poetul i-a supraviețuit în nota socială, urbană și ideologică, turnată într-o compactă formă verhaereniană, retorică și acumulativă (<hi rend="italic">Cântecul mașinei</hi>).</p>
                  <p>Inspirație umanitară, socială, exprimată într-un peisagiu citadin de mașini, de porturi, de elevatoare, într-un material verbal dur, abstract și retoric.</p>
                  <p>
                     <hi rend="bold">G. Talaz.</hi> Specia aptitudinii poetice a lui G. Talaz (n. 1890) e de a nu zugrăvi mici tablouri realiste, din care se desprinde o intenție simbolică (<hi rend="italic">Mlaștina, Scorbura</hi>).</p>
                  <p>Unele poezii purced și dintr-o solidaritate intimă cu natura, dintr-un panteism fără amploare, dar real, dintr-o identificare cu pământul fecundat de principiul solar.</p>
                  <p>De peste tot se desprinde însă o impresie de lipsă de originalitate a formei, de atonie, de vetustate, de banalitate, mai ales în exprimarea unei ideologii primare, elegiace și pesimiste, care vrea să se înalțe la filozofie <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-69">
                        <hi rend="color(#0b0080)">[69]</hi>
                     </ref>.</p>
                  <p>
                     <hi rend="bold">Mircea Dem. Rădulescu.</hi> Departe de a consta în vreo particularitate a sensibilității sau a expresiei artistice, modernismul, semnul sub care au fost salutați <hi rend="italic">Leii de piatră</hi>, se rezumă în elemente pur exterioare: crearea, anume, sub dublul aspect al mondenității și al activității orășenești, a unei poezii citadine. Mircea Dem. Rădulescu (n. 1889) a debutat, așadar, ca poet al eleganțelor feminine, cu frou-frouri de mătase, cu blănuri somptuoase, cu „autouri“, al balurilor „amețitoare“, al „pantofilor cu formă mică“ — făcând astfel din versurile sale un comentariu scrobit al ilustrațiilor galante.</p>
                  <p>Pentru a-și răscumpăra frivolitatea, el a încercat să ne dea și aspectul verhaerenian al orașului, adică aspectul lui proletar, cântându-ne atelierele (Priveliști moderne), salahorii din port etc.</p>
                  <p>Totul — ca și peisagiile frivole și eleganțele feminine — într-un stil de uniformă „perfecție“.</p>
                  <p>Războiul a prefăcut pe acest poet al ciorapilor de mătase și al „ciocanelor“ în „bard național“, adică într-o specie literară pe cât de numeroasă pe atât de compromisă față de estetica pură. În epoca neutralității și a războiului, el a sculat, așadar, pe morți, pentru ca, în lipsa celor vii, să cucerească Ardealul:</p>
                  <lg>
                     <l>Când viii sunt lași,</l>
                     <l>Vom ști să ne batem, noi, morții.</l>
                  </lg>
                  <p>și l-a pus pe Mihai să-și adune gloatele în vederea aceluiași scop, a evocat Putna, Bucovina, câmpiile Galiției, a „trezit“ pe latini, a cântat Belgia, viața soldaților în tranșee, a invocat pe străbuni, a apostrofat pe Wilhelm, a cântat prohodul Austriei, a cântat pe ostașii ardeleni, Oituzul, Mărășeștii, — într-un cuvânt, a cântat momentele esențiale ale neutralității și ale războiului nostru de întregire — în versuri energice, și, oricâtă rezervă am avea față de această specie de poezie eroică, trebuie să recunoaștem că, din atâta literatură patriotică, tot <hi rend="italic">Eroicele</hi> s-au dovedit mai potrivite scopului <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-70">
                        <hi rend="color(#0b0080)">[70]</hi>
                     </ref>.</p>
                  <p>
                     <hi rend="bold">Aron Cotruș.</hi> Ceea ce impresionează, în prima linie, la Aron Cotruș (n. 1891), e intemperanța verbală; lipsită adesea de rimă, de ritm, de egalitate silabică, proză uneori transformată în versuri numai printr-o ficțiune tipografică, poezia scriitorului ardelean se revarsă, acum tumultoasă în cataracte nu totdeauna cerute de un accent sufletesc, acum în leneșe pânze de ape; inegalitate silnică și neobișnuit de verbală.</p>
                  <p>Dominat de o expresie torențială, în care revin cuvintele colosal, teribil, enorm, îngrozitor, grozav, crunt, fioros, sălbatec etc., adică tot ce traduce violența și exagerarea — și, ținând seamă că adesea expresia comandă atitudinea sufletească — este firesc să bănuim că atitudinea poetului e de natură eruptivă și vizează la dezlănțuirea unei sălbatice energii, ca a unei forțe firești.</p>
                  <p>Cu un astfel de stil saturat de invective și pornit spre expresia puternică, pe lângă un exces de individualism, se mai puteau exprima și sentimente colective; subiectele sociale și cele patriotice, în legătură cu împrejurările războiului mondial, au intrat, deci, de drept, în domeniul poetului și au dus la accente de vigoare revoluționară, mai ales în <hi rend="italic">Mâine</hi>. În <hi rend="italic">Horia</hi>, nota e mai mult socială decât națională; răscoala e văzută prin prisma luptei de clasă. Construcția poemului e de ordin mai mult liric și retoric decât epic <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-71">
                        <hi rend="color(#0b0080)">[71]</hi>
                     </ref>.</p>
                  <p>Tot la acest capitol mai trecem alți doi poeți prin faptul de a fi cântat războiul realist și plastic, fără avânt liric.</p>
                  <p>
                     <hi rend="bold">B. Luca.</hi> Versurile de război ale lui B. Luca reprezintă un prim material, neprelucrat, al poeziilor lui Camil Petrescu: notațiuni realiste din viața de tranșee și de război, în genere, fixate însă într-un spirit mult mai antirăzboinic; e, credem, prima atitudine retractată în sânul unei literaturi universal „eroice“; notații obsesive în stil telegrafic și acumulativ:</p>
                  <lg>
                     <l>Convoaie lungi</l>
                     <l>de ologi, de ciungi,</l>
                     <l>cu carnea putredă de brâncă,</l>
                     <l>cu rane sângerânde încă;</l>
                     <l>învălmășeală de ofițeri, soldați,</l>
                     <l>la fel de hâzi, flămânzi și degerați —</l>
                     <l>înnoroiată gloată</l>
                     <l>Cu trupul frânt și fața moartă etc.</l>
                  </lg>
                  <trailer>(<hi rend="italic">La triaj</hi>)</trailer>
                  <p>
                     <hi rend="bold">Camil Petrescu.</hi> În aceeași linie realistă și oarecum umanitaristă (nu însă principial și declamatoare) se afirmă și poezia de război a lui Camil Petrescu (n. 1894) din <hi rend="italic">Versuri</hi>, a cărei definiție e cunoașterea plastică a lumii. Poezia devine, astfel, mai mult o problemă de sensibilizare decât de sensibilitate; totul se reduce la materie și la ochiul care o fixează; procedeul obișnuit al simbolismului de a abstractiza se răstoarnă: senzațiile se plasticizează prin contururi energice; poezia nu mai e sonoră, ci tactilă; e o poezie optică.</p>
                  <p>Dizolvată în amănunte, amenințate de prozaism și prin analiză, dar și prin înlăturarea voluntară a oricărui aparat poetic, poezia lui Camil Petrescu se valorifică prin notații de ordin pur vizual, expresii materiale din cele mai topice pentru traducerea senzației și imagini viguroase (<hi rend="italic">Vis de anemic, Amiază de vară, Mâna, Veșnicie, Marș greu</hi>). Abstracția este aproape cu totul eliminată; noțiuni ca „amintirea“, „nădejdea“, „fericirea“ devin materiale: se vorbește și de „picioarele“ nădejdii și de „câlții“ fericirii.</p>
                  <p>Valoarea unei astfel de expresii poetice stă în precizie, în imagini și în întrebuințarea vorbelor prin eliminarea așa-numitei terminologii poetice, determinată pe temeiul unei sonorități indiferente conținutului. Nu există cuvinte nepoetice, ci numai cuvinte improprii; valoarea poetică a cuvântului iese numai din proprietatea lui. Fraza e smulsă de sub orice sugestie melodică și, pentru a avea un caracter mai independent și mai viril, e prinsă în copcile unor locuțiuni, ca: „e evident“, „de fapt“, „se vede că“, „poate că“, „în mod firesc“, considerate, în genere, ca prozaice și discursive. Pe lângă prozaismul voit al expresiei, poetul cultivă și metoda analizei. Deși ne-am obișnuit să privim poezia ca o sinteză, el ne-a zdrobit însă în cioburi oglinda.</p>
                  <p>Riguroasă și plastică, notația lui nu are, totuși, nimic antipoetic în sine; numai suprapunerea ei fără cimentul emoțiunei ar putea duce la dizolvarea poeziei în proză. Prezența emoției îl ridică totuși pe poet peste materialul brut al notației expresive.</p>
                  <p>De la realismul <hi rend="italic">Ciclului morții</hi>, Camil Petrescu a trecut la grația ciclului <hi rend="italic">Un luminiș pentru Kicsikem</hi> <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-72">
                        <hi rend="color(#0b0080)">[72]</hi>
                     </ref>, în care a realizat o poezie intimistă, plină de lumină și de fin joc psihologic.</p>
                  <p>Și după ce a „văzut ideea“ încă din <hi rend="italic">Versuri</hi>, ne-a dat și o poezie ideologică, în ciclul <hi rend="italic">Transcendentalia</hi> (<hi rend="italic">Cercul, Plecare, Interioară, Cocorul</hi>etc.), în care se fixează imposibilitatea spiritului de a cunoaște absolutul, mărită și de incapacitatea lui de a se scoborî în miragiile din fundul său. Expresia rămâne tot atât de plastică și voit realistă, numai tehnica, sub influența lui Ion Barbu, se întunecă prin forme eliptice, suprimarea punctuației și alte procedee extremiste, nepotrivite unei astfel de poezii <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-73">
                        <hi rend="color(#0b0080)">[73]</hi>
                     </ref>.</p>
                  <p>
                     <hi rend="bold">I. Valerian.</hi> I. Valerian (n. 1896) a reușit să ne integreze în câteva poezii senzații în material cosmic: iarna, de pildă, se integrează în cadrul tuturor iernelor trecute (<hi rend="italic">Iarna</hi>), după cum liniștea se integrează într-o oboseală cu proporții cosmice (<hi rend="italic">Liniște</hi>). Reversul acestei facultăți este însă exagerarea și deformarea. Poezia lui și-a găsit în simbolul laborios un fel de expresie naturală. Bombasticului cugetării i se adaugă uneori și gongorismul formei lutoase <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-74">
                        <hi rend="color(#0b0080)">[74]</hi>
                     </ref>.</p>
               </div>
               <div type="div3">
                  <head>
                     <label>VI.</label>
                     <lb/>Sonete și miniaturi</head>
                  <p>
                     <hi rend="bold">M. Codreanu.</hi> Sonetele lui M. Codreanu (n. 1876) nu sunt de valoare egală; cele mai multe se mulțumesc cu fixarea unui peisagiu sau cu evocarea unui moment istoric fără cuprins emoțional sau fără noutatea ideii poetice (<hi rend="italic">Vedenii, Atila, Statuia lui V. Alecsandri</hi> etc.); deși tot descriptive, altele sunt fecundate de ideea ultimului terțet, ca <hi rend="italic">Statuia lui Ștefan</hi>:</p>
                  <lg>
                     <l>… Și razele coroanei domnitoare<lb/>Iau tonuri de rubin, pe când sub soare</l>
                     <l>S-aprinde-n zori o Roșie Dumbravă.</l>
                  </lg>
                  <p>sau <hi rend="italic">Meloterapie biblică</hi>.</p>
                  <p>De aceeași calitate sunt <hi rend="italic">Moartea anahoretului, Sturzul</hi> și chiar <hi rend="italic">Gioconda</hi> etc. Numai câteva se cristalizează definitiv în jurul unei emoții sau idei poetice ca, de pildă, <hi rend="italic">Cum doarme diamantul, Sonata lunii, Sonet artezian, Călărețul, Plopul, Efect de lună, Prier, Unei părăsite, Testamentul unui poet necunoscut</hi> etc.</p>
                  <p>Instrument de preciziune, dacă nu postulează totdeauna poezia, sonetul presupune, totuși, perfecția formală. Transformat într-o unealtă cotidiană, materialul poetului devine inegal și adese impur; limba comună și rima prevăzută.</p>
                  <p>Cu toată atitudinea dezabuzată și filozofantă, sau tocmai din această pricină, impresia de factură în serie se accentuează și mai mult în<hi rend="italic">Cântecul deșertăciunii</hi>
                     <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-75">
                        <hi rend="color(#0b0080)">[75]</hi>
                     </ref>.</p>
                  <p>
                     <hi rend="bold">Ion Pavelescu.</hi> Cu toată sforțarea și meșteșugul real al condensării, Ion Pavelescu (1889—1924) s-a legănat numai în iluzia de a-și fi pus „sigiliul de aur“, întrucât n-a avut nici idei poetice originale și nici nu s-a realizat într-un material dur. Influența lui Hérédia se simte și în unele reminiscențe (<hi rend="italic">Păcatul domniței</hi>) și în știința de a fereca sonetul într-un terțet mai viguros <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-76">
                        <hi rend="color(#0b0080)">[76]</hi>
                     </ref>:</p>
                  <lg>
                     <l>Iar tu, alături, nimfă mlădioasă,</l>
                     <l>Te agățai de gâtu-mi voluptoasă…</l>
                     <l>Și te purtam, superb ca un centaur.</l>
                  </lg>
                  <p>(<hi rend="italic">Primblare sentimentală</hi>)</p>
                  <p>
                     <hi rend="bold">Mateiu Ion Caragiale.</hi> Volumul postum al lui Mateiu Ion Caragiale (1885—1936) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-77">
                        <hi rend="color(#0b0080)">[77]</hi>
                     </ref> strânge vechile lui sonete din <hi rend="italic">Viața românească</hi> și<hi rend="italic">Flacăra</hi>. Iubitor de trecut, preocupat de heraldică și influențat de Hérédia, el ne-a dat câteva tablouri în ton arhaic ale vechii noastre vieți, pusă în valoare prin sugestia ultimului terțet:</p>
                  <p>În trântorul becisnic s-a deșteptat boierul.</p>
                  <p>
                     <hi rend="bold">Alexandrina Scurtu.</hi> La Alexandrina Scurtu, după un debut de aprigă luptă cu forma, după unele realizări parțiale în sonete de ordin mai mult descriptiv, dintre care câteva fecundate chiar și de o idee poetică (<hi rend="italic">Lângă foc, Ce ar fi?</hi>), a urmat o posesiune a meșteșugului, care, satisfăcut în sine, continuă să lucreze fără scop. În ultimul volum — sonetele se desfac însă manufacturate, fără un principiu emotiv și chiar fără perfecția formală necesară genului <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-78">
                        <hi rend="color(#0b0080)">[78]</hi>
                     </ref>.</p>
                  <p>
                     <hi rend="bold">Alice Soare.</hi> Idei și chiar o sensibilitate determinată are poeta, îi lipsește însă instrumentul de preciziune, fără care sonetul rămâne dincoace de scopul său formal. Sonetul nu admite aproximația și nici expresia comună sau pletorică. Cu mult superioară sonetelor din <hi rend="italic">Ferestre luminate</hi> e producția ultimă a poetei — neadunată în volum — prin libertatea recâștigată în pitoresc, imagistică personală, sensibilitate, ce fac mai lesne uitată nesiguranța formală încă prezentă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-79">
                        <hi rend="color(#0b0080)">[79]</hi>
                     </ref>.</p>
                  <p>
                     <hi rend="bold">G. Voevidca.</hi> Nimic nu îndreptățea pe poetul bucovinean George Voevidca de a-și alege ca formă de expresie sonetul, ce reclamă perfecția, decât doar posibilitățile pe care le oferă și unei inutile mecanice verbale. Războinice sau erotice, sonetele lui se desfășoară în material nediferențiat estetic <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-80">
                        <hi rend="color(#0b0080)">[80]</hi>
                     </ref>.</p>
                  <p>
                     <hi rend="bold">Em. Bucuța.</hi> Em. Bucuța (n. 1887) a debutat printr-o serie de <hi rend="italic">Cântece de leagăn</hi>, mici poezii al căror unic obiect e copilul, descris, cântat, exaltat în toate actele lui mai mult de ordin fiziologic decât psihologic, cum e și natural la o vârstă în care viața sufletească e cu desăvârșire redusă. Meșteșugar cu brațe noduroase de ciclop, poetul se străduiește să făurească fragile jucării, horbote de metal fin lucrat, spumă de piatră dăltuită. Nu-i lipsește, desigur, sufletul, ci puterea de expresie — adică arta.</p>
                  <p>E un tragic spectacol truda zadarnică a acestui ciclop de a transforma în podoabe miniaturale materialul prețios al sensibilității sale exaltate; sub presiunea degetelor bătătorite, metalul plesnește în aspre diformațiuni lipsite de grație și gingășie, versul se răsucește în forme chinuite și greoaie, pe care, stângaci, meșteșugarul le întinde copilașului adorat:</p>
                  <lg>
                     <l>Cârlionți să-ți văd mă-ncerc</l>
                  </lg>
                  <p>(<hi rend="italic">Basm de răsărit</hi>)</p>
                  <p>………….</p>
                  <lg>
                     <l>Du-te iară-n curte în fund</l>
                  </lg>
                  <p>(<hi rend="italic">Flori și raze</hi>)</p>
                  <p>Facultatea de a idolatriza obiectul iubit până în cele mai mici și mai prozaice gesturi, până la ceea ce s-ar putea numi persecuția adorației, s-a îndreptat firește și asupra femeii, într-o pulbere de sonete, amestec de pasional, de ingenios, de cotidian, sunet profund de violoncel, întretăiat de țipete de cobză spartă și de firul lamentației amoroase, în felul lui Conachi (<hi rend="italic">Zdrobire, Ce vreau, Ceea ce pune întrebări</hi>). Lipsește doar artistul, care și de data asta voia să fie miniaturist, prețios și „mièvre“, deși nedibăcia lui îl destină numai versurilor colțuroase și nestrunjite; nearmonioase, mai toate „miniaturile“ și „oglinzile“ lui par stridențele unui car mocănesc scăpat la vale, pe un drum desfundat de munte.</p>
                  <p>Pusă în serviciul unei idei morale, această expresie frustă și brutală — înrudită, dealtfel, cu una din manierele lui T. Arghezi — când nu voiește să fie grațioasă, se realizează, totuși în bucăți viguroase, ca, de pildă, <hi rend="italic">În armură</hi> și alte câteva <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-81">
                        <hi rend="color(#0b0080)">[81]</hi>
                     </ref>.</p>
                  <p>
                     <hi rend="bold">Emil Dorian.</hi> Ceea ce definește poezia <hi rend="italic">Cântecelor pentru Lelioara</hi> este caracterul ei de strictă observație. Îndărătul curiozității încordate în jurul copilului, nu este, totuși, numai ochiul poetului ce prinde, elimină și transpune, ci și o inimă pasionată; din mijlocul atâtor imagini noi și zâmbitoare, se înalță, astfel, deodată, și strigătul dezolat al tatălui de a nu fi participat cu nimic la durerea creației copilului său — strigăt exprimat într-o formă simplă, directă și totuși patetică:</p>
                  <lg>
                     <l>Amară fuse suferința</l>
                     <l>Pe urma umilinței grele,</l>
                     <l>Dar azi îți nasc și eu ființa</l>
                     <l>Prin toate cântecele mele <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-82">
                           <hi rend="color(#0b0080)">[82]</hi>
                        </ref>.</l>
                  </lg>
               </div>
               <div type="div3">
                  <head>
                     <label>VII.</label>
                     <lb/>Poezia de fantezie</head>
                  <p>
                     <hi rend="bold">D. Anghel.</hi> Îndeplinind un rol istoric de tranziție spre poezia nouă, poezia lui D. Anghel (1872—1914) nu e revoluționară, întrucât, nici prin calitate sentimentală, nici prin expresie, nu reprezintă un salt în necunoscut; sub raportul formei, ea s-a dezvoltat normal din brazda eminesciană, iar ca sensibilitate, dacă contrastează în forma ei ultimă cu poezia sămănătoristă sau cu retorismul lui Cerna, se situează, totuși, în poezia contemporană franceză a unui modernism cumințit și academic ce-i constituie originalitatea punții de trecere spre poezia de astăzi.</p>
                  <p>Elegant, urban, moderat, D. Anghel n-a rupt tiparele expresiei convenite, cum va face ceva mai târziu Minulescu, de pildă, ci și-a menținut aderențele cu trecutul, îndreptându-l încet, ca pe o albie, spre noile destine poetice ale unei rafinări și ale unei transparențe, nerealizate încă deplin. Din punctul din care judecăm noi astăzi, eleganța formală a lui D. Anghel ne pare prea academică, versul prea definit, strofa prea arhitectonică, limba prea puțin personală; văzută însă în mediul său imediat de formație, această expresie poetică, fără originalitate prea distinctă, a servit drept filtru prețios, prin care s-au eliminat impuritățile plebee ale poeziei sămănătoriste.</p>
                  <p>Fără a fi visdoage, ciuboțica cucului sau gura leului, florile lui D. Anghel, nalba, măghiranul, sânzienele, gherghina, sulfina și chiar floarea-soarelui răspândesc, potrivit ambianței epocii, încă o vagă mireasmă sămănătoristă, prin sentimentalismul minor, în ton de „sensiblerie“, în care „versul rar“ se ascunde în dosul unor efuziuni sentimentale destul de curente.</p>
                  <p>Numai în <hi rend="italic">Balul pomilor</hi>, evadând din dulcegăria sentimentală, îl găsim pe viitorul D. Anghel, poetul fanteziei. Abia în <hi rend="italic">Fantazii</hi> (1909), fantezia pășește în primul plan și-i dă o originalitate și-o valoare actuală, cu stabilirea unor noi raporturi între lucruri și-o invenție de figurație — punct de plecare al întregii literaturi contemporane, emancipată de alte preocupări decât cele estetice. Dar la acest artist de o sensibilitate minoră, găsim, de cel puțin două ori, și o simțire profundă, tragică aproape, ce și-a nimerit expresia lapidară în <hi rend="italic">Puterea amintirii</hi>:</p>
                  <lg>
                     <l>Oricum, până la capăt aminte ne-om aduce,</l>
                     <l>Și oricât de departe destinele ne-or duce,</l>
                     <l>Mereu și pretutindeni, oricând și orișiunde,</l>
                     <l>Când mi-oi suna eu lanțul, al tău îmi va răspunde.</l>
                  </lg>
                  <p>… și o expresie somptuoasă, de fantezie organizată, în <hi rend="italic">Vezuviul</hi>, pe care numai lungimea ne împiedică de a-l cita în întregime.</p>
                  <p>Elementul esențial al talentului lui fiind fantezia, D. Anghel a sfârșit prin a evada din poezia lirică, încercând să o organizeze teatral în<hi rend="italic">Cometa</hi>, în care, deși n-avem adevărata comedie, avem, sub influența lui Rostand, versul comic, și liber de orice constrângere, versul umoristic, apoi în cele două volume ale <hi rend="italic">Caleidoscopului</hi> <hi rend="italic">lui A. Mirea</hi>, publicat de D. Anghel și St. O. Iosif. Joc de imagini, de viziuni chiar, de asociație de cuvinte disparate, de rime neprevăzute, de aluziuni literare, de vervă rostandiană, de sentimentalism dizolvat în umor, de observație caricaturală — fuzionarea unor elemente cotidiane, ce surprind tocmai prin cotidianul lor, în flacăra purificatoare a poeziei. <hi rend="italic">Caleidoscopul</hi> a creat o specie literară cu o vitalitate supărătoare, căci, oricare ar fi arta și fantezia poetului, nu trebuie să uităm că avem de-a face, în realitate, cu o cronică rimată, extrasă din noroiul actualității, al cărei interes iese, în parte, tocmai din această actualitate, din aluzii și asociații baroce, din violentarea limbii, din virtuozitate, jonglerie și simulacru. Iată pentru ce, prețuind talentul lui D. Anghel, nu prețuim și genul ce s-a dovedit de o facilitate extraordinară și de o putere de propagare, în care îi stă propria-i condamnare <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-83">
                        <hi rend="color(#0b0080)">[83]</hi>
                     </ref>.</p>
                  <p>
                     <hi rend="bold">G. Topârceanu.</hi> G. Topârceanu (n. 1890) e cel mai autentic reprezentant al moștenirii directe a lui A. Mirea. Între <hi rend="italic">Parodii originale</hi> și<hi rend="italic">Strofe alese</hi> nu e o deosebire de substanță poetică, ci numai, pe alocuri, de realizare; și la unele și la altele, dealtfel, atitudinea și mijloacele de expresie purced din <hi rend="italic">Caleidoscop</hi>. Ceea ce este esențial la scriitor este inteligența artistică vizibilă, în adaptarea formei la conținut, în căutarea efectului, în preciziunea conturului. <hi rend="italic">Balada popei din Rudeni</hi> sau <hi rend="italic">Balada morții</hi>, de pildă, par tăiate cu dexteritatea unei mâini de meșter într-un material din care numai emoția și misterul lipsesc. Cu o viziune ascuțită și materială, Topârceanu a fixat peisagii cu amănunte prinse atât de sigur, încât natura pare pusă sub sticlă într-o ramă, peste care nimic nu trece și tocmai acest aer de „perfecție“ și de „finit“ stânjenește impresia poetică <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-84">
                        <hi rend="color(#0b0080)">[84]</hi>
                     </ref>.</p>
                  <p>
                     <hi rend="bold">Horia Furtună.</hi> Prezentă și în D. Anghel în <hi rend="italic">Cometa</hi> și mai puțin în <hi rend="italic">Caleidoscop</hi>, influența lui Rostand devastează întreaga lirică a lui Horia Furtună (n. 1888) prin tiradă, spirit, prețiozitate și jonglerie de imagini. <hi rend="italic">Balada lunii</hi>poate servi ca un exemplu clasic al acestui rostandism de virtuozitate asociativă… Chiar și poeziile emotive din prizonierat țintesc prin exces metaforic spre aceeași ingeniozitate verbală. Jocuri de imagini, fantezie, erudiție literară, artă — lipsește doar principiul unificator al inspirației profunde.</p>
                  <p>
                     <hi rend="bold">Alfred Moșoiu.</hi> Din caierul poeziei lui D. Anghel, poezia lui Alfred Moșoiu (n. 1890) reprezintă un ușor funigel; și muza lui își trage substanța din flori, din parcuri, din bazinuri, din statui, din amintiri, din „fotografii uitate“, reminiscențe pariziene etc., adică dintr-un material poetic în sine, dar fragil, în elaborarea căruia e mai mult nevoie de gingășie decât de forță. Gingășie și finețe are poetul; îi lipsește încă expresia originală și, cum întrebuințează de obicei sonetul, îi lipsește, mai ales, relieful necesar; în nesiguranța ștearsă a expresiei și a conturului, poeziile lui par schițe în creion <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-85">
                        <hi rend="color(#0b0080)">[85]</hi>
                     </ref>.</p>
                  <p>
                     <hi rend="bold">D. Iacobescu.</hi> Moartea timpurie a lui D. Iacobescu (1893— 1913) a fost o pierdere pentru literatura română <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-86">
                        <hi rend="color(#0b0080)">[86]</hi>
                     </ref>. De o sensibilitate minoră, el și-a tradus-o, totuși, în versuri de o perfecție în care tocmai impresia lipsei de dificultate stânjenește. Derivație directă din Albert Samain și Paul Verlaine (Verlaine din <hi rend="italic">Fêtes galantes</hi>), sensibilitatea lui D. Iacobescu s-a desfășurat într-o lume de viziuni grațioase, luminoase, deși melancolice, galante, cu un trubadurism înfrânat, totuși, de simțul caricaturalului și al grotescului. Viziunea lui poetică, ce putea rămâne numai grațioasă și luminoasă, a fost repede interceptată de presimțimântul morții timpurii; fără a deveni tragică, ea a deviat totuși într-un macabru, pe care a reușit să-l facă grotesc și-a izbutit să dea un aspect umoristic chiar și casei de nebuni:</p>
                  <lg>
                     <l>În balamuc nebunii, uitați într-o grădină,</l>
                     <l>Stau înecați în vraja acestui trist amurg,</l>
                     <l>Privind cum unul joacă un dans de balerină.</l>
                  </lg>
                  <p>
                     <hi rend="bold">Perpessicius.</hi> Pe un fond liric, umorul, mai mult de atitudine decât de cuvinte, la Perpessicius (n. 1891) se prezintă ca o filtrație; iată ce-l diferențiază de literatura lui A. Mirea și de linia directă a moștenirii lui, reprezentată, autentic, deși nu în întregime, de G. Topârceanu; iată ce-l fixează în sânul poeziei moderniste, cu nuanțe ce-i constituie o individualitate.</p>
                  <p>După Camil Petrescu, Perpessicius e al doilea poet ce ne-a adus în <hi rend="italic">Scut și targă</hi>(1926) un „aspect“ al războiului, fără obișnuita lui latură eroică; „războiul“ lui e carnetul de drum al unui poet sentimental, nepăsător și umorist, ce-și împletește experiențele amoroase cu tragediile momentului și își înmoaie suferințele și indignarea într-un surâs de ironie, mai necruțătoare cu sine decât cu alții. Primejdia unei astfel de poezii e, negreșit, discursivitatea, pe care o și găsim, de pildă, în lungile poeme, în <hi rend="italic">Gravura de pe calendar</hi> sau în <hi rend="italic">Mater dolorosa</hi>. În afară de atitudine, și peste ea, meritul stă în noutatea notației, ca în: <hi rend="italic">Pe Calfa-dere</hi>, <hi rend="italic">toamna</hi>, în <hi rend="italic">Călăuza</hi>, <hi rend="italic">Flora stelelor polare</hi> și fragmente din alte câteva. În <hi rend="italic">Itinerar sentimental</hi>, apărut în urmă, e un amestec de sentimentalism naiv, de livresc, de umor, de erudiție și de intimism discret, nu fără prozaismul voit al vieții cotidiene <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-87">
                        <hi rend="color(#0b0080)">[87]</hi>
                     </ref>.</p>
                  <p>
                     <hi rend="bold">Gh. Magheru.</hi> În primul său volum, <hi rend="italic">Capricii</hi>, se găsesc câteva scurte poezii de notație sobră, dură, avară cu sine, din care se putea spera un poet în linia <hi rend="italic">Belșugului</hi> lui Tudor Arghezi, dar chiar din acel volum se mai vedea că destinul îi sorocise cornul abundenței, revărsat apoi într-o serie de volume compacte, de inspirație foarte diversă, pitorească, folclorică, istorică, filozofică, dar mai ales fantezistă. Cum unei bogății atât de mari îi lipsește controlul de sine, multe din poezii par exerciții de digitație verbală, virtuozități lexicale — aur scufundat în prolixitate.</p>
                  <p>
                     <hi rend="italic">Metron ariston</hi>, spunea inscripția templului din Efes, adică numai măsura domină și înfrână masa <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-88">
                        <hi rend="color(#0b0080)">[88]</hi>
                     </ref>.</p>
                  <p>
                     <hi rend="bold">Sanda Movilă.</hi> Poezia Sandei Movilă (n. 1901) pornește din simțul decorativului și al exoticului împins la virtuozitate; în grațioase broderii pe evantalii s-a desfășurat, astfel, povestea sentimentală a principesei Iuki și a principesei Lya-So sau a oarbei principese Lhea… etc. Prin risipa decorativă se strecoară totuși uneori și șopârla verde a pasiunii, ca să muște <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-89">
                        <hi rend="color(#0b0080)">[89]</hi>
                     </ref>.</p>
               </div>
               <div type="div3">
                  <head>
                     <label>VIII. </label>
                     <lb/>Poezia simbolistă</head>
                  <p>
                     <hi rend="bold">Modernismul.</hi> S-ar putea defini mișcarea modernistă ca o mișcare literară ieșită din contactul mai viu cu literaturile occidentale și, îndeosebi, cu literatura franceză, dacă definiția nu ar părea că afirmă existența acestui contact numai odată cu epoca nouă. În realitate, termenii problemei sunt cu totul alții: proporțional, influența literaturii franceze asupra literaturii noastre nu este mai mare acum decât a fost la începutul veacului trecut; putem afirma chiar că influența lui Lamartine asupra lui Eliade, Cârlova, Alexandrescu și Alecsandri, sau a literaturii germane asupra lui Eminescu, a fost mai considerabilă decât, de pildă, influența lui Baudelaire asupra lui T. Arghezi sau Minulescu. Literatura modernistă nu poate fi, deci, privită ca literatură de „imitație“ și nici chiar ca o soluție de continuitate, întrucât saltul de nivel al literaturii renașterii noastre față de realitățile naționale a fost cu mult mai mare decât saltul literaturii moderniste. Înlăturând, așadar, caracterul agresiv și exclusiv ce se acordă, de obicei, termenului de imitație, am putea defini mișcarea modernistă ca o mișcare ieșită din contactul mai viu cu literatura franceză mai nouă, adică de după 1880: — aceasta e singura deosebire; rolul romantismului francez a fost mai covârșitor decât, de pildă, rolul simbolismului, dar pentru noi avea privilegiul de a fi devenit istoric, consumat și consacrat într-o literatură considerată ca inatacabilă; deși tot atât de fatală prin forța legii sincronismului, mișcarea modernistă a</p>
                  <p>întâmpinat rezistența unei critice organizate, a unei mentalități oprite în formula romantismului, ca într-o adevărată tradiție, a inerției firești ce luptă instinctiv împotriva eternei prefaceri a lucrurilor omenești. Prin disocierea esteticului de etic și etnic, modernismul, dealtfel, nu putea decât să înăsprească și mai mult rezistența sămănătorismului și poporanismului, altoite pe această confuzie.</p>
                  <p>
                     <hi rend="bold">Simbolismul.</hi> Deși mult mai complexă și înglobând în ea principii contradictorii și fenomene ce nu se pot nivela uniform, mișcarea modernistă se confundă adesea cu simbolismul, care, în realitate, nu e decât numai una din formele ei. În esență, simbolismul reprezintă adâncirea lirismului în subconștient prin exprimarea pe cale mai mult de sugestie a fondului muzical al sufletului omenesc. Natura fondului impunea de la sine stările sufletești vagi, neorganizate; natura formei sugestive impunea solubilitatea versului și revoluția prozodică, privită apoi de unii critici ca notă diferențială a simbolismului.</p>
                  <p>După ce a produs o „revoluție“ în literatura noastră, ca și în literaturile apusene, depășit în propria lui direcție de expresionism, iar în direcția potrivnică întâmpinând o reacțiune prin încercarea de intelectualizare a emoțiilor, simbolismul a încetat ca școală organizată. Își supraviețuiește însă nu numai prin câștigurile trecute în patrimoniul obștesc al lirismului, ci și prin câțiva poeți de talent, învestiți cu toate caracterele simbolismului pur.</p>
                  <div type="div4">
                     <head>1. SIMBOLISMUL GRUPULUI DE LA „VIEAȚA NOUĂ“</head>
                     <p>În studiul simbolismului practicat la <hi rend="italic">Vieața nouă</hi>, după ce am indicat ideologia, rămâne acum să-i cercetăm și poezia. Începem, firește, cu poetul Ervin — expresia poetică a lui O. Densusianu, conducătorul acestui simbolism academic.</p>
                     <p>
                        <hi rend="bold">O. Densusianu.</hi> Contrastul dintre temperamentul lui O. Densusianu și pretenția energetică a poetului Ervin ne pune, în adevăr, în fața unui caz de bovarism caracterizat, adică de proiectare a individului într-o formațiune imaginară, absolut contrară celei reale; lipsit de energie și de contact cu realitatea, printr-o substituție de personalitate destul de comună, poetul a ajuns la concepția unui energetism și solidarism traduse într-o operă de adevărată simulație literară: simulând „uragane de patimi“ (<hi rend="italic">Lumini de fulger</hi>) sau entuziasmându-se pentru aviatori (<hi rend="italic">Solii depărtărilor</hi>) sau celebrând în <hi rend="italic">Heroica V</hi>uzinele, dar, mai ales, slăvind într-un întreg volum, fără energia expresiei, dezlănțuirea forțelor războiului.</p>
                     <p>Prin faptul de a fi reacționat, voluntar, împotriva ruralismului sămănătorist printr-o literatură urbană și „distinsă“, prin faptul de a fi întrebuințat versul liber fără importanță când fondul e anemic, O. Densusianu a crezut că face simbolism, cu o energie atât de reală încât singura poezie, pe care era pe punctul să o realizeze, este poezia acestei convingeri sau ceea ce numea Ion Trivale: „poezia poeziei noi“. Din nefericire însă și această „poezie a poeziei“ a fost creată cu mai multă vigoare și culoare de Ion Minulescu.</p>
                     <p>În realitate, poezia lui este intelectuală, în sensul unei cugetări, a cărei expresie rămâne abstractă și fără vigoare, nu pentru că traduce o gândire abstractă, ci pentru că nu se poate realiza într-o imagine originală ci în expresii vagi, ca, de pildă, „drumul nădejdilor apuse“, „prăbușiri de gânduri“, „mările îngrijorării“, „noapte de gânduri“, căci, după cum a confundat formula simbolismului cu a energetismului, a confundat forma lui cu academismul, glacialitate, cu deosebire vizibilă în <hi rend="italic">Limanuri albe</hi> și <hi rend="italic">Raze peste lespezi</hi> <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-90">
                           <hi rend="color(#0b0080)">[90]</hi>
                        </ref>.</p>
                     <p>
                        <hi rend="bold">Al. T. Stamatiad.</hi> Circuitul sensibilității lui Al. T. Stamatiad (n. 1885) este scurt: o descărcare violentă, urmată de o repede depresiune morală. Violențele poetului — cel puțin în <hi rend="italic">Din trâmbițe de aur</hi> — se dezlănțuie în domeniul erotic. Amorul este o arenă de luptă. Când iubita revine:</p>
                     <p>Va fi o luptă crudă, pe viață și pe moarte</p>
                     <p>(<hi rend="italic">Ultima luptă</hi>)</p>
                     <p>sau „va fi o nebunie sălbatică și-amară“, când femeia posedată „din tălpi și până în creștet“, „mare prin credința de-a putea învinge“, se va întâlni cu poetul „lovit de moarte și fără a mai spera“ într-o luptă ultimă, în care poate „învingătorul va învinge în zadar“.</p>
                     <p>Între aceste două puncte extreme, amorul devine un stadion de lupte atletice, cu alternative variate: între „grăbește-te și vino“ și „o, nu te mai întoarce“. În această „luptă cruntă pe viață și pe moarte“, cu „învinși“ și „învingători“, cu „tresăriri sălbatice“, cu ură, venin și sânge, cu „dezastre“ și „cataclisme“ se situează dialectica amoroasă a poetului și, prin violență, psihologic vorbind, și nota lui diferențială.</p>
                     <p>În ceea ce privește limba, deși „templul adorării“ cu porfire, agate, turcoaze, topaze, colonade, tuberoze și alte câteva accesorii scoase azi din uz, se deosebește de materialul sămănătorist și constituie o fațadă modernistă; în realitate, retorică, romantică, această poezie se zbate într-un joc psihologic violent, dar elementar și se realizează într-un material verbal aparent sonor și chiar grandilocvent, cu toate că, de fapt, sumar și convențional, și pe un fond decorativ somptuos, sub care se simte, totuși, lemnul, văpseaua sau cretonul, cu o solemnitate lipsită de insinuare, puțin aptă de a crea imagini noi și deci de a plasticiza sau spiritualiza — într-un cuvânt antisimbolistă.</p>
                     <p>Dar dacă această vehemență verbală nu mai poate emoționa, — preferăm faza a doua a circuitului sensibilității poetului, faza de oboseală și de expresie minoră, cum e <hi rend="italic">Mi-e sufletul o creangă</hi>.</p>
                     <p>Această poezie cu alte câteva din <hi rend="italic">Simfonia toamnei</hi> constituie partea cea mai temeinică a operei poetului de pe clina simplității mărturisite a simțirii și a expresiei — deși nu-l mai urmărim pe acest drum, până la psalmii din <hi rend="italic">Pe drumul Damascului</hi>, pe care îl considerăm un simplu exercițiu stilistic, și până la producția din urmă, elementară până la naivitate. Al. T. Stamatiad e un romantic care s-a crezut simbolist și vrea să sfârșească clasic <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-91">
                           <hi rend="color(#0b0080)">[91]</hi>
                        </ref>.</p>
                     <p>
                        <hi rend="bold">Mihail Cruceanu.</hi> Din întreaga grupare a <hi rend="italic">Vieții noi</hi>, Mihail Cruceanu se apropie mai mult de simbolism prin puterea de a crea atmosferă și comunica sugestii cu ajutorul unei tehnice influențate de tehnica poeziei minulesciene, fără strălucirea ei verbală și deși prin materialul ei cenușiu și abstract e mai aproape de simbolismul doamnei Elena Farago (de ex.: <hi rend="italic">Cioarele</hi>). Excesivă, retorica a destrămat această poezie chiar de la început în inutile virtuozități verbale; abia mai târziu, din pânza dezvoltărilor și parafrazelor, a început să se comunice o senzație de mister, de solidaritate umană, o adevărată undă poetică (<hi rend="italic">Solia serii</hi>) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-92">
                           <hi rend="color(#0b0080)">[92]</hi>
                        </ref>.</p>
                     <p>
                        <hi rend="bold">I. M. Rașcu.</hi> În integralitatea ei, poezia lui I. M. Rașcu (n. 1890) reprezintă o astenie vizibilă prin proiectarea vieții dincolo de realitate, în vis, în irealitate, în ceață, în contururi șterse, vătuite, o viață de fantomă fără sânge, cu voința rezolvată în veleitate și simțul actualității în nostalgie după alte timpuri. Pentru exprimarea unei astfel de sensibilități retractate, I. M. Rașcu a întrebuințat cu îndemânare întregul vocabular „distins“ al simbolismului <hi rend="italic">Vieții noi</hi>, în care cuvinte ca mister, mistic, misteric, misterios, himere, himeric etc. se încrustează, ca puncte de recunoaștere, într-un element decorativ, devenit încă de pe atunci convențional, de cupole, faruri, galere, catedrale, ogive, fecioare din castele, bazinuri, „jedouri“, parcuri, cripte etc., — realizând astfel o poezie academică și atonă, cu puncte de contact numai exterioare cu simbolismul, întrucât discursivitatea este negația lui, prin această discursivitate deviată în prolixitate, pe fond uneori tradiționalist, poetul ne-a dat în <hi rend="italic">Neliniști lungi</hi>„causerii“ poetice, de o facilitate elegantă, dar fără accent <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-93">
                           <hi rend="color(#0b0080)">[93]</hi>
                        </ref>.</p>
                     <p>
                        <hi rend="bold">D. Protopopescu.</hi> Stând de vorbă cu sufletul său, Dragoș Protopopescu (n. 1893) încheia:</p>
                     <p>Să ne mărim, de vorbă stând la masă,</p>
                     <p>Că suntem iarăși amândoi în casă,</p>
                     <p>Eu mut, iar tu, din fața mea,</p>
                     <p>Ca și un mic colibri de mătasă</p>
                     <p>Zbughind ca să te-ncurci într-o perdea.</p>
                     <p>(<hi rend="italic">Seară de april</hi>)</p>
                     <p>fixându-și singur imaginea inspirației sale. Prin fantezie am putea recunoaște și în Dragoș Protopopescu mai degrabă un urmaș al lui D. Anghel, ce se joacă prin grotesc, prin livresc, prin neologism, prin rima rară, dar și prin prețios și discursivitate, ca într-un domeniu propriu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-94">
                           <hi rend="color(#0b0080)">[94]</hi>
                        </ref>.</p>
                     <p>
                        <hi rend="bold">V Paraschivescu.</hi> Vintilă Paraschivescu e ediția de buzunar a . lui Cerna în scoarțe simboliste. Filiația lui Cerna se poate stabili prin dionisiac. Travestiul simbolist constă, în afară de un verslibrism frenetic, într-un oarecare exotism de expresie repede lunecat însă la expresia și imaginea convenită <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-95">
                           <hi rend="color(#0b0080)">[95]</hi>
                        </ref>.</p>
                     <p>
                        <hi rend="bold">Al. Gherghel.</hi> Și Alexandru Gherghel s-a izolat în vocabularul distins și în peisagiul exotic al simbolismului academic al <hi rend="italic">Vieții noi</hi>. Ca într-un decor de teatru, avem parcuri și bazinuri, corăbii ce pleacă, mistice opale, „sânuri de fecioare și bacante“, „torțe stelare“ și raze selenare… ce se prăbușesc, deodată, din simplă inadvertență față de rolul susținut <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-96">
                           <hi rend="color(#0b0080)">[96]</hi>
                        </ref>.</p>
                     <p>
                        <hi rend="bold">Eugeniu Sperantia.</hi> Și poezia lui Eugeniu Sperantia (n. 1888) se desfășoară în același cadru exotic și distins de parcuri, de insule îndepărtate, în care O. Densusianu s-a întâlnit cu Ion Minulescu; de „pelerini extatici“, de mister, fie și de „candeli uitate“, cu peregrini, burguri, caravane, castele cu ogive etc., în fine, cu tot materialul verbal și decorativ al noii școli — ceea ce nu-l împiedică, dealtfel, de a reuși să exprime o idee poetică în linii sigure și fără aparatul exotic, — cum e, de pildă, în <hi rend="italic">Pe celalt mal</hi> <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-97">
                           <hi rend="color(#0b0080)">[97]</hi>
                        </ref>.</p>
                     <p>
                        <hi rend="bold">N. Budurescu.</hi> După o scurtă activitate poetică, N. Budurescu n-a mai insistat. Titlul volumului, ca și prima poezie <hi rend="italic">Poema navelor</hi>plecate l-au anexat „la remorca“ nu numai a simbolismului, ci și la cea a lui I. Minulescu; în realitate, în el se poate vedea fenomenul asimilării procedeelor simboliste de către o sensibilitate obișnuită <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-98">
                           <hi rend="color(#0b0080)">[98]</hi>
                        </ref>.</p>
                     <p>
                        <hi rend="bold">Mia Frollo.</hi> Colaborația Miei Frollo la <hi rend="italic">Vieața nouă</hi> e o colaborație accidentală, întrucât aproape nimic din simbolismul formal și academic al revistei n-a trecut în sensibilitatea feminină a poetei, exprimată cu o simplitate atât de tradițională și de directă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-99">
                           <hi rend="color(#0b0080)">[99]</hi>
                        </ref>.</p>
                     <p>După cum în studierea sămănătorismului am ajuns la concluzia că pe opera lui Eminescu și Coșbuc s-a creat repede o literatură parazitară, nu atât prin ideologia ei, cât printr-o expresie artistică stoarsă până la banalitate de „visuri dragi“, de „daruri sfinte“, de „cântece sfinte“, de „vraja nopților senine“, de „mireasă dulce“, de „crăiasa din povești“, de „sfânta mea iubire“, de „taina dulcelor ispite“, de „plăpânda floare“, de „văpaie nestinsă“, de „zâna ispitirilor“, de „dalbă întrupare“, de „mândre visuri“, de „seninul soare“, de „mândru soare“, de „dulce vrajă“ etc., etc. — cu o mare consumație de „dulce“, „mândru“, „sfânt“, „dalbă“, „vrajă“ etc., — tot așa, trezit dintr-o reacțiune împotriva acestui convenționalism, și simbolismul academic al <hi rend="italic">Vieții noi</hi> a creat repede o limbă poetică tot atât de convențională și un element decorativ, care, cu toate atitudinile sale distinse, e tot atât de artificial ca și cel al sămănătorismului.</p>
                  </div>
                  <div type="div4">
                     <head>2. ALȚI POEȚI SIMBOLIȘTI</head>
                     <p>
                        <hi rend="bold">I. Minulescu.</hi> Adevăratul stegar al mișcării simboliste a fost I. Minulescu (n. 1881). Fără a fi ermetic, prin fond, și, mai ales, prin formă, întrucât e o artă de relativă inițiere și, oricum, de rafinare estetică, simbolismul nu poate fi popular. I. Minulescu e în situația paradoxală de a-l fi făcut pe înțelesul tuturor și de a-i fi popularizat metodele; de aici, o bănuială asupra calității unei poezii atât de expansive.</p>
                     <p>De un simbolism mai mult exterior și mecanic, poezia lui I. Minulescu conține, totuși, pe alocuri, o gândire muzicală. De la solidaritatea cu precursorii poeziei noi din <hi rend="italic">Romanța marilor dispăruți</hi> trece la solidaritatea cu soarta întregii omeniri și e zguduită de fiorul „muzical“ al morții și al destrămării universale (<hi rend="italic">La poarta celor care dorm</hi>).</p>
                     <p>Dar dacă senzația morții și a destrămării universale, împinsă până la tragic, cere o sensibilitate mai profundă decât e, în genere, sensibilitatea poetului, găsim, în schimb, la dânsul o neliniște, legată de timp și de loc, un instinct de migrație, o dorință nerațională de orizonturi noi, ce i-au populat poezia cu atâtea „țări enigme“, cu atâtea „galere“ și „corăbii“ ce pleacă sau sosesc, cu atâția pelerini și berze călătoare din care, firește, nu lipsește verbalismul.</p>
                     <p>Succesul poeziei minulesciene nu vine însă de la fondul ei muzical, ci de la muzicalitatea ei exterioară; ea e cea mai sonoră și declamatoare poezie din literatura noastră actuală; de aici, și repedea ei răspândire și în stratele în care poezia nu se coboară decât pe calea cuvântului rostit.</p>
                     <p>Revoluția prozodică e mai mult aparentă și tipografică: în genere, versul e solid construit și cu sunet plin. Revoluția lexicală e mai mult reală; limba cristalină și cu tendințe arhaizante a lui Eminescu, limba mai mult rurală a lui Coșbuc au fost modernizate. Încercarea a părut la început îndrăzneață și procedeul lesnicios; în locul arhaismului sumbru, a apărut neologismul sonor și armonios. După un sfert de veac de evoluție, lupta a fost câștigată; expresia noastră poetică s-a îmbogățit cu un mare număr de cuvinte mai susceptibile de a traduce nuanțele sensibilității noastre. La Minulescu ea e crescută din fond și are și o tonalitate egală; neologismul răspunde, în genere, unei necesități și e susținut prin tot ce-l înconjoară; nu țipă; când țipă, stridența lui se armonizează în stridența generală. În procesul de formație a limbii noastre poetice, putem, deci, privi acțiunea poetului ca rodnică. Și cum diferențierile se fac, de obicei, după semne exterioare, inovația neologistică a trecut drept singura notă caracteristică a noii poezii simboliste.</p>
                     <p>Unei inspirații muzicale, adică de stări sufletești vagi, neorganizate, trebuia să-i răspundă și anumite mijloace de expresie; forma muzicală, adică muzicalitatea exterioară, este unul din aceste mijloace esențiale în poezia lui I. Minulescu; versurile lui nu se insinuează totuși discret, cum cerea arta poetică verlainiană. Muzica minulesciană e plină de fanfare, de sonorități, de metale lovite; versul e declamator, larg și uneori gol; el procedează prin acumulare de imagini sau numai de cuvinte sonore; retoric, și-a asigurat și succesul, dar și-a limitat și putința de a exprima emoțiunile adânci. În afară de muzicalitatea exterioară, inspirația de calitate muzicală are și alte mijloace de expresie ce se pot rezuma la sugestie. Și în procedeele de sugestie poetul rămâne ostentativ: prin sunete de trâmbițe, prin chei aruncate, prin terminologie geografică și istorică, prin obsesie de numere fatidice, prin cavouri ce se deschid și prin schelete rămase afară, adică prin o serie de elemente pur externe și de valoare mai mult verbală.</p>
                     <p>Cu aceste însușiri, dar mai ales cu aceste defecte, I. Minulescu a purtat steagul simbolismului cu succes. Poezia sa a putut deveni populară; a fost parodiată și imitată și, în genul ei, n-a putut fi depășită. Pornită de la suprafața sufletului, ea s-a înălțat în acorduri largi și zgomotoase, cu violențe de imagini și de cuvinte, cu atitudini și îndrăzneli, încărcată de toate semnele exterioare ale simbolismului și ale modernismului formal, cu mistere ușor de ghicit, colorată, lăudăroasă, voluntar perversă și, mai presus de toate, retorică; i-a fost dat simbolismului român să se identifice de la început cu această poezie ostentativă, de o cuceritoare muzicalitate externă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-100">
                           <hi rend="color(#0b0080)">[100]</hi>
                        </ref>.</p>
                     <p>
                        <hi rend="bold">E. Ștefănescu-Est.</hi> Chiar de la apariția poeziei minulesciene înregistrăm și mecanizarea ei, în înțelesul asimilării procedeelor tehnice și verbale ale policromiei minulesciene, în poeziile lui Eugeniu Ștefănescu-Est <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-101">
                           <hi rend="color(#0b0080)">[101]</hi>
                        </ref> (n. 1881).</p>
                     <p>
                        <hi rend="bold">G. Bacovia.</hi> Bacovia (n. 1881) a creat o atmosferă personală de copleșitoare dezolare, de toamnă cu ploi putrede, cu arbori cangrenați, limitată într-un peisagiu de mahala de oraș provincial, între cimitir și abator, cu căsuțele scufundate în noroaie eterne, cu grădina publică răvășită, cu melancolia caterincilor și bucuria panoramelor, în care „princese oftează mecanic în racle de sticlă“; și în această atmosferă de plumb, o stare sufletească unică: o abrutizare de alcool, o deplină dezorganizare sufletească, prin obsesia morții și a neantului, un vag sentimentalism banal, în tonul flașnetelor, și macabru, în tonul păpușilor de ceară ce se topesc, o descompunere a ființei organice la mișcări silnice și halucinate, într-un cuvânt, o nimicire a vieții nu numai în formele ei spirituale, ci și animale. Expresie a unei nevroze, o astfel de poezie impresionează în ansamblu, fără să rețină prin amănunt.</p>
                     <p>Această atmosferă iese din limitarea senzațiilor, a imaginilor, a expresiei poetice și din repețirea lor monotonă; obsesia dă chiar impresia unei intensități și profunzimi la care spiritele mobile nu ajung.</p>
                     <p>Legătura acestei poezii cu simbolismul e prea fățișă pentru a fi nevoie s-o subliniem mai mult; ea e expresia celei mai elementare stări sufletești, e poezia sinesteziei, ce nu se intelectualizează, nu se spiritualizează, nu se raționalizează, sinestezie animalică, secrețiune a unui organism bolnav, după cum igrasia e lacrima zidurilor umede; sinestezie nediferențiată de natura putredă de toamnă, de ploi și de zăpadă, cu care se contopește. O astfel de dispoziție sufletească e o dispoziție muzicală, căreia i s-ar putea tăgădui interesul, nu însă și realitatea primară; în ea salutăm poate întâia licărire de conștiință a materiei ce se însuflețește.</p>
                     <p>Adaptarea formei ei la fond este atât de integrală întrucât îndepărtează gândul oricărei intenții artistice, iar mijloacele de expresie sunt atât de simple și de naturale întrucât par crescute din obiect. În realitate există, totuși, un instinct artistic, care știe alege nota justă, și, pentru a nu ne raporta la poeziile din care emoția iese mai mult din obsesia repetiției și, deci, se reduce la expresia aproape directă a unei sinestezii bolnave, amintim <hi rend="italic">Lacustra</hi>. „Materia care plânge“, golul „istoric“, organizarea întregii impresii prin amănunte, ne arată și intenția și putința realizării conștiente <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-102">
                           <hi rend="color(#0b0080)">[102]</hi>
                        </ref>.</p>
                     <p>
                        <hi rend="bold">Elena Farago.</hi> Poezia Elenei Farago (n. 1878) se reduce la elementul esențial al sentimentului, la un lirism incapabil de a ieși din domeniul emoțiunii. Poeta nu-și trage substanța din afară: păianjen ce-și scoate din organismul lui rețeaua pânzelor, muncitor obscur și îndărătnic ce-și descrie în unghere traiectoria vieții. Poezia Elenei Farago este mărginită la emoție și anume la una singură, emoția erotică, forță uriașă ce poate incendia și cuceri tot universul prin expansiune biruitoare sau îl reduce la un punct tenace și invizibil ce nu vrea să moară. Obscură, din pudoarea sexului și delicatețea artei, această poezie reprezintă o forță concentrată și tragică, caracterizată printr-un freamăt surd, printr-o putere ce nu vrea să iasă, ci preferă să se mistuie lăuntric în prada durerii și a regretului, printr-un izvor monoton, dar rodnic, ce se zbate în matcă, nemulțumit, și, mai ales, prin totala absență a lumii din afară și a oricărui element intelectual.</p>
                     <p>Prin reducerea lirismului la esența lui, la emoție, prin eliminarea oricărui element intelectual și chiar a oricărui element exterior, această poezie e de calitate muzicală. Simbolismul poetei se mărginește, dealtfel, la atât; în zadar am căuta celelalte mari teme muzicale ale sufletului omenesc; o singură cheie îi dezleagă misterul.</p>
                     <p>Forma acestei poezii n-are nimic „modernist“: nici noutate de imagini și de atitudini, nici paradoxul verbal, nici transpoziția de senzații, nici notația colorată, nici locuția eliptică a poeților moderni, care au dat, într-adevăr, poeziei de azi o înfățișare cu totul nouă. Poezia Elenei Farago este, totuși, dominată de estetica sugestiei; poeta a suferit influența lui Maeterlinck; lipsită de plasticitate și de culoare, venind pe calea cuvântului abstract și anemic, ea nu poate trezi decât stări sufletești muzicale, fără conținut hotărât… Din nefericire, simbolismul poetei lunecă uneori la o poezie alegorică, în care procedeul abuziv al abstracției îi ia expresiei seva, vulgară poate, dar singura savuroasă și vie. Poezia se anemiază, se eterizează <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-103">
                           <hi rend="color(#0b0080)">[103]</hi>
                        </ref>.</p>
                     <p>
                        <hi rend="bold">F Aderca.</hi> Spirit neliniștit, F. Aderca (n. 1891) a fost unul din . primii ce s-au ridicat pe baricada simbolismului, pe care l-a susținut și teoretic, și prin practica procedeelor lui, deși fondul i-a rămas mai mult intelectual. Nu e vorba numai de încercarea de a picura în grațioase versuri concepții filozofice, de a prinde icoana uriașă a „haosului modern“, a „antropomorfismului elin“, a „spinozismului științific“, în oglinda mobilă, minusculă a unor versuri ce lunecă sprinten pe lespedea strofelor, ci chiar de senzualitate, nota esențială a acestei poezii, pe care am numi-o frenetică, dacă n-ar fi intelectualizată și dacă n-am simți în plăcere zbuciumul minții, biciul imaginației peste nervii osteniți, nevoia analizei instinctului și-a încadrării lui în considerații generale, a proiectării lui în rasă sau în specia umană. În afară de această distincție esențială de fond, poezia lui F. Aderca are mai toate procedeele simbolismului: e o poezie muzicală, desigur nu de orchestră, ci de flaut, cu o figurație cele mai adesea de calitate abstractă; este, deci, o poezie lipsită de plasticitate, fluidă, solubilă, în care ideea se exprimă șerpuitor, cu ușurință dialectică, mai presus de toate, grațios, căci grația reprezintă calitatea dominantă a acestui om de baricade. Prin anularea anecdoticului, poezia lui devine mai apoi chiar simbolism pur, adică poezie de esență muzicală în <hi rend="italic">Sonata iubirii</hi>, tot așa după cum din grațioasă devine viguroasă în admirabila <hi rend="italic">Medievală</hi> <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-104">
                           <hi rend="color(#0b0080)">[104]</hi>
                        </ref>.</p>
                     <p>
                        <hi rend="bold">Camil Baltazar.</hi> Camil Baltazar (n. 1902) a început prin poezia spitalului de tuberculoși, în care moartea plutește ca o împăcare așteptată, și apropierea sfârșitului le pune bolnavilor în ochi bucurii venite de dincolo. Poezie de atmosferă, ea are oarecare înrudire cu poezia bacoviană. Asemănarea se oprește însă numai la unele elemente exterioare; în fond, însă, poezia bacoviană e expresia dezorganizării sufletești, a reîntoarcerii la materie, prin nimicirea inteligenței și a voinței; plecând de la aceleași elemente morbide, poezia baltazariană reprezintă, dimpotrivă, o ascensiune: e o suavă aspirație spre lumină și spre soare. Atmosfera poeziei lui Bacovia iese dintr-o notație sobră, bizară, de un simplism vădit; în afară de sugestia muzicalității psalmodice, atmosfera baltazariană se obține și prin îngrămădire de imagini, ce se deosebesc însă și prin noutate și prin omogenitate. Sensibilitatea mijlocie a poetului nu cunoaște vigoarea și violența, ci rămâne la resemnare, la o lipsă de reacțiune sufletească, la o duioșie, la o bunătate, „blajinătate“, „frăținătate“ universale, prin care a spiritualizat până și sanatoriul și moartea. În serviciul acestei sensibilități, poetul a adus o limbă cu intenții fericit revoluționare, nu însă și fără oarecare nesiguranță noțională, o expresie figurată și o nouă muzică. Părăsind sanatoriul, poezia lui s-a revărsat în căutarea luminii, a vieții, blând, drăgostos, în imagini însorite, anulând materia și căutând flacăra pură a sufletului în armonii eterice; evoluția s-a schițat chiar în <hi rend="italic">Vecernii</hi> și a izbucnit în <hi rend="italic">Reculegeri în nemurirea ta</hi>într-o irupțiune a luminii în întuneric, a unui optimism fără declamație, prin care materia se spiritualizează, cuvintele devin simple sonorități pentru a ne înălța cu ele:</p>
                     <p>… pe șoselele lunare:</p>
                     <p>eterizați în căzătoare luminișuri.</p>
                     <p>spre „catapetesmele desfășurate“ ale cerului, cu „albastrele lui eleștee“, în care:</p>
                     <p>… fiecare stea e o mare</p>
                     <p>urcând spre înălțatele colnice.</p>
                     <p>într-o lină asensiune, ca „umbletul lunii pe ceruri sinelii“.</p>
                     <p>Senzația de spiritualitate, de înălțare armonioasă, de luminozitate, de beatitudine constituie nota esențială a poeziei baltazariene, pe care am putea-o îngloba sub denumirea de serafism.</p>
                     <p>Departe de a fi o involuție, ultimul volum, <hi rend="italic">Întoarcerea poetului la uneltele sale</hi>, aduce aceeași capacitate de spiritualizare, cu atât mai prețioasă, cu cât în partea a doua (<hi rend="italic">Stema </hi>
                        <hi rend="italic">inimei</hi>) se exercită într-un domeniu familiar; gesturile mărunte ale unei intimități aproape domestice se încarcă de o poezie și sonoritate inefabile, unice <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-105">
                           <hi rend="color(#0b0080)">[105]</hi>
                        </ref>.</p>
                     <p>
                        <hi rend="bold">Emil Isac.</hi> Meritul lui Emil Isac de a fi stabilit în <hi rend="italic">Ardealul sămănătorist</hi>contactul cu simbolismul și literatura apuseană ar fi fost real dacă metodele sale de lucru și întreaga sa atitudine sufletească n-ar fi compromis și întârziat poate mișcarea modernistă mai mult decât au sprijinit-o. Notele esențiale ale acestui poet sunt neseriozitatea și lipsa de inteligență artistică, realizate într-o specie de literatură hibridă, amestec de articol de ziar, de poem în proză și de poezie intențională. Neseriozitatea se traduce prin „poză“, prin tendința de „epatare“, prin „butadă“ și spirit de „frondă“, pe care nu le îndreptățește nici un fel de superioritate alta decât cea a atitudinii voite; lipsa de inteligență artistică, nu numai prin insuficiența de expresie, dar și prin nepotrivirea ei față de scopurile urmărite. Emil Isac a mai scris și poezii de neliniște asupra finalității și de ardoare pentru copilul său, de o valoare de sugestie incontestabilă, provenită din repețiri, gângăviri, dar de un ilogism tot atât de incontestabil <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-106">
                           <hi rend="color(#0b0080)">[106]</hi>
                        </ref>.</p>
                  </div>
               </div>
               <div type="div3">
                  <head>
                     <label>IX.</label>
                     <lb/> Sinteza poeziei moderniste și tradiționale</head>
                  <p>
                     <hi rend="bold">Tudor Arghezi.</hi> Apariția volumului de poezii <hi rend="italic">Cuvinte potrivite</hi> al lui Tudor Arghezi (n. 1880) domină producția poetică a epocii întregi; pornită în plin sămănătorism, <hi rend="italic">Linia dreaptă</hi> datează din 1904, ignorată mai mult decât contestată de critica oficială, dârz susținută de un număr restrâns de admiratori, ei înșiși poeți și, în genere, imitatori, i-a trebuit poeziei argheziene douăzeci și cinci de ani pentru a fi adunată într-o carte prețuită de toți cunoscătorii, fără a fi intrat însă cum se cuvine în conștiința publică. Încă de la început trebuie indicat caracterul de complexitate a psihologiei argheziene: suflet faustian, în care nu sălășluiesc numai „două suflete“, ci se ciocnesc principiile contradictorii ale omului modern (<hi rend="italic">Ruga de vecernie</hi>).</p>
                  <p>Conflict de principii și atitudini contrarii, a cărui rezultantă nu putea fi decât un individualism care, cu mici excepții (<hi rend="italic">Ruga de seară, Satan</hi>etc.), se realizează estetic și nu discursiv și declamator în toată gama lui: de la incertitudinea și neliniștea asupra sensului etic, până la elanul vieții libere și la răzvrătire împotriva întocmirii sociale (<hi rend="italic">Nehotărâri, Heruvic, Închinăciune</hi>).</p>
                  <p>Individualism, în care intră conștiința superiorității vieții spirituale, a supremației idealului și a unei demnități profesionale, ca în <hi rend="italic">Caligula</hi>, sau resemnare și dispreț, ca în <hi rend="italic">Binecuvântare</hi>, sau ca în <hi rend="italic">Psalm</hi> (p. 31), unde se precizează definitiv atitudinea poetului față de viața de răzvrătit pe care ar fi dus-o dacă n-ar fi auzit cuvântul lui Dumnezeu:</p>
                  <p>Zicând că nu se poate.</p>
                  <p>În totul, o atitudine dârză, emancipată de contingențe, un gust al riscului, o afirmație a supremației ideii, o conștiință de sine învăluită în demnitate profesională, ce anulează nedreptatea socială prin dispreț, — individualism, energetism și optimism, iată atitudinea poetului față de viață — și, mai ales, un fel de trufie, în orice împrejurare, trufia prințului, care, ros de păduchi sub platoșa domnească, te simte totuși:</p>
                  <p>…spada fermecată</p>
                  <p>Prinsă de șold, c-ai tremurat și crești.</p>
                  <p>(<hi rend="italic">Prințul</hi>)</p>
                  <p>trufie împinsă până la nepăsare față chiar de Dumnezeu:</p>
                  <p>Vreau să pier în beznă și în putregai,</p>
                  <p>Ne-ncercat de slavă, crâncen și scârbit</p>
                  <p>Și să nu se știe că mă dezmierdai</p>
                  <p>Și că-n mine însuți tu vei fi trăit.</p>
                  <p>(<hi rend="italic">Psalm</hi>)</p>
                  <p>Din faptul educației monastice a poetului, din faptul că a scris numeroși „psalmi“ sau poezii cu cadru și psihologie bisericească, s-ar putea bănui existența în Tudor Arghezi a unui misticism în sensul lui Newman, adică al unei adeziuni sufletești totale și nu raționale și al unei credințe sensibile și nu logice. Prezența unui astfel de misticism ar fi fost, dealtfel, neașteptată, întrucât ar fi ieșit din limitele literaturii și sufletului românesc. Nici poezia lui Tudor Arghezi nu constituie o poezie mistică, în sensul adeziunii sensibile, dar nici nu voiește să fie privită ceea ce nu e. În ea găsim numai setea de divin, neliniștea în privința existenței lui și nevoia certitudinii materiale, mai ales aceasta:</p>
                  <p>În rostul meu tu m-ai lăsat uitării</p>
                  <p>Și mă muncesc din rădăcini și sânger.</p>
                  <p>Trimite, Doamne, semnul depărtării,</p>
                  <p>Din când în când, câte un pui de înger</p>
                  <p>Să bată alb din aripă la lună,</p>
                  <p>Să-mi dea din nou povața ta cea bună.</p>
                  <p>(<hi rend="italic">Psalm</hi>, p. 45)</p>
                  <p>Lipsa unei mărturii sigure a existenței divinului, într-o epocă în care îngerii nu mai circulă printre oameni, duce la o patetică luptă după certitudine. Dumnezeu ajunge un „vânat“, la a cărui pipăire poetul ar „urla“ de bucurie (<hi rend="italic">Psalm</hi>, p. 95).</p>
                  <p>O astfel de atitudine nu se poate numi misticism, ci este mai mult efectul unei educații religioase în conflict cu realitățile vieții și cu datele științei. Trecut prin estetica argheziană a materializării, divinul ia reliefuri concrete și chiar familiare. Câte un seraf se năruie din cer pentru că:</p>
                  <p>se ciocnise-n aer cu-o albină.</p>
                  <p>(<hi rend="italic">Evoluție</hi>)</p>
                  <p>În casă de țară, poetul face într-un ungher un pat din covoare și perne moi, pentru cazul când:</p>
                  <p>…Iisus voind să mai scoboare,</p>
                  <p>Flămând și gol, va trece pe la noi…</p>
                  <p>(<hi rend="italic">Inscripție pe o casă de țară</hi>)</p>
                  <p>Divinul se mai transformă apoi în material anecdotic, din care poetul taie, dealtfel cu o rară cunoștință și a limbii și a psihologiei bisericești, scene admirabile. Nu e vorba numai de diaconul Iakint, care în plin post a introdus în chilie o fată sub ochiul atent al lui Dumnezeu (<hi rend="italic">Mâhniri</hi>), ci și de heruvimul bolnav, pentru care oriunde își pune capul „locu-i spinos și iarba face cuie“, deoarece:</p>
                  <p>neștiută-ncepe să-ncolțească</p>
                  <p>Pe trupu-i alb o bubă pământească.</p>
                  <p>și, mai ales, de acea admirabilă Duhovnicească, cu psihologia călugărului halucinat de viziunea Domnului.</p>
                  <p>N-am putea intra în studiul eroticii lui Tudor Arghezi înainte de a limpezi chestiunea preliminară a influenței lui Baudelaire.</p>
                  <p>Punctul cel mai evident al contactului acestor doi poeți este în amestecul macabrului cu senzualitatea. Obsesia morții e o notă esențială a poeziei baudelairiene, întrucât nu e vorba de o moarte imaterială sau spiritualizată, ci de viziunea ei în descompunerea materiei, după cum nu e vorba de oroarea ei, ci de stăruința în putreziciune. Obsesia devine și mai caracteristică prin asocierea ei cu elemente pur erotice; amorul și moartea au mai fost asociate, dar moartea aceea prin senzația de infinit și de neant a oricărui sentiment absolut; la Baudelaire ea vine pe calea descompunerii materiale și tot așa și la Tudor Arghezi în <hi rend="italic">Agate negre, Litanii</hi> și <hi rend="italic">Dedicație</hi>. La fel, concepția baudelairiană a purității femeii constând în simplul fapt de a „nu cunoaște otrava gândirii și-a vegherii“ e admirabil fixată în <hi rend="italic">Tu nu ești frumusețea</hi>:</p>
                  <p>Tu nu cunoști otrava gândirii și-a vegherii,</p>
                  <p>Fantasmele de fildeș, regini ale tăcerii,</p>
                  <p>Nu ți-au suflat miresme sub sălciile serii. …</p>
                  <p>Copil naiv! de-aceea te ador și te mângâi…</p>
                  <p>Aceeași femeie, al cărei farmec nu stă în „grai“, ci numai în „murmurul trupului“, nu stă în ceea ce știm din ea, ci în ceea ce nu știm, aceeași femeie „cântec de vioară ce doarme nerostit“, este tot atât de admirabil cântată în Stihuri.</p>
                  <p>După cum atitudinea lui Eminescu față de femeie se rezumă fie în sentimentalitate elegiacă, fie apoi în momente de reculegere sau de indignare, într-o rece impasibilitate filozofică, cu considerațiuni schopenhaueriene asupra „amorului“ și asupra vieții, tot așa și în poezia argheziană distingem și nota elegiacă, dar și nota de trufie față de femeie. În nota elegiacă influența lui Eminescu este mai fățișă și în tonalitate și în armonie; căldura lirismului direct le imprimă acestor elegii o comunicativitate — rară în poezia argheziană, ca în Toamnă sau în <hi rend="italic">Oseminte pierdute</hi>:</p>
                  <p>Iubirea noastră a murit aici…</p>
                  <p>Tot elegiac e în <hi rend="italic">Despărțire</hi>, cu acea admirabilă imagine inițială:</p>
                  <p>Când am plecat un ornic bătea din ceață rar,</p>
                  <p>Atât de rar că timpul trecu pe lângă oră.</p>
                  <p>și cu un final în care cel puțin „vremea ce-a crescut“ e o moștenire eminesciană. Elegiac, cu toate că nu în armonie eminesciană, e și <hi rend="italic">Sfârșitul toamnei</hi>; deși nu în tonul marilor elegii eminesciene, totuși în tonul minor eminescian e scrisă și elegia <hi rend="italic">Agate negre</hi>.</p>
                  <p>Dacă în elegia erotică influența lui Eminescu e incontestabilă și putem zice covârșitoare, aceasta se datorește poate și faptului că Eminescu a sleit aproape genul; oricum, elegiile poetului se înscriu imediat în urma celor ale lui Eminescu, cu o lume de imagini dealtfel inedită, și cu o căldură ce le va înlesni drumul spre masele cititoare.</p>
                  <p>Nicăieri n-am putea găsi o caracterizare mai viguros exprimată a esteticii lui Tudor Arghezi decât în poezia sa <hi rend="italic">Testament</hi>:</p>
                  <p>Făcui din zdrențe muguri și coroane.</p>
                  <p>Veninul strâns l-am preschimbat în miere,</p>
                  <p>Lăsând întreagă dulcea lui putere.</p>
                  <p>Am luat ocara, și torcând ușure</p>
                  <p>Am pus-o când să-mbie, când să-njure.</p>
                  <p>…………….</p>
                  <p>Din bube, mucegaiuri și noroi</p>
                  <p>Iscat-am frumuseți și prețuri noi.</p>
                  <p>Capacitatea de a „transforma veninul în miere“, păstrându-i, totuși, „dulcea lui putere“, de a transforma „bubele, mucegaiurile și noroiul“ în frumuseți inedite, constituie și nota diferențială a poetului și principiul unei estetici creatoare de noi valori literare.</p>
                  <p>Tudor Arghezi a fost multă vreme recunoscut ca unul din ctitorii simbolismului, deși estetica lui e antisimbolistă; pe când estetica simbolistă are o tendință firească spre abstracție, pe care o împinge până la spiritualizarea materiei, estetica argheziană procedează invers prin materializare.</p>
                  <p>Valoarea lui nu stă în determinante psihoglogice, ci în ineditul expresiei, inedit ieșit din o forță neegalată de a transforma la mari temperaturi „bubele, mucegaiurile, noroiul“ în substanță poetică. Se poate deci afirma că cu Tudor Arghezi începe o nouă estetică: estetica poeziei scoasă din detritusuri verbale.</p>
                  <p>Pentru a dovedi, vom pleca de la exemplele cele mai umile. S-a spus că Tudor Arghezi aduce o limbă nouă, în realitate, limba lui este limba obișnuită, devenită însă o nouă limbă poetică prin putința scriitorului de a da o funcție poetică unor cuvinte considerate până la dânsul ca nepoetice. Meritul nu e de a o fi îndrăznit, ci de a o fi realizat, prin prezența unei temperaturi suficiente pentru o conversiune de valori. Vom găsi, așadar, și uneori chiar în rimă:</p>
                  <p>Și-n pridvor un ochi de apă</p>
                  <p>Cu o luntre cât chibritul…</p>
                  <p>(<hi rend="italic">Cântec de adormit Mițura</hi>)</p>
                  <p>Copacul darnic cu găteala lui,</p>
                  <p>De sus își pierde foi de-argintărie,</p>
                  <p>Căzând în drumul orișicui,</p>
                  <p>În suflet sau pe pălărie.</p>
                  <p>(<hi rend="italic">Din drum</hi>)</p>
                  <p>Ar fi inutil să mai facem citații pentru a arăta întrebuințarea unor cuvinte ca: izmenit, jigănii, dumisale, bomboană, bucătărie, limbrici, ghies, sfert, țigare etc., nu în simple cronici rimate, ci încadrate într-o poezie de altitudine. Rămâne de arătat numai caracterul uniform materializat al expresiei argheziene, care, în mujlocul unei literaturi invadate de imagine, creează o nouă artă poetică de puternice reliefuri.</p>
                  <p>Femeia e, de pildă, în <hi rend="italic">Psalmul de taină</hi>: „înfiptă-n trunchiul meu: săcure“ sau e „pământ făgăduit de ceruri cu turme, umbră și bucate“, sau „plasă caldă de răcoare“. Până și „gingășia“ se precizează în „crâmpeie mici de gingășie“; luna își așează „ciobul pe moșie“; timpul e subdivizat în ore „ca de mireasma lor niște garoafe“, poetul își caută sufletul, „ca orbul, ca să cânte, spărturile pe flaut“.</p>
                  <p>În <hi rend="italic">Din nou</hi> umbra nu cade din „carul de cărbuni“, ci din „tona din carul de cărbuni“, preciziune caracteristică, de asemeni, esteticii argheziene, tot așa după cum Dumnezeu a văzut pe fata ce ieșea de la călugărul Iakint „în zori la cinci și jumătate“ sau după cum cadavrul bătrânei va fi îmbrăcat cu rufe noi „la ceasul jumătate care bate după opt mistere“ sau după cum orice voiește poetul rămâne „îndeplinit pe sfert“.</p>
                  <p>În fiecare seară el își îndreaptă către iubită „albina“ „să ia miere un bob și-un bob de ceară“. În dezolarea de după război, stelele:</p>
                  <p>Au putrezit în bolta visărilor străbune</p>
                  <p>Și zările, mâncate de mucegaiuri, put.</p>
                  <p>Un suflet dârz e „sabie cu vârf în sus“; iar pentru a da o dovadă sigură de capacitatea poetului de a arde în cuptoarele poeziei sale „bube, mucegaiuri și noroiul“ pentru a crea o nouă expresie, de o vigoare plastică unică, ar trebui citate în întregime <hi rend="italic">Blestemele sale</hi>, fioroase, ca o viziune dantescă.</p>
                  <p>Deși poeziile lui Arghezi nu sunt publicate cu data lor cronologică, ne încercăm, totuși, să stabilim o schiță a evoluției estetice argheziene. Pornită sub influența baudelairiană, această poezie ne-a dat <hi rend="italic">Litanii, Agate negre, Dedicații</hi>, suprimate din volum, precum și alte câteva rămase, în care găsim exotism, perversitate, sadism și o concepție specială a femeii; pornită totodată (sau poate imediat după aceea) și sub influența lui Eminescu, această poezie ne-a dat cele câteva admirabile elegii (<hi rend="italic">Toamna, Agate negre, Despărțirea, Oseminte pierdute</hi>) străine atmosferei argheziene. Și unele, și altele au ca o notă comună calitatea lor muzicală; ele se desfășoară în ample volute solubile și din materializări reușesc să scoată suavul. Cu timpul, estetica argheziană a deviat însă; ea nu se mai îndreaptă spre dezvoltarea muzicală, ci spre concentrare și masivitate; nu mai găsim fluiditatea grațioasă, armonioasă și eterată din <hi rend="italic">Stihuri</hi> sau din <hi rend="italic">Tu nu ești frumusețea,</hi> dar nu mai găsim nici imprecațiile din <hi rend="italic">Ruga de seară</hi>; expresia poetică se strânge și se plasticizează; spiritul nu se mai înalță, ci se pogoară în materie. Procesul de materializare a limbii, urmărit cu atâta stăruință în proza lui pamfletară, își are corespondența poetică; cuvântul propriu, nud și aspru e căutat fățiș într-o poezie care ia, astfel, un aspect pietros și colțuros. Din specia acestei poezii granitice s-ar putea cita în întregime admirabilul <hi rend="italic">Belșug</hi>sau <hi rend="italic">Inscripție pe un portret</hi>.</p>
                  <p>Plastică, poezia pare însă obscură, obscuritate provenită din abuzul imaginii conjugate și, mai ales, din întrebuințarea elipsei de cugetare și de expresie: cheile de boltă ale tehnicii argheziene.</p>
                  <p>Atacând marile teme lirice (viața, Dumnezeu, iubirea — numai moartea e rar înfruntată ca în <hi rend="italic">De-a v-ați ascuns</hi>), poezia argheziană se integrează, așadar, în marea poezie lirică, aducând o estetică nouă, o nouă limbă poetică.</p>
                  <p>Cu o formă clasică, prin individualism, prin marea originalitate de expresie, prin imagini, ea este modernistă; și cu tot caracterul ei revoluționar, ea n-a tins să devină internațională, ci s-a aplecat și la pământul țării noastre, a culcat umbra lui Dumnezeu printre boii plugului, a simțit solidaritatea cu trecutul:</p>
                  <p>Și câteodată, totul se deșteaptă,</p>
                  <p>Ca-ntr-o furtună mare cât tăria</p>
                  <p>Și-arată veacurile temelia.</p>
                  <p>Eu priveghez pe ultima lor treaptă.</p>
                  <p>(<hi rend="italic">Arheologie</hi>)</p>
                  <p>și, după atâtea călătorii prin cerurile îndepărtate ale poeziei moderniste, a știut, totuși, mai lapidar și mai definitiv decât toți poeții noștri tradiționaliști, să exprime dorul întoarcerii către țărână:</p>
                  <p>În sufletul bolnav de oseminte,</p>
                  <p>De zei străini, frumoși în templul lor,</p>
                  <p>Se iscă aspru un îndemn fierbinte</p>
                  <p>Și simt sculate aripi de cocor.</p>
                  <p>Poezia ulterioară a lui Tudor Arghezi a mers și în sensul <hi rend="italic">Cuvintelor potrivite</hi>, dar a cotit, în <hi rend="italic">Flori de mucigai</hi>, în însăși personalitatea adâncă a scriitorului, așa cum o cunoaștem din totalitatea manifestărilor sale publicistice, a căror notă esențială este extraordinara putere de expresie realistă. Dacă <hi rend="italic">Cuvinte potrivite</hi>reprezintă o potențare lirică, o depășire, dincolo de temperament și, în ordinea poetică și spirituală, ocupă locul de frunte, <hi rend="italic">Florile de mucigai</hi> reprezintă nota cea mai pregnantă și adecvată a personalității scriitorului. Obiectivă, epică oarecum, prin material, ciclul acesta ne dă icoana vieții de pușcărie, într-o serie de momente și de portrete, de un realism, estetic totuși, neatins încă în literatura noastră, remarcabil și prin adâncirea psihologică și prin originalitatea crudă a expresiei inegalată (Tinca, Rada, Ion-Ion, Fătălăul etc.).</p>
                  <p>Din motive foarte variate, acum în urmă s-a dus o campanie de presă împotriva acestei poezii, sub cuvânt că ar fi pornografică. Nu e altă dovadă mai strălucită de inexistența pornografiei în artă decât aceste admirabile poezii, în care expresia, în adevăr violentă și uneori vulgară, e ridicată în așa plan estetic încât reziduul ei material dispare. Singura pornografie, după cum am mai spus, în artă e lipsa de talent; — fără el cele mai categorice declarații patriotice sau moraliste devin obscenități estetice <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-107">
                        <hi rend="color(#0b0080)">[107]</hi>
                     </ref>.</p>
               </div>
               <div type="div3">
                  <head>
                     <label>X.</label>
                     <lb/>Poezia cu tendință spre ermetism</head>
                  <p>Titlul acestui capitol spune mai mult decât e realitatea; nu-l întrebuințăm decât în lipsa altuia, care să definească o tendință de refulare a lirismului, fie prin abstracția fondului, fie prin simple mijloace de expresie reținută, discretă sau, de-a dreptul și voluntar, torturată, eliptică, cu asociații de idei strict personale, ce transformă poezia într-un joc de cuvinte încrucișate. Facilitatea relativă a genului, dealtfel cu pretenții de adâncime insondabilă, a dat acum câțiva ani o mare dezvoltare acestei poezii „esențe“; bunul-simț însă a învins și asistăm azi la o tendință spre normalizare a raportului între fond și expresie.</p>
                  <p>
                     <hi rend="bold">Ion Barbu.</hi> Prima fază a activității lui Ion Barbu (n. 1895) e reprezentată prin ciclul versurilor publicate în <hi rend="italic">Sburătorul</hi>, versuri de formă parnasiană, de factură largă, cu strofe ca arcuri puternice de granit, cu un vocabular dur, nou însă, cu ton grav de gong masiv, într-un cuvânt, o muzică împietrită, a cărei notă distinctă a fost îndată înregistrată. Materialul întrebuințat era mai mult cosmic: lava, munții, copacii, banchizele, bazaltul, granitul, silexul; dar sub această carapace de crustaceu se zbătea, totuși, un suflet frenetic. Dacă în forma parnasiană a versurilor se resimțea influența lui Hérédia și Leconte de Lisle, cu un adaos de masivitate și în cadrele literaturii române, de incontestabilă noutate verbală, — în conținut, diferențierea ei se arăta totală; poezia lui I. Barbu nu era nici pur formală, ca cea a lui Hérédia, nici îmbibată de recele pesimism al poeziei lui Leconte de Lisle; sub forma ei, geologică aproape, se frământă un suflet înflăcărat, lavă incandescentă, care din nostalgia sferelor senine își aruncă prin spații tentaculele lichide.</p>
                  <p>În creația acestei poezii dionisiace, din care <hi rend="italic">Panteismul</hi> era cea mai caracteristică, influența lui Nietzsche era neîndoioasă, iar comparația cu Dehmel posibilă. Această fază a activității poetului se prezenta, așadar, sub forma paradoxală a unei intense vieți ascunse într-un înveliș dur: lavă, prin proveniența ei minerală și totodată și prin incandescență și neliniștea vieții tumultuoase; fuziune de elemente contrarii, a cărei originalitate era crescută de originalitatea vocabularului pietros, a unei anumite tăieturi a versului, a unei respirații largi și virile, umbrită doar prin oarecare retorism.</p>
                  <p>Plecat de la <hi rend="italic">Sburătorul</hi>, I. Barbu a evadat din această poezie cosmică, frenetică, cu largi volute de piatră aruncate peste ape spumegânde, saturată de reminiscențe clasice; a judecat-o, probabil, retorică și factice. Filonul noii sale inspirații n-a mai pornit nici din rocă, nici din mitologia clasică (<hi rend="italic">Pentru marile Eleusine, Ixion, Dionisiaca, Pitagora</hi> etc.), nici din Hérédia, nici din Nietzsche, ci din stratul unui anumit folclor, a cărui expresie caracteristică a fost Anton Pann. Acestei inspirații îi răspunde, desigur, o nouă ideologie și chiar atitudine: Orientul învinge Occidentul; inspirația trebuie să izvorască din realități naționale și nu din influențe ideologice îndepărtate, din Platon sau din legende mitologice, din dionisiacul lui Nietzsche sau din parnasianismul francez. Poetul nu se întoarce la poezia populară (sau într-o slabă măsură), ci la stratul balcanic al câmpiei dunărene, la muza de mahala bucureșteană și de folclor urban a lui Anton Pann. De aici, acea curioasă serie intitulată <hi rend="italic">Isarlâk</hi> — „Gloriei lui Anton Pann“ — cu <hi rend="italic">Isarlâk, Nastratin Hogea la Isarlâk, Selim</hi>, în care maniera e cu totul schimbată, deși virtuozitatea rămâne aceeași. Materialul verbal cosmic și hieratic este înlocuit prin material pitoresc; culoarea locală e obținută prin turcisme încrustate și armonizate în descripții și notații de o rară originalitate.</p>
                  <p>Dintr-o inspirație înrudită vine și strania <hi rend="italic">Domnișoară Hus</hi>, cu fantasticul ei descântec de nebună, de o originalitate de expresie, de o vigoare de notație și putere coloristică indiscutabile.</p>
                  <p>Dar nici la această „manieră“ pitorească și orientală, plină de sevă folcloristică, poetul nu s-a oprit mult, ci a ancorat în formula ermetică <hi rend="italic">a Jocului secund</hi>, al doilea promontoriu al modernismului liric românesc, cel dintâi fiind poezia lui Tudor Arghezi, ce nu-și răspund numai prin valoare și putere de contagiune literară, ci și prin tendințele lor contrare. Pe când originalitatea poeziei argheziene stă într-o viziune esențial plastică, poezia lui Ion Barbu, după cum și titlul volumului o arată, e poezia <hi rend="italic">Jocului secund</hi>, adică a unui joc neizvorât din realități, ci din reflexul lor în oglindă, adică în spirit. Poezia de esențe și de abstracții, în creația căreia cultura și spiritul matematic al scriitorului au contribuit puternic. În expresia ei coeficientul personal joacă un rol principal; un cuvânt, o imagine îi sugerează altă imagine, după o asociație uneori strict personală și deci necontrolabilă; între poet și cititor se rup, astfel, multe din treptele ce ar trebui să-i unească; și, deși ceea ce pare arbitrar are o lege lăuntrică, totul rămâne într-un ermetism voit și cu atât mai admirat cu cât e mai greu de pătruns.</p>
                  <p>Deși e în scădere, printr-o astfel de particularitate, influența lui Ion Barbu asupra poeților tineri în ultimul deceniu a egalat aproape influența lui Tudor Arghezi… <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-108">
                        <hi rend="color(#0b0080)">[108]</hi>
                     </ref>
                  </p>
                  <p>
                     <hi rend="bold">Vladimir Streinu.</hi> Dintr-o economie artistică împinsă până la avariție, Vladimir Streinu (n. 1902) nu și-a adunat încă poeziile în volum. Într-o literatură de expansiune cordială, poezia sa e plină de rezervă retractilă, de condensare laborioasă; deși pasională, ea nu se revarsă direct, ci se distilează, nu atât în simboluri, cât în substanțe concentrate, de care ne desparte sticla rece a fiolei. Poezie distantă, lapidară, enigmatică, a cărei tehnică e înrudită cu cea a lui T. Arghezi.</p>
                  <p>
                     <hi rend="bold">Simion Stolnicu.</hi> Debutând în <hi rend="italic">Sburătorul</hi> (1926) cu <hi rend="italic">Funeralii de toamnă</hi>:</p>
                  <p>Oare cine e în trăsura morții,</p>
                  <p>Cărui faceți pe făgașuri</p>
                  <p>Mic cortegiu către stâlpul sorții</p>
                  <p>Tu și Toamna…</p>
                  <p>Simion Stolnicu (n. 1905) a pornit de la un punct de plecare poetic la care n-a mai ajuns… Desfășurate în cadrul toamnei, primele lui poezii aduceau o somptuozitate gravă și funerară, o originalitate de expresie, o bogăție de culoare, un romantism de contraste și o (curioasă pentru un muzicant) lipsă de fluență verbală și de sonoritate exterioară. Formal, evoluția ulterioară a poetului, în <hi rend="italic">Punct vernal</hi> și mai ales în <hi rend="italic">Pod eleat</hi>, s-a înscris în sensul stridenței, a împerecherii de cuvinte disparate, dislocate, rare, adesea inestetice, de imagini smulse din diverse domenii ale cunoștințelor omenești, fără aderență, într-o versificație lipsită de fluiditate, dură, de car neuns; ca fond, din înlocuirea emotivității prin concepte intelectuale, redate într-un ermetism căutat și neîndreptățit. Faptul că aceste poezii au totuși un sens ascuns în cremenea lor înlătură ideea absurdității. Nu o înlocuiește însă cu cea a poeziei — mai vecină de fântâna Castaliei <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-109">
                        <hi rend="color(#0b0080)">[109]</hi>
                     </ref>.</p>
                  <p>
                     <hi rend="bold">Eugen Jebeleanu.</hi> În volumul de tot tineresc, publicat la Brașov, <hi rend="italic">Schituri cu soare</hi>, se putea presimți un poet, nu și o originalitate. Venit la București și intrat în ritmul mișcării lirice contemporane și ultracontemporane, și sub influența tehnicii barbiene, Eugen Jebeleanu (n. 1911) a optat mai mult pentru originalitate.</p>
                  <p>În <hi rend="italic">Inimi sub săbii</hi> și în poeziile ce i-au urmat s-a înarmat cu o carapace de ermetism formal: expresie abruptă, colțuros lapidară, de zid ciclopic fără mortar, stilizare de vitraliu primitiv sau de piatră necioplită; lipsă de fluență și de muzicalitate, adică fără de curea de transmisiune între cuvinte și idei; stil eliptic, rostogoliri de bolovani, car salmoneic izbit de grinzi de aramă. E neîndoios ca printr-o astfel de tehnică, din care banalul e izgonit și originalitatea e obținută prin salturi vertiginoase și asociații neașteptate, poetul a reușit admirabile peisagii sau descripții stilizate dur (<hi rend="italic">Senior de ceașcă, 1186, Ciumă, Mulatră</hi> etc.); nu e mai puțin adevărat că sub atâtea învelișuri calcarice, savant elaborate, viul emoției poetice e primejduit <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-110">
                        <hi rend="color(#0b0080)">[110]</hi>
                     </ref>.</p>
                  <p>
                     <hi rend="bold">Mihai Moșandrei.</hi> Din sămănătorismul începutului, Mihai Moșandrei (n. 1896) s-a desfăcut, în cele trei volume, într-o poezie tot de origine campestră, legată de flori și de arbori, de orătănii și de peisagii idilice; poezie intimistă, în ton resemnat și elegiac, miniaturistă uneori, de interioare provinciale, în linia primei maniere a lui D. Anghel și a simboliștilor academici din Franța și, mai ales, a lui Francis Jammes. Grija formei — grațioasă și mai mult ornamentală — sub influența tehnicii barbiene, s-a îndepărtat tot mai mult spre obscuritate, întru nimic potrivită unui poet de esență sentimentală și idilică <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-111">
                        <hi rend="color(#0b0080)">[111]</hi>
                     </ref>.</p>
                  <p>
                     <hi rend="bold">Dan Botta.</hi> <hi rend="italic">Eulaliile</hi> lui Dan Botta (n. 1907) — cu o simțitoare influență doctrinară a lui Paul Valéry și alta numai de ordin verbal și topic a lui Ion Barbu — reprezintă o poezie apolonică, statică sau extatică, încremenită în limpidități obscure, în volute grațioase și filigrane. Artă sonoră și aristocratică, de o excesivă căutare a cuvântului distins, neologism rar și savant, de teme abstracte sau mitologice, de muzicalități împinse până la incantație (<hi rend="italic">Cantilena</hi>); într-un cuvânt, o mare virtuozitate polară.</p>
                  <p>Toată această perfecțiune verbală, marmoreană, elaborată trudnic, nu poate înlocui lipsa emotivității, ridicată, cum era de așteptat, la prestigiul unei arte poetice <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-112">
                        <hi rend="color(#0b0080)">[112]</hi>
                     </ref>.</p>
                  <p>
                     <hi rend="bold">Virgil Gheorghiu</hi>. Virgil Gheorghiu (n. 1905) e unul din cei mai talentați poeți ai generației noi și, cred, o mare speranță a poeziei noastre viitoare. Punct de intersecție între toate elementele moderniste, expresie căutată, imagistică rară, procedee aluzive și eliptice, intelectualism, dar și simțire profund elegiacă, uneori aproape directă, comunicativă, emotivă, ca un plâns de violoncel. Cu începuturi de acorduri rurale, întru nimic însă asemănătoare poeziei sămănătoriste (în poeziile din <hi rend="italic">Bilete de papagal</hi>, 1928), împlântată apoi frenetic în febra urbană, cu toate morbiditățile convenite și prețiozitățile formale (mai ales în placheta <hi rend="italic">Febre</hi>), poezia lui se purifică și se clarifică, în <hi rend="italic">Marea vânătoare</hi>, în accente de elegie pură, de profundă rezonanță (de pildă<hi rend="italic">, Mama</hi>), fără necesități de evocări baudelairiene <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-113">
                        <hi rend="color(#0b0080)">[113]</hi>
                     </ref>.</p>
                  <p>
                     <hi rend="bold">Cicerone Theodorescu.</hi> Cum și-a făcut o artă poetică din însăși rezistența materialului întrebuințat, e supărător să-i caracterizăm talentul prin chiar titlul cărții: <hi rend="italic">Cleștar</hi>. Luciditatea lui Cicerone Theodorescu (n. 1908) nu trebuie însă să ne rușineze de a-l constata ca exact: poezia lui trezește, în adevăr, impresia unei arborescențe acvatice, izolată prin geamul rece al globului de sticlă. Artă de maturitate și nu de elan. Poetul aparține categoriei scriitorilor ce fac dintr-ânsa o rezistență învinsă. Aproape nu e poezie, cu inspirație, dealtfel, certă (<hi rend="italic">Rugă pentru cântec întârziat, Punct transcendental, Glas din urmă al mamei, Portret</hi> etc.), în care să nu simți intenția de a împiedica materia lirică venită în fuziune, fie chiar și prin obstacolul unei topice verbale neobișnuite, ce stânjenește o clipă adeziunea totală pe care o merită acest artist dificil cu el însuși și cu noi <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-114">
                        <hi rend="color(#0b0080)">[114]</hi>
                     </ref>.</p>
                  <p>
                     <hi rend="bold">Al. Robot.</hi> Cel mai tânăr dintre poeții noștri la apariția primului său volumaș, <hi rend="italic">Apocalips terestru</hi> (1932), <hi rend="italic">Al. Robot</hi> (n. 1916) nu e cel mai tânăr și la apariția celui de al doilea, <hi rend="italic">Somnul singurătății</hi> (1936), întru nimic mai prejos. Tânărul poet, copil aproape, a sosit în literatură cu un mesagiu personal: un simț insistent al ruralului, al bucolicului, al idilicului văzut decorativ, alegoric sau simbolic, strerilizare lirică aproape totală și, oricum, curioasă la o vârstă de obicei lirică, un simț real al anticului, al mitologicului evocat nostalgic, dar tot decorativ; și — ceea ce e mai important — o expresie originală, cu material lexical strict personal și limitat, cu imagini tot personale, cu o topică curioasă, cu elipse, cu asociații ce dau o aparență ermetică micilor lui poeme. În ultimul volum evoluția s-a făcut în sensul clarificării, clasicizării și a unei oarecare emotivități <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-115">
                        <hi rend="color(#0b0080)">[115]</hi>
                     </ref>.</p>
                  <p>
                     <hi rend="bold">Emil Gulian.</hi> În <hi rend="italic">Duh de basm</hi>, Emil Gulian (n. 1907) publică o serie de poeme destul de aspre ca factură, de un lirism reținut și supravegheat, în care și intimismul se aburește și pune distanță între dânsul și cititor <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-116">
                        <hi rend="color(#0b0080)">[116]</hi>
                     </ref>.</p>
                  <p>
                     <hi rend="bold">Horia Stamatu.</hi> În <hi rend="italic">Memnon</hi> (1934) și Horia Stamatu (n. 1912) ține să-și ascundă afectivitatea prin reținere și să-și însemne originalitatea prin curiozități formale și influențe exotice (Jean Cocteau). Străbate totuși un simț de nimicnicie și sfredelul morții în drama existenței <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-117">
                        <hi rend="color(#0b0080)">[117]</hi>
                     </ref>.</p>
                  <p>Mai cităm pe Barbu Brezeanu (n. 1908), atât de influențat de tehnica lui Barbu în <hi rend="italic">Nod ars</hi> (1928); pe Virgil Huzum, pornit de la parodie și ajuns la rebusuri poetice și schematisme în <hi rend="italic">Zenit</hi> (1935) etc.; Ion Pogan (<hi rend="italic">Zogar</hi>, 1936), cu aceeași evoluție spre ermetism etc.</p>
               </div>
               <div type="div3">
                  <head>
                     <label>XI. </label>
                     <lb/>Poezia extremistă</head>
                  <p>N-am duce acest studiu până la sfârșitul său logic, dacă n-am aminti în capitolul final și de încercările extremiste, într-un spirit fie chiar numai inofensiv. Oricum s-ar numi aceste curente: cubism, futurism, dadaism, suprarealism, constructivism sau integralism, oricare ar fi chiar direcțiile contrare în care se îndreaptă, întrucât cubismul, constructivismul și integralismul țintesc, cel mai puțin în plastică, spre o artă abstractă, pur intelectuală, pe când dadaismul și suprarealismul se îndreaptă spre ilogic, spre irațional, găsit pur în stare onirică, adică în stare de vis; cu toate diferențele, aceste mișcări au, așadar, două note comune: caracterul revoluționar de rupere a oricărei tradiții artistice, de libertate absolută, de panlibertate, am putea spune, de violare a conceptului estetic de până acum, a limbii, a sintaxei, a punctuației, în care vedem punctul extrem al principiului individualist adus de simbolism și de modernism în genere; și, în al doilea rând, o voință fermă de a realiza o artă internațională, peste hotare, fenomen de reacțiune postbelică ce ne explică, poate, prezența atât de compactă a evreilor în sânul lui.</p>
                  <p>Nu trebuie să uităm că inventatorul dadaismului, Tristan Tzara, nu e decât compatriotul nostru S. Samyro, care, împreună cu I. Iovanaki (azi I. Vinea), a scos cele patru numere ale revistei <hi rend="italic">Simbolul</hi> pe la sfârșitul anului 1912. Lansând în 1916 dadaismul, în una din cafenelele Zürichului, Tristan Tzara a intrat azi în istoriile de literatură franceză.</p>
                  <p>Principiul dadaismului expus în cele „7 manifeste“ <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-118">
                        <hi rend="color(#0b0080)">[118]</hi>
                     </ref> este întoarcerea la inconștientul pur; dadaismul e, după cum se exprimă un admirator român, „o pușcă încărcată cu zgomot pur“.</p>
                  <p>
                     <hi rend="bold">Ion Vinea.</hi> Ion Vinea (n. 1896) a fost principalul factor al extremismului român, nu numai din pricina publicării revistei <hi rend="italic">Contimporanul</hi>, ci și prin talent și mobilitate. Dar tocmai această căutare a ultimelor formule literare pentru a fi în „ritmul vremii“, ca și faptul că nu și-a adunat încă poeziile în volum, nu ne dau posibilitatea unei analize proporționale; ceea ce însemnăm aici nu poate fi decât o simplă indicație provizorie. Debutând împreună cu Tristan Tzara în <hi rend="italic">Simbolul</hi> din 1912, sub steaua lui Baudelaire, el s-a căutat de atunci mereu, semn al voinței, prin eliminarea sentimentului, a sensibleriei, a anecdoticului, prin înlocuirea, deci, a lirismului direct de confesie, printr-o expresie indirectă, deturnată, reținută, intelectualizată, prin amestecul peisagiului intern cu cel extern și, mai ales, prin notația inedită și neprevăzută.</p>
                  <p>Promotor al curentelor de după război, deși nu vedem aderența artei sale în constructivismul <hi rend="italic">Contimporanului</hi>, Ion Vinea ține să-și încurce ghemul artei în expresii enigmatice și în libertăți față de punctuație, ce nu pot, totuși, masca firul clar al marii sale inteligențe artistice ce se străvede.</p>
                  <p>
                     <hi rend="bold">H4B. Fundoianu.</hi> B. Fundoianu (n. 1898), care a fost teoreticianul franco-român al curentelor noi în revistele de avangardă, e și un poet român în nici o legătură, de pildă, cu suprarealismul; inspirația sa, dimpotrivă, e tradițională, rurală am putea spune, cu peisagii de provincie moldovenească, în care numai accentul și notația, cu influențe dealtfel argheziene, sunt moderniste <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-119">
                        <hi rend="color(#0b0080)">[119]</hi>
                     </ref>.</p>
                  <p>
                     <hi rend="bold">Ilarie Voronca.</hi> Ilarie Voronca (n. 1903) a debutat la <hi rend="italic">Sburătorul</hi> cu o poezie ușor influențată, mai ales, de Camil Baltazar și Adrian Maniu, caracteristică și printr-o sentimentalitate răvășită și descompusă de „tristeți“ și de „restriști“, dar și printr-o facilitate aproape prodigioasă de a se exprima în comparații și imagini, ce se anulează tocmai prin acumulare.</p>
                  <p>Acest poet, dezagregat sufletește, a ajuns apoi teoreticianul integralismului, cerând „nu dezagregarea bolnavă, romantică, suprarealistă, ci ordinea sinteză, ordinea constructivă, clasică, integrală“. E de prisos să adăugăm că poezia sa a rămas tot statică, tot poezie de atmosferă; pletorice, imaginile au devenit însă mai dinamice, luate fiind din mecanică, sau violent citadine, și, sub influența dadaismului, asociațiile mai disparate, expresia mai eliptică și libertățile față de gramatică mai mari. Printr-o activitate neîntreruptă, Ilarie Voronca s-a multiplicat și se multiplică anual printr-o serie de volume și volumașe, în românește și în franțuzește: <hi rend="italic">Colomba</hi> (1927), <hi rend="italic">Ulise</hi> (1928), <hi rend="italic">Plante și animale</hi>(1929),<hi rend="italic">Brățara nopților</hi> (1929) etc., etc., în care „integralismul“ a fost uitat. A rămas doar capacitatea neîntrecută de creație imagistică, — imaginile lui rămânând, totuși, autonome, chiar în cele mai organizate dintre poemele sale (<hi rend="italic">Ulise</hi>) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-120">
                        <hi rend="color(#0b0080)">[120]</hi>
                     </ref>.</p>
                  <p>În aceeași linie amintim și poeziile lui Stefan Roll <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-121">
                        <hi rend="color(#0b0080)">[121]</hi>
                     </ref>, Sașa Pană și, în genere, a grupului de la revista <hi rend="italic">Unu</hi>, din care subliniem mai ales senzualismul excesiv al lui Geo Bogza. Desprins din cercul <hi rend="italic">Unu</hi> e și Mihail Dan cu <hi rend="italic">Sens unic</hi>, cu tendință spre clarificare, cu accente individualiste în poezia titulară — cum i se cuvenea traducătorului lui Maiakovski.</p>
                  <p>
                     <hi rend="bold">Alți poeți.</hi> Nu intră în putința unei istorii literare, în cadre relativ restrânse, de a studia și nici chiar de a enumera pe toți scriitorii mai tineri, care ar merita-o prin merite sau sferturi de merite. O istorie literară împlântată în activitatea curentă, la zi, nu poate fi, în partea nouă, decât provizorie, rămânând a fi înnădită nu numai la apariții noi, ci la confirmări de talente, nu încă destul de formate în clipa redactării primei sale ediții. Despre câțiva din ei, fără pretenția unei egale distribuiri de atenție, mai amintim:</p>
                  <p>Chiar dintre colaboratorii <hi rend="italic">Sburătorului</hi> cităm abia aici, din neputința clasificării, pe: George Silviu (n. 1899) cu o lirică variată, deși poate mai mult de ordin social (<hi rend="italic">Înfrângeri</hi>, 1934; <hi rend="italic">Paisie Psaltul spune</hi>, 1935); pe G. Nichita cu <hi rend="italic">Destrămare</hi> (1925) și <hi rend="italic">Evadări (</hi>1926), și mai ales pentru acest ultim volum de grele oboseli citadine realizate într-un material mai dens și mai nou; pe Dumitriu N. Teodorescu, cu o atmosferă de toamnă, înrudită cu cea a lui Bacovia, cu o formă simplă și elementară, cu puține imagini, dar de o convergență desăvârșită (<hi rend="italic">Nopțile</hi>, 1917<hi rend="italic">; Foi galbene</hi>, 1927).</p>
                  <p>George Lesnea (n. 1902), poetul proletar ieșean (deși versurile nu sunt revoluționare decât în traducerile din Esenin), cu <hi rend="italic">Veac tânăr</hi>, 1931 și <hi rend="italic">Cântec deplin</hi>.</p>
                  <p>V Cristian (1912) ne-a dat un volum de poezie eterată (<hi rend="italic">Efluvii</hi>, 1933).</p>
                  <p>Poezia poetului basarabean Vladimir Cavarnali e, în sfârșit, eruptivă, oarecum primară, dar viguroasă, cu adevărat lirică și patetică.</p>
                  <p>
                     <hi rend="italic">Cloșca cu puii de aur</hi> (1934) a lui Dragoș Vrânceanu (n. 1907) curge în jgheabul undei melancolice a unei inspirații elegiace fără moarte, la noi ca și în poezia italiană, pe urmele căreia se pare că a mers.</p>
                  <p>Premiul tinereții îl deține detot tânărul Ștefan Baciu, deși la al doilea volum de versuri, din care unul chiar numai de iubire —pline de prospețime descriptivă și de un energetism ce-i șade, după cum i se potrivesc și imperfecțiunile <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-122">
                        <hi rend="color(#0b0080)">[122]</hi>
                     </ref>.</p>
                  <p>Vlaicu Bârna, poet în evoluție, cu amestec de ruralism ardelean și modernism bucureștean <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-123">
                        <hi rend="color(#0b0080)">[123]</hi>
                     </ref>.</p>
                  <p>Virgil Carianopol <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-124">
                        <hi rend="color(#0b0080)">[124]</hi>
                     </ref>, Teodor Scarlat, Maria Banuș, remarcabilă în erotică, Ion Th. Ilea, C. Miu Lerca, Vasile Munteanu, Ștefan Stănescu, Andrei Tudor, Teodor Murășanu, Constantin Nissipeanu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_note-125">
                        <hi rend="color(#0b0080)">[125]</hi>
                     </ref>, Ion Georgescu, Iulian Vesper etc., etc.</p>
               </div>
               <div type="div3">
                  <head>Note</head>
                  <list type="ordered">
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-1">
                           <hi rend="color(#0b0080)">↑</hi>
                        </ref> E. Lovinescu, <hi rend="italic">Critice I</hi>, [ed. def., 1925]; <hi rend="italic">Ist. mișcării „Sămănătorului“</hi>, p. 132.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-2">
                           <hi rend="color(#0b0080)">↑</hi>
                        </ref> Oct. Goga, <hi rend="italic">Poezii</hi>, Budapesta, 1905; <hi rend="italic">Ne cheamă pământul</hi>, 1909; <hi rend="italic">Din umbra zidurilor</hi>, 1913; <hi rend="italic">Cântece fără țară,</hi> 1916<hi rend="italic">; Poezii</hi>, ediția integrală, Cultura națională, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-3">
                           <hi rend="color(#0b0080)">↑</hi>
                        </ref> St. O. Iosif, <hi rend="italic">Versuri</hi>, Ed. Sfetea, Buc., 1897; <hi rend="italic">Patriarhale</hi>, Buc., Steinberg, 1901; <hi rend="italic">Poezii</hi>, 1901—1902, Ed. Socec, Buc., 1902; <hi rend="italic">A fost odată</hi>, poveste în versuri, Buc., 1903; <hi rend="italic">Din zile mari</hi>, poem istoric, Buc., Minerva, 1905; <hi rend="italic">Credințe</hi>, poezii, Buc., Minerva, 1906; <hi rend="italic">Caleidoscopul lui A. Mirea</hi>, publ. de D. Anghel și St. O. Iosif, v. I, Ed. Minerva, 1908; v. II, 1910; <hi rend="italic">Carmen Saeculare</hi>, Buc., 1909 (cu D. Anghel), Bibl. encic. „Socec“, no. 63; <hi rend="italic">Poezii</hi>, 1893—1908, Ed. Socec, 1910<hi rend="italic">; Cântece</hi>, Ed. Flacăra, 1912.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-4">
                           <hi rend="color(#0b0080)">↑</hi>
                        </ref> Zaharia Bârsan, <hi rend="italic">Visuri de noroc</hi>, poezii, Buc., 1903; <hi rend="italic">Poezii,</hi> Buc., Minerva, 1907; <hi rend="italic">Poezii</hi>, Ed. Cartea rom., 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-5">
                           <hi rend="color(#0b0080)">↑</hi>
                        </ref> Ion Bârseanul, <hi rend="italic">Primele cântări</hi>, Budapesta, 1906<hi rend="italic">; Rapsodii și balade</hi>, Ed. Minerva, Buc., 1910.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-6">
                           <hi rend="color(#0b0080)">↑</hi>
                        </ref> Maria Cunțan, <hi rend="italic">Orăștie,</hi> 1901; <hi rend="italic">Poezii</hi>, Ed. Minerva, 1905; <hi rend="italic">Din caierul vremii</hi>, 2 vol., Ed. Minerva, 1916.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-7">
                           <hi rend="color(#0b0080)">↑</hi>
                        </ref> Maria Cioban, <hi rend="italic">Poezii</hi>, Arad, 1906; Maria Cioban-Botis, <hi rend="italic">Poezii</hi>, Ed. Cartea românească, 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-8">
                           <hi rend="color(#0b0080)">↑</hi>
                        </ref> Ecaterina Pitiș, <hi rend="italic">Poezii</hi>, Minerva, 1909.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-9">
                           <hi rend="color(#0b0080)">↑</hi>
                        </ref> I. U. Soricu, <hi rend="italic">Florile dalbe</hi>, Poezii, Ed. Ramuri, 1912; <hi rend="italic">Doinele mele din zile de luptă,</hi> Iași, 1917.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-10">
                           <hi rend="color(#0b0080)">↑</hi>
                        </ref> Teodor Murășanu, <hi rend="italic">Fum de jertfă</hi>, Cluj, 1925; Poezii, Turda, 1920.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-11">
                           <hi rend="color(#0b0080)">↑</hi>
                        </ref> Andrei Popovici-Bănățeanul, <hi rend="italic">Clipe de seară</hi>, Poezii, 1907.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-12">
                           <hi rend="color(#0b0080)">↑</hi>
                        </ref> Ion Al. George, <hi rend="italic">Aquile</hi>, Câmpina, 1913; ed. II., H. Steinberg, 1916; <hi rend="italic">Domus taciturna</hi>, elegii, H. Steinberg, 1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-13">
                           <hi rend="color(#0b0080)">↑</hi>
                        </ref> A. Mândru, <hi rend="italic">Zări senine</hi>, Ed. Minerva, 1908; <hi rend="italic">Floarea Tibrului</hi>, XIII cânturi, Ed. Steinberg.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-14">
                           <hi rend="color(#0b0080)">↑</hi>
                        </ref> George Vâlsan, <hi rend="italic">Grădina părăsită</hi>, Cluj, 1925.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-15">
                           <hi rend="color(#0b0080)">↑</hi>
                        </ref> Eug. Ciuchi, <hi rend="italic">Din taina vieții</hi>, poezii, 1903—1915, Buc., 1915; idem, Ed. Conv. lit., 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-16">
                           <hi rend="color(#0b0080)">↑</hi>
                        </ref> N. Vulovici, <hi rend="italic">Vitejești</hi>, Ed. Ramuri, 1906; <hi rend="italic">Stihuri oțelite</hi>, Ed. Ramuri, 1910.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-17">
                           <hi rend="color(#0b0080)">↑</hi>
                        </ref> G. Tutoveanu, <hi rend="italic">Albastru</hi>, poezii, 1902; <hi rend="italic">La arme</hi>, Bârlad, 1913; <hi rend="italic">Balade</hi>, Conv. lit., 1920.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-18">
                           <hi rend="color(#0b0080)">↑</hi>
                        </ref> Ion Sân-Giorgiu<hi rend="italic">, Freamăt, Flacăra, Ruguri, poeme de război</hi>, 1918; <hi rend="italic">Rodul sufletului</hi>, 1922; <hi rend="italic">Arcul lui Cupidon</hi>, 1933.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-19">
                           <hi rend="color(#0b0080)">↑</hi>
                        </ref> Volbură Poiană, <hi rend="italic">Spre viață</hi>, poezii, Buc., 1912; <hi rend="italic">Glasul brazdelor</hi>, 1913; <hi rend="italic">În noaptea Paștilor</hi>, poezii, Sibiu, 1920; <hi rend="italic">Luna-n prag</hi>, poezii, Deva, 1923; <hi rend="italic">Galbenii</hi>, poezii, Oradea, 1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-20">
                           <hi rend="color(#0b0080)">↑</hi>
                        </ref> Const. Asiminei, <hi rend="italic">Visuri și durere</hi>, Huși (fără dată); <hi rend="italic">Volbură</hi>, poezii, Cartea rom., 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-21">
                           <hi rend="color(#0b0080)">↑</hi>
                        </ref> Al. Iacobescu, <hi rend="italic">Umbre peste ape</hi>, Ed. Ramuri (fără dată); <hi rend="italic">Balade</hi>, Ed. Ramuri etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-22">
                           <hi rend="color(#0b0080)">↑</hi>
                        </ref> G. Rotică, <hi rend="italic">Poezii</hi>, Vălenii-de-munte, 1909; <hi rend="italic">Cântarea suferinței</hi>, 1920; <hi rend="italic">Paharul otrăvit</hi>, Ed. Casa școalelor, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-23">
                           <hi rend="color(#0b0080)">↑</hi>
                        </ref> Vasile Calmuțchi, <hi rend="italic">Floricele</hi>, Suceava, 1910.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-24">
                           <hi rend="color(#0b0080)">↑</hi>
                        </ref> Ion Ciocârlă-Leandru, <hi rend="italic">Jalea satelor</hi>, Suceava, 1911.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-25">
                           <hi rend="color(#0b0080)">↑</hi>
                        </ref> Nicu Dracinschi (Dracea), <hi rend="italic">Poezii</hi>, Câmpulung, 1912.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-26">
                           <hi rend="color(#0b0080)">↑</hi>
                        </ref> V. Huțan, <hi rend="italic">Din țara fagilor</hi>, Sfetea, 1916.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-27">
                           <hi rend="color(#0b0080)">↑</hi>
                        </ref> Ion Buzdugan, <hi rend="italic">Cântece din Basarabia</hi>, poezii populare, <hi rend="italic">Viața rom</hi>., Iași, 1921: <hi rend="italic">Miresme din stepă</hi>, Ed. Casa școalelor, 1922.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-28">
                           <hi rend="color(#0b0080)">↑</hi>
                        </ref> Al. Mateevici, <hi rend="italic">Poezii</hi>, Ed. Casa școalelor, 1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-29">
                           <hi rend="color(#0b0080)">↑</hi>
                        </ref> Pan Halippa, <hi rend="italic">Flori de pârloagă</hi>, 1912—1920, Ed. Viața românească, 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-30">
                           <hi rend="color(#0b0080)">↑</hi>
                        </ref> Nichifor Crainic, <hi rend="italic">Șesuri natale</hi>, Ramuri, Craiova, 1916; <hi rend="italic">Darurile pământului</hi>, Cartea românească, 1920.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-31">
                           <hi rend="color(#0b0080)">↑</hi>
                        </ref> Ion Pillat, <hi rend="italic">Visări păgâne</hi>, poezii, Buc., 1912: <hi rend="italic">Eternități de o clipă</hi>, poezii, Buc., 1914; <hi rend="italic">Amăgiri</hi>, poezii, Buc., 1917; <hi rend="italic">Grădina între ziduri</hi>, Paris, 1919; Buc., 1920; <hi rend="italic">Pe Argeș în sus</hi>, poezii, Cultura națională, 1923; <hi rend="italic">Satul meu</hi>, în <hi rend="italic">Cartea vremii</hi>, 1925; <hi rend="italic">Biserica de altădată</hi>, Ed. Cartea rom., 1926; <hi rend="italic">Întoarcere,</hi> 1927; <hi rend="italic">Limpezimi</hi>, 1928; <hi rend="italic">Caietul verde</hi>, 1932; <hi rend="italic">Scutul Minervei</hi>, 1933; <hi rend="italic">Pasărea de lut</hi>, 1934; <hi rend="italic">Poeme într-un vers</hi>, 1936 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-32">
                           <hi rend="color(#0b0080)">↑</hi>
                        </ref> V. Voiculescu, <hi rend="italic">Din țara zimbrului și alte poezii</hi>, Bârlad, 1918; <hi rend="italic">Pârgă</hi>, Ed. Cartea românească, 1921; <hi rend="italic">Poeme cu îngeri</hi> în <hi rend="italic">Cartea vremii</hi>, 1927;<hi rend="italic">Destin</hi>, Ed. Cartea românească, 1933.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-33">
                           <hi rend="color(#0b0080)">↑</hi>
                        </ref> Adrian Maniu, <hi rend="italic">Salomea</hi>, 1915; <hi rend="italic">Lângă pământ</hi>, Ed. Cultura națională, 1928; <hi rend="italic">Cartea țării</hi>, 1934; <hi rend="italic">Drumul spre stele</hi>, (1930); <hi rend="italic">Cântece de dragoste și moarte</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-34">
                           <hi rend="color(#0b0080)">↑</hi>
                        </ref> Lucian Blaga, <hi rend="italic">Poemele luminii, Cosânzeana</hi>, Sibiu, 1919; ed. II, Cartea românească, 1919; <hi rend="italic">Pașii profetului</hi>, Ardealul, Cluj, 1921; În <hi rend="italic">marea trecere</hi>, Cluj, 1924; <hi rend="italic">Lauda somnului</hi>, 1929; <hi rend="italic">Cumpăna apelor</hi>, 1933.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-35">
                           <hi rend="color(#0b0080)">↑</hi>
                        </ref> Sandu Tudor, <hi rend="italic">Comornic</hi>, 1925; <hi rend="italic">Acatistul Sfântului Dumitru Basarabov</hi> (în <hi rend="italic">Gândirea</hi>).</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-36">
                           <hi rend="color(#0b0080)">↑</hi>
                        </ref> Marcel Romanescu, <hi rend="italic">Izvoare limpezi</hi>, Ed. Ramuri, Craiova, 1925; <hi rend="italic">Cântarea cântărilor</hi>, Socec, 1925; <hi rend="italic">Cuiburi de soare, poeme lirice</hi>, Flamura, 1927; <hi rend="italic">Grădina lui Teocrit, idile antice</hi>, Bibl. „Sămănătorul“, 1927; <hi rend="italic">Hermanosa din Corint</hi>, <hi rend="italic">povestea unei hetaire</hi>, Ed. Cartea rom., 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-37">
                           <hi rend="color(#0b0080)">↑</hi>
                        </ref> Radu Gyr<hi rend="italic">, Liniști de schituri</hi>, poeme, Ed. Flamura, 1927<hi rend="italic">; Plânge Strâmbălemne</hi>, Ed. Flamura, 1927; <hi rend="italic">Cerbul de lumină</hi>, 1928.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-38">
                           <hi rend="color(#0b0080)">↑</hi>
                        </ref> N. I. Herescu, <hi rend="italic">Cartea cu lumină</hi>, Craiova, 1927: <hi rend="italic">Poezii alese</hi> (trad. din Horațiu și Francis Jammes, făcute cu Ion Pillat), <hi rend="italic">Cartea vremii</hi>, 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-39">
                           <hi rend="color(#0b0080)">↑</hi>
                        </ref> Eugen Constant, <hi rend="italic">Galerii de ceară</hi>, 1924; Eugen, Paul și Savin Constant, <hi rend="italic">Poezii</hi>, Craiova, 1926; Eugen Constant, <hi rend="italic">Punte peste veacuri</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-40">
                           <hi rend="color(#0b0080)">↑</hi>
                        </ref> Zaharia Stancu, <hi rend="italic">Poeme simple</hi>, Ed. Cartea vremii, Buc., 1927; <hi rend="italic">Tălmăciri din Serghei Esenin</hi>, Ed. Cartea românească, Buc., 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-41">
                           <hi rend="color(#0b0080)">↑</hi>
                        </ref> N. Crevedia, <hi rend="italic">Bulgări și stele</hi>, 1933.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-42">
                           <hi rend="color(#0b0080)">↑</hi>
                        </ref> V Ciocâlteu, <hi rend="italic">Adânc împietrit</hi>, 1933; <hi rend="italic">Poezii</hi>, Ed. Fundațiile regale, 1934. .</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-43">
                           <hi rend="color(#0b0080)">↑</hi>
                        </ref> D. Ciurezu, <hi rend="italic">Răsărit</hi>, 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-44">
                           <hi rend="color(#0b0080)">↑</hi>
                        </ref> Radu Boureanu, <hi rend="italic">Zbor alb</hi>, 1932; <hi rend="italic">Golful sângelui</hi>, Ed. Fundațiilor regale, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-45">
                           <hi rend="color(#0b0080)">↑</hi>
                        </ref> P Cerna<hi rend="italic">, Poezii</hi>, Minerva, Buc., 1910. .</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-46">
                           <hi rend="color(#0b0080)">↑</hi>
                        </ref> D. Nanu, <hi rend="italic">Nocturne, poezii</hi>, Câmpulung, 1900: <hi rend="italic">Ispitirea de pe munte, poezii</hi> (plachetă), Buc., 1914; <hi rend="italic">Poezii</hi>, Ed. Cartea românească, 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-47">
                           <hi rend="color(#0b0080)">↑</hi>
                        </ref> <hi rend="italic">Corneliu Moldovanu, Flăcări, poezii, Buc., 1907;</hi> Cetatea soarelui și alte poeme, Ed. Socec, 1910; <hi rend="italic">Poezii</hi>, Ed. Cultura națională, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-48">
                           <hi rend="color(#0b0080)">↑</hi>
                        </ref> A. Toma, <hi rend="italic">Poezii</hi>, Cultura națională, 1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-49">
                           <hi rend="color(#0b0080)">↑</hi>
                        </ref> N. Davidescu, <hi rend="italic">La fântâna Castaliei</hi>, poezii, 1910; <hi rend="italic">Inscripții</hi>, poezii, 1916; <hi rend="italic">Inscripții,</hi> ed. II (adăugită), Cultura națională, 1922; <hi rend="italic">Leagăn de cântece</hi>, Ed. Cartea rom., (1930). Apoi: <hi rend="italic">Iudea</hi>, (1927), <hi rend="italic">Hellada</hi>, Roma, 1935, Ed. Fund. regale.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-50">
                           <hi rend="color(#0b0080)">↑</hi>
                        </ref> G. Gregorian, <hi rend="italic">Poezii</hi>, Ed. Casa școalelor, 1921: <hi rend="italic">La poarta din urmă</hi>, 1934; <hi rend="italic">Săracă țară bogată</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-51">
                           <hi rend="color(#0b0080)">↑</hi>
                        </ref> M. Săulescu<hi rend="italic">, Departe</hi>, Buc., 1914; <hi rend="italic">Viața,</hi> Buc., 1916.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-52">
                           <hi rend="color(#0b0080)">↑</hi>
                        </ref> Ștefan Nenițescu, <hi rend="italic">Denii</hi>, 1918; Ode italice, 1925.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-53">
                           <hi rend="color(#0b0080)">↑</hi>
                        </ref> Al. Al. Philippide, <hi rend="italic">Aur sterp</hi>, 1922; <hi rend="italic">Stânci fulgerate</hi>, Ed. Cultura națională, ă1930î.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-54">
                           <hi rend="color(#0b0080)">↑</hi>
                        </ref> Ion M. Sadoveanu, <hi rend="italic">Cântece de rob</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-55">
                           <hi rend="color(#0b0080)">↑</hi>
                        </ref> Cincinat Pavelescu, <hi rend="italic">Poezii</hi>, Ed. Pariano, 1911; <hi rend="italic">Epigrame</hi>, Ed. Ramuri, 1925</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-56">
                           <hi rend="color(#0b0080)">↑</hi>
                        </ref> Victor Eftimiu, <hi rend="italic">Poemele singurătății</hi>, Ed. Bornemisa, Orăștie, 1912; <hi rend="italic">Candeli stinse</hi>, Flacăra, 1915; <hi rend="italic">Lebedele sacre</hi>, Samitca, Craiova, 1912;<hi rend="italic">Poemele singurătății</hi>, <hi rend="italic">Candeli stinse, Lebedele sacre</hi>, Cartea românească, 1924; <hi rend="italic">Cântecul milei, Sonetele iubirilor defuncte</hi>, Eminescu, 1925; <hi rend="italic">Oda limbii române</hi>, Ed. Casa școalelor, 1927 etc., etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-57">
                           <hi rend="color(#0b0080)">↑</hi>
                        </ref> Barbu Nemțeanu, <hi rend="italic">Stropi de soare</hi>, 1915; <hi rend="italic">Antologia lui Nemțeanu</hi>, Ed. Casa școalelor, 1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-58">
                           <hi rend="color(#0b0080)">↑</hi>
                        </ref> Oreste (Georgescu), <hi rend="italic">În umbra iubirii</hi>, poezii, Buc., 1909; <hi rend="italic">Poezii,</hi>Buc., 1911; <hi rend="italic">Himera</hi>, poezii, Buc., 1914; <hi rend="italic">Cireșul înflorit</hi>, Buc., 1916.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-59">
                           <hi rend="color(#0b0080)">↑</hi>
                        </ref> Demostene Botez, <hi rend="italic">Munții</hi>, 1918; <hi rend="italic">Floarea pământului</hi>, 1920; <hi rend="italic">Povestea omului</hi>, 1923; <hi rend="italic">Cuvinte de dincolo</hi>, 1934 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-60">
                           <hi rend="color(#0b0080)">↑</hi>
                        </ref> Claudia Millian, <hi rend="italic">Garoafe roșii</hi>, (1914); <hi rend="italic">Cântări pentru pasărea albastră</hi>, 1922<hi rend="italic">; Întregire</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-61">
                           <hi rend="color(#0b0080)">↑</hi>
                        </ref> Otilia Cazimir, <hi rend="italic">Lumini și umbre</hi>, 1923; <hi rend="italic">Fluturi de noapte</hi>, 1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-62">
                           <hi rend="color(#0b0080)">↑</hi>
                        </ref> N. Milcu, <hi rend="italic">Grădina de sidef</hi>, 1924; <hi rend="italic">Fluierul lui Marsyas</hi>, 1927; <hi rend="italic">Versuri</hi>, 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-63">
                           <hi rend="color(#0b0080)">↑</hi>
                        </ref> Mihail Celarianu, <hi rend="italic">Poeme și proză</hi>, 1913; <hi rend="italic">Drumul.</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-64">
                           <hi rend="color(#0b0080)">↑</hi>
                        </ref> George Dumitrescu, <hi rend="italic">Primăveri scuturate</hi>, 1924; <hi rend="italic">Cântece pentru Madona mică</hi>, 1926; <hi rend="italic">Priveliști</hi>, 1928; <hi rend="italic">Cenușă sfântă</hi>, 1930; <hi rend="italic">Elegii</hi>, 1933.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-65">
                           <hi rend="color(#0b0080)">↑</hi>
                        </ref> Alice Călugăru, <hi rend="italic">Viorele</hi>,1905.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-66">
                           <hi rend="color(#0b0080)">↑</hi>
                        </ref> V Demetrius<hi rend="italic">, Versuri</hi>, Buzău, 1901; <hi rend="italic">Trepte rupte</hi>, Buc., 1906; <hi rend="italic">Sonete</hi>, . Flacăra, 1914; <hi rend="italic">Canarul Mizantropului</hi>, Steinberg, 1916; <hi rend="italic">Fecioarele,</hi>Alcalay, 1925.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-67">
                           <hi rend="color(#0b0080)">↑</hi>
                        </ref> A. Dominic, <hi rend="italic">Revolte și răstigniri</hi>, Socec, 1920.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-68">
                           <hi rend="color(#0b0080)">↑</hi>
                        </ref> Leon Feraru, <hi rend="italic">Maghernița veche</hi>, 1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-69">
                           <hi rend="color(#0b0080)">↑</hi>
                        </ref> G. Talaz, <hi rend="italic">Flori de lut</hi>, 1920; <hi rend="italic">Râsul apei</hi>, 1923<hi rend="italic">; Soare</hi>, 1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-70">
                           <hi rend="color(#0b0080)">↑</hi>
                        </ref> Mircea Dem. Rădulescu, <hi rend="italic">Lei de piatră</hi>, poezii, Buc., 1914; <hi rend="italic">Eroice</hi>, poezii, Buc., 1915; <hi rend="italic">Poeme eroice</hi>, ed. compl., Buc., 1915; <hi rend="italic">Eroice</hi>, Ed. Casa școalelor, 1927; Suflet de uzină, poezii de război, Buc., 1919.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-71">
                           <hi rend="color(#0b0080)">↑</hi>
                        </ref> Aron Cotruș, <hi rend="italic">Poezii</hi>, Tip. Nouă, Orăștie, 1911; <hi rend="italic">Sărbătoarea morții</hi>, Tip. Concordia, Arad, 1915; <hi rend="italic">România</hi>, poemă, Brașov, 1920; <hi rend="italic">Neguri albe</hi>, versuri, Alba-Iulia, 1920; <hi rend="italic">Versuri,</hi> Bibl. „Sămănătorul“, 1925; <hi rend="italic">În robia lor</hi>, Arad, 1926; Horia, 1935 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-72">
                           <hi rend="color(#0b0080)">↑</hi>
                        </ref> <hi rend="italic">Sburătorul literar</hi>, 1922, p. 491.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-73">
                           <hi rend="color(#0b0080)">↑</hi>
                        </ref> Camil Petrescu: <hi rend="italic">Versuri</hi>, Cultura națională, 1923; <hi rend="italic">Transcendentalia</hi>, 1931, Ed. Cultura națională.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-74">
                           <hi rend="color(#0b0080)">↑</hi>
                        </ref> I. Valerian, <hi rend="italic">Caravanele tăcerii</hi>, 1923; <hi rend="italic">Stampe dobrogene</hi>, 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-75">
                           <hi rend="color(#0b0080)">↑</hi>
                        </ref> M. Codreanu, <hi rend="italic">Diafane</hi>, 1901; <hi rend="italic">Din când în când</hi>, Biblioteca pentru toți, „L. Alcalay“; <hi rend="italic">Statui</hi>, sonete, 1914; ed. II, 1921; <hi rend="italic">Cântecul deșertăciunii</hi>, 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-76">
                           <hi rend="color(#0b0080)">↑</hi>
                        </ref> Ion Pavelescu, <hi rend="italic">Sigilii de aur</hi>, 1910—1916; <hi rend="italic">Sonete postume</hi>, 1925.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-77">
                           <hi rend="color(#0b0080)">↑</hi>
                        </ref> Matei Ion Caragiale<hi rend="italic">, Pajere</hi>, Ed. Cultura națională, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-78">
                           <hi rend="color(#0b0080)">↑</hi>
                        </ref> Alexandrina Scurtu, <hi rend="italic">Sonete</hi>, Ed. Casa școalelor, 1920; <hi rend="italic">Sonete</hi>, Ed. Ramuri.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-79">
                           <hi rend="color(#0b0080)">↑</hi>
                        </ref> Alice Soare, <hi rend="italic">Ferestre luminate</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-80">
                           <hi rend="color(#0b0080)">↑</hi>
                        </ref> George Voevidca<hi rend="italic">, Sonete</hi>, Buc., 1920; <hi rend="italic">Epigrame</hi>, 1924; <hi rend="italic">Cântece pentru Lu</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-81">
                           <hi rend="color(#0b0080)">↑</hi>
                        </ref> Em. Bucuța, <hi rend="italic">Florile inimii</hi>, 1920.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-82">
                           <hi rend="color(#0b0080)">↑</hi>
                        </ref> Emil Dorian, <hi rend="italic">Cântecele pentru Lelioara</hi>, Ancora, 1912; <hi rend="italic">În pragul serii,</hi>1922; <hi rend="italic">De vorbă cu Bălanul meu</hi>, 1925.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-83">
                           <hi rend="color(#0b0080)">↑</hi>
                        </ref> D. Anghel, <hi rend="italic">În grădină</hi>, poeme, Buc., 1903; <hi rend="italic">Caleidoscopul lui A. Mirea</hi>, vol. I, 1908; v. II, 1910; <hi rend="italic">Carmen Saeculare</hi> (cu St. O. Iosif), Buc., 1909, în Bibl. enciclopedică „Socec“, no. 63; <hi rend="italic">Fantazii,</hi> Buc., 1909, 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-84">
                           <hi rend="color(#0b0080)">↑</hi>
                        </ref> G. Topârceanu, <hi rend="italic">Parodii originale</hi>, 1916; <hi rend="italic">Balade vesele și triste</hi>, 1920.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-85">
                           <hi rend="color(#0b0080)">↑</hi>
                        </ref> Alfred Moșoiu, <hi rend="italic">Sonete</hi>, Minerva, 1910; <hi rend="italic">O toamnă,</hi> Paris, 1912. <hi rend="italic">Sufletul grădinii</hi>, Ed. Casa școalelor, Buc., 1920; <hi rend="italic">Poezii</hi>, Ed. Casa școalelor, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-86">
                           <hi rend="color(#0b0080)">↑</hi>
                        </ref> D. Iacobescu, <hi rend="italic">Quasi</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-87">
                           <hi rend="color(#0b0080)">↑</hi>
                        </ref> Perpessicius, <hi rend="italic">Scut și targă</hi>, Casa școalelor, 1926; <hi rend="italic">Itinerar sentimental</hi>, Cultura națională, 1932.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-88">
                           <hi rend="color(#0b0080)">↑</hi>
                        </ref> George Magheru, <hi rend="italic">Capricii</hi>, 1929; <hi rend="italic">Poezii antipoetice</hi>, 1933; <hi rend="italic">Poeme în limba păsărească</hi>, 1936; <hi rend="italic">Coarde vechi și noi</hi>, 1936; <hi rend="italic">Poeme balcanice</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-89">
                           <hi rend="color(#0b0080)">↑</hi>
                        </ref> Sanda Movilă, <hi rend="italic">Crinii roșii</hi>, Ed. Casa școalelor, 1925.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-90">
                           <hi rend="color(#0b0080)">↑</hi>
                        </ref> Ervin, <hi rend="italic">Limanuri albe</hi>, Paris, 1912; <hi rend="italic">Heroica</hi>, 1918; <hi rend="italic">Sub stânca vremii</hi>, 1919; <hi rend="italic">Salba clipelor</hi>, 1921; <hi rend="italic">Raze peste lespezi</hi>, Paris, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-91">
                           <hi rend="color(#0b0080)">↑</hi>
                        </ref> Al. T. Stamatiad, <hi rend="italic">Din trâmbițe de aur</hi>, Buc., 1910; <hi rend="italic">Mărgăritare negre</hi>, Buc., 1918; <hi rend="italic">Pe drumul Damascului</hi>, poeme religioase, 1923; <hi rend="italic">Peisagii sentimentale</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-92">
                           <hi rend="color(#0b0080)">↑</hi>
                        </ref> M. Cruceanu, <hi rend="italic">Spre cetatea zorilor</hi>, poeme, 1912; <hi rend="italic">Altare nouă</hi>, 1915; <hi rend="italic">Fericirea celorlalți</hi>, 1920.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-93">
                           <hi rend="color(#0b0080)">↑</hi>
                        </ref> I. M. Rașcu, <hi rend="italic">Sub cupole de vis</hi>, Iași, 1913; <hi rend="italic">Orașele dezamăgite</hi>, Iași, 1914; <hi rend="italic">Neliniști</hi>, Buc., 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-94">
                           <hi rend="color(#0b0080)">↑</hi>
                        </ref> Dragoș Protopopescu, <hi rend="italic">Poemele restriștei</hi>, 1920; <hi rend="italic">Zvon de pretutindeni</hi>, 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-95">
                           <hi rend="color(#0b0080)">↑</hi>
                        </ref> Vintilă Paraschivescu, <hi rend="italic">Cascadele luminii</hi>, 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-96">
                           <hi rend="color(#0b0080)">↑</hi>
                        </ref> Alexandru Gherghel<hi rend="italic">, Cântece în amurg</hi>; <hi rend="italic">Insula uitării</hi>, Constanța, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-97">
                           <hi rend="color(#0b0080)">↑</hi>
                        </ref> Eugeniu Sperantia, <hi rend="italic">Zvonuri de necunoscut</hi>, Ed. Casa școalelor, Buc., 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-98">
                           <hi rend="color(#0b0080)">↑</hi>
                        </ref> N. Budurescu, <hi rend="italic">Poema navelor plecate</hi>, 1912.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-99">
                           <hi rend="color(#0b0080)">↑</hi>
                        </ref> Mia Frollo, <hi rend="italic">Flori de flacări</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-100">
                           <hi rend="color(#0b0080)">↑</hi>
                        </ref> I. Minulescu, <hi rend="italic">Romanțe pentru mai târziu</hi>. Alcalay, 1908, <hi rend="italic">De vorbă cu mine însumi</hi>, 1924 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-101">
                           <hi rend="color(#0b0080)">↑</hi>
                        </ref> Eugeniu Ștefănescu-Est, <hi rend="italic">Imperii efemere</hi>, 1922.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-102">
                           <hi rend="color(#0b0080)">↑</hi>
                        </ref> G. Bacovia, <hi rend="italic">Plumb</hi>, 1916; <hi rend="italic">Scântei galbene</hi>, 1926; <hi rend="italic">Poezii</hi>, Ed. Fund. reg., 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-103">
                           <hi rend="color(#0b0080)">↑</hi>
                        </ref> Elena Farago, <hi rend="italic">Versuri,</hi> 1906; <hi rend="italic">Șoapte din umbră</hi>, 1908; <hi rend="italic">Traduceri libere</hi>, 1908; <hi rend="italic">Din taina vechilor răspântii</hi>, 1913; <hi rend="italic">Șoaptele amurgului</hi>, 1920;<hi rend="italic">Traduceri libere și reminiscențe</hi>, 1921; <hi rend="italic">Nu mi-am plecat genunchii,</hi>1926.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-104">
                           <hi rend="color(#0b0080)">↑</hi>
                        </ref> F. Aderca, <hi rend="italic">Motive și simfonii</hi>, 1910; <hi rend="italic">Stihuri venerice</hi>; <hi rend="italic">Fragmente și romanțe; Reverii sculptate</hi>, plachetă; <hi rend="italic">Prin lentile negre</hi>, plachetă.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-105">
                           <hi rend="color(#0b0080)">↑</hi>
                        </ref> Camil Baltazar, <hi rend="italic">Vecernii</hi>, 1923; <hi rend="italic">Flaute de mătase</hi>, 1923; <hi rend="italic">Reculegere în nemurirea ta</hi>, 1925; <hi rend="italic">Biblice</hi>, 1926; <hi rend="italic">Întoarcerea poetului la uneltele sale</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-106">
                           <hi rend="color(#0b0080)">↑</hi>
                        </ref> Emil Isac, <hi rend="italic">Poezii, impresii și suveniri moderne</hi>, Cluj, 1908; <hi rend="italic">Poeme în proză</hi>, Oradea-Mare, 1923; <hi rend="italic">Cartea unui om</hi> (Bibl. „Sămănătorul“), 1925.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-107">
                           <hi rend="color(#0b0080)">↑</hi>
                        </ref> Tudor Arghezi, <hi rend="italic">Cuvinte potrivite</hi>, 1927; <hi rend="italic">Flori de mucigai</hi>, (1931); <hi rend="italic">Cărticica de seară</hi>, 1935, și, în sfârșit, <hi rend="italic">Versuri</hi>, operă completă, Ed. Fundațiilor regale, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-108">
                           <hi rend="color(#0b0080)">↑</hi>
                        </ref> Ion Barbu, <hi rend="italic">Joc secund</hi>, Ed. Cultura națională, 1930.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-109">
                           <hi rend="color(#0b0080)">↑</hi>
                        </ref> Simion Stolnicu, <hi rend="italic">Punct vernal</hi>, 1933; Pod <hi rend="italic">eleat</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-110">
                           <hi rend="color(#0b0080)">↑</hi>
                        </ref> Eugen Jebeleanu, <hi rend="italic">Schituri cu soare</hi>, (1929), Brașov; <hi rend="italic">Poeme din Rainer Maria Rilke</hi>, 1932; <hi rend="italic">Inimi sub săbii</hi>, Ed. Fund. reg., 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-111">
                           <hi rend="color(#0b0080)">↑</hi>
                        </ref> Mihai Moșandrei, <hi rend="italic">Păuni</hi>, 1930; <hi rend="italic">Găteala ploilor</hi>, 1932; <hi rend="italic">Singurătăți</hi>, Ed. Fund. reg., 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-112">
                           <hi rend="color(#0b0080)">↑</hi>
                        </ref> Dan Botta, <hi rend="italic">Eulalii</hi>, 1931.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-113">
                           <hi rend="color(#0b0080)">↑</hi>
                        </ref> Virgil Gheorghiu, <hi rend="italic">Febre</hi>, 1933; <hi rend="italic">Marea vânătoare</hi>, Ed. Fund. reg., 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-114">
                           <hi rend="color(#0b0080)">↑</hi>
                        </ref> Cicerone Theodorescu, <hi rend="italic">Cleștar</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-115">
                           <hi rend="color(#0b0080)">↑</hi>
                        </ref> Al. Robot, <hi rend="italic">Apocalips terestru</hi>, 1932; <hi rend="italic">Somnul singurătății</hi>, 1936</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-116">
                           <hi rend="color(#0b0080)">↑</hi>
                        </ref> Emil Gulian, <hi rend="italic">Duh de basm</hi>, 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-117">
                           <hi rend="color(#0b0080)">↑</hi>
                        </ref> Horia Stamatu, <hi rend="italic">Memnon,</hi> 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-118">
                           <hi rend="color(#0b0080)">↑</hi>
                        </ref> Tristan Tzara, <hi rend="italic">Sept manifestes Dada</hi>, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-119">
                           <hi rend="color(#0b0080)">↑</hi>
                        </ref> B. Fundoianu, <hi rend="italic">Priveliști</hi>, (1930), Ed. Cultura națională.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-120">
                           <hi rend="color(#0b0080)">↑</hi>
                        </ref> Ilarie Voronca, <hi rend="italic">Restriști</hi>, 1927; <hi rend="italic">Colomba</hi>, 1927; <hi rend="italic">Ulise</hi>, 1928; <hi rend="italic">Plante și animale</hi>, 1929; <hi rend="italic">Brățara nopților</hi>, 1929; <hi rend="italic">Zodiac</hi>, 1930; <hi rend="italic">Invitație la bal</hi>, 1931; <hi rend="italic">Incantații</hi>, 1931; <hi rend="italic">Petre Schlemil</hi>, 1932; <hi rend="italic">Patmos</hi>, 1933 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-121">
                           <hi rend="color(#0b0080)">↑</hi>
                        </ref> Stefan Roll, <hi rend="italic">Poeme în aer liber</hi>, 1929.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-122">
                           <hi rend="color(#0b0080)">↑</hi>
                        </ref> Ștefan Baciu, <hi rend="italic">Poemele poetului tânăr</hi>, 1935; <hi rend="italic">Poeme de dragoste</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-123">
                           <hi rend="color(#0b0080)">↑</hi>
                        </ref> Vlaicu Bârna, <hi rend="italic">Cabane albe</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-124">
                           <hi rend="color(#0b0080)">↑</hi>
                        </ref> Virgil Carianopol, <hi rend="italic">Flori de spini</hi>, 1931; <hi rend="italic">Poeme</hi>, 1933; <hi rend="italic">Un ocean, O frunte în exil.</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_lirice#cite_ref-125">
                           <hi rend="color(#0b0080)">↑</hi>
                        </ref> Const. Nissipeanu, <hi rend="italic">Metamorfoză</hi>.</item>
                  </list>
               </div>
            </div>
            <div type="div2">
               <head>Evoluția poeziei epice</head>
               <div type="div3">
                  <head>I. CELE DOUĂ EVOLUȚII ALE EPICII</head>
                  <p>În epoca de care ne ocupăm s-au precizat în sânul poeziei epice două evoluții de valoare inegală, dar nu mai puțin evidente și caracteristice, și anume: o evoluție a materialului de inspirație de la rural la urban; o evoluție a tratării de la subiect la obiect sau de la lirism la adevărata literatură epică.</p>
                  <p>Evoluția de la rural la urban e de importanță relativă, nu numai sub raportul valorii, ci și al sensului ei limitat la epocă, prin recțiunea produsă față de misticismul țărănesc de la începutul veacului.</p>
                  <p>Caracteristica epicii veacului trecut ca, dealtfel, a întregii literaturi și culturi, stă în a fi fost creațiunea sau a clasei boierești, cu legături cu pământul și, deci, capabilă de a fixa incidental și peisagiul rural (C. Negruzzi, V. Alecsandri, Al. Odobescu și, mai recent, N. Gane, Duiliu Zamfirescu, I. Al. Brătescu-Voinești), sau direct a clasei urbane (N. Filimon, D. Bolintineanu, Caragiale). Semnificativ urban e cel dintâi roman românesc, <hi rend="italic">Ciocoii vechi și noi</hi>, ieșit, dintr-o dată, din inima realității sincronice, după cum urbane sunt romanele lui Bolintineanu sau Grandea. Ideologia „Junimii“ n-a abătut interesul de la elementele urbane spre elementele rurale, pe care, în afară de Eminescu, nu le prețuia decât teoretic, ci spre vechea clasă a boierimii în proces de dispariție; în latura pozitivă, acesta e sensul literaturii junimiste a lui I. Al. Brătescu-Voinești, poetul liric al boierimii în descompunere, și a lui Duiliu Zamfirescu, istoriograful epic al urmașilor vechii boierimi; iar, în latura negativă, tot acesta în sensul literaturii lui Caragiale, de satirizare a noilor pături orășenești surprinse în momentul dificil al formației lor. Însuflețită de ură împotriva burgheziei, reacțiunea junimistă nu și-a găsit, așadar, punctul de sprijin decât numai într-unul din cei doi „factori istorici“ al poporului român, în boierime; abia la începutul veacului al XX-lea, prin influența postumă a lui Eminescu și prin acțiunea misionară a lui N. Iorga, sensul reacțiunii împotriva burgheziei și, deci, a evoluției firești a civilizației noastre s-a lărgit, de la boierime, și la celălalt „factor istoric“ al poporului nostru, la țărănime.</p>
                  <p>Iată pentru ce în cursul acestei istorii nu ne vom ocupa de literatura epică a unor scriitori ca Duiliu Zamfirescu, Caragiale, I. Al. Brătescu-Voinești, chiar dacă prin unele opere ar aparține veacului al XX-lea; prin ideologia ei junimistă, această literatură aparține sfârșitului veacului trecut.</p>
                  <p>Modurile de expresie artistică se reduc la două tipuri corespunzătoare unor anumite categorii de sensibilitate, tipul subiectiv și tipul obiectiv. Dacă ruralismul literaturii sămănătoriste nu are decât o importanță socială și de mic efect asupra esteticii, lirismul ei, adică atitudinea subiectivă de exaltare, are o consecință cu mult mai importantă asupra calificației estetice. Scăpând din cătușele romantismului sămănătorist, în etape necesare, poezia noastră epică a evoluat spre creația obiectivă, adică spre maturitate.</p>
               </div>
               <div type="div3">
                  <head>II.POEZIA EPICĂ RURALĂ</head>
                  <div type="div4">
                     <head>1. CONSIDERAȚII GENERALE</head>
                     <p>În sânul notei comune a dragostei aproape exclusive pentru țărănime, sămănătorismul, cu care confundăm epica rurală, sub raportul materialului, are și nuanțe după modul de dezvoltare și după caracterul specific al diferitelor ramuri ale neamului nostru.</p>
                     <p>În Moldova sămănătorismul e liric. Nerealizat în poezie, lirismul sămănătorist s-a realizat în proză în creațiunea lui Mihail Sadoveanu, cel mai mare poet liric al întregii literaturi sămănătoriste. Nota specifică a acestui lirism e paseismul. Moștenire de la Eminescu, dragostea de trecut ia forma, la scriitorii moldoveni, fie a evocării unor epoci îndepărtate, a unor domnii mai mult sau mai puțin glorioase, fie și a evocării unui trecut apropiat, dispărut sau pe cale de dispariție, de unde și caracterul de patriarhalitate aproape unanim al literaturii moldovenești. Chiar când e actuală, ea procedează tot subiectiv și liric, înduioșându-se asupra soartei scriitorilor și, în genere, a tuturor oamenilor distinși sufletește, în sânul societății contemporane, ocupându-se de preferință cu procesul de inadaptare și de dezrădăcinare a ruralului prin urbanizarea lui. În afară de accentul special impus de mișcarea sămănătoristă, această literatură se dezvoltă în cadrele generale ale întregii literaturi moldovenești și ale datelor specifice ale rasei, literatură și rasă de povestitori și de contemplativi lirici, începând de la Ion Neculce și continuată prin Negruzzi, Creangă, Nicu Gane, Hogaș, Sadoveanu, o altă formă a lirismului, adevărata expresie a temperamentului artistic moldovean manifestat direct prin Alecsandri și Eminescu. Poezia epică sămănătoristă, ca și întreaga literatură moldoveană de povestitori, reprezintă, deci, o categorie a poeziei lirice și nu se ridică la creațiunea obiectivă, punctul ultim de evoluție a poeziei epice. Definit astfel, sămănătorismul moldovean se nuanțează și cu alte caractere: de regionalism, ieșit din lipsă de adaptare în procesul de unificare a sufletului național; de inexpresivitate, din pricina și a lipsei de intelectualitate a eroilor și a caracterului rasei pasive, resemnate, contemplative; de umor conciliant, caracteristic celor ce-și exprimă singura lor reacțiune față de silnicia evenimentelor printr-o atitudine superioară, dar, în fond, resemnată, din care iese umorul; de prolixitate, firească tuturor povestitorilor, în genere, îndrăgostiți de faptele povestite, și povestitorilor moldoveni, în special, dominați de un ritm sufletesc domol, contemplativ, într-un cuvânt, static; de poezie a naturii, covârșitoare uneori asupra acțiunii sufletești a eroilor, cum e și firesc la niște suflete înlănțuite în solidaritatea cosmică; și din dragostea trecutului, dar și din nevoia de a poetiza pur și simplu, de refulare a tuturor faptelor, cât de recente, în trecut, pentru a le putea învălui apoi în poezia amintirii și a regretului după ce a fost și nu va mai fi niciodată, dând acea notă specific moldoveană de duioșie față de ce nu se mai întoarce.</p>
                     <p>În sămănătorismul muntean, fondul îl formează, firește, tot țăranul, dar, în genere, lirică, atitudinea scriitorului nu este paseistă, nici contemplativă, nici statică; când există, lirismul se îndreaptă spre țăran privit ca o forță reală, socială și dinamică. Eroul obișnuit e un tip voluntar, energic, pasionat, fără scrupule, ușor împins la crimă, bineînțeles dacă n-a început cu ea. Nici vorbă, deci, de contemplativitatea, de pasivitatea, de patriarhalismul, de paseismul, de prolixitatea „taifasului“ moldovean, — ci de o literatură de o acțiune dramatică, dealtfel tot atât de primitivă ca și sămănătorismul moldovean și dominată, deci, în același chip, de natură, privită însă în aspectul dinamic de forță activă.</p>
                     <p>Situația sămănătorismului ardelean e cu totul alta, confundându-se și cu condițiile rasei, dealtfel ca și celelalte sămănătorisme, dar și cu condițiile vieții sociale topice, diferită de viața din regat. Într-o țară fără altă strucutură socială decât a clasei țărănești, sămănătorismul nu putea fi o mișcare întâmplătoare, decât doar ca intensitate, ci se confundă cu însăși starea permanentă a literaturii locului. Prin raportare la materialul de inspirație, întreaga literatură ardeleană are caracterul sămănătorist cu mult înaintea mișcării din regat. Natura acestui sămănătorism diferențiat este însă, după cum am spus, condiționată și de determinismul rasei și de condițiile vieții locului: o rasă energică, pozitivă, realistă, fără adevărat lirism, întrucât Coșbuc nu e un liric, ci un epic, un obiectiv, iar Goga un poet social și, deci, colectiv; niște condiții sociale de luptă pe viață și pe moarte pentru păstrarea naționalității. Sămănătorismul ardelean (ca și întreaga literatură ardeleană) nu are nici marele lirism paseist al sămănătorismului moldovean, nici lirismul dinamic al sămănătorismului muntean, ci e realist și, deci, mult mai aproape de creația obiectivă, pe care, dacă n-a realizat-o decât parțial I. Agârbiceanu, a realizat-o strălucit L. Rebreanu. Condițiile vieții politice i-au mai impus sămănătorismului ardelean (ca și întregii literaturi ardelene) și o atitudine de luptă, prin urmare, o notă socială foarte pronunțată și, din nefericire, și o tendință de moralizare, de îmbărbătare, necesară luptei naționale, ce o împiedică în evoluția ei spre obiectivare. Tocmai în aceasta stă superioritatea lui L. Rebreanu, temperamentală, sau determinată de plecarea lui din Ardeal: în eliberarea și de condițiunea etică în care naufragiază întreaga literatură ardeleană, și în creația pur obiectivă dictată numai de legile interioare ale creației. În afară de aceasta, printr-un determinism impus de izolarea Ardealului din curentul civilizației latine și, deci, al influenței franceze, sămănătorismul ardelean se caracterizează și prin lipsa de expresie, evidentă nu numai în regionalismul limbii, ci și în lipsa stilului și a artei; insuficiență de data aceasta comună tuturor scriitorilor ardeleni, fără a mai excepta pe L. Rebreanu.</p>
                  </div>
                  <div type="div4">
                     <head>2. SĂMĂNĂTORISMUL ȘI POPORANISMUL MOLDOVEAN</head>
                     <p>În acest capitol înglobăm nu numai literatura „sămănătoristă“ în sensul publicării ei la <hi rend="italic">Sămănătorul,</hi> ci aproape întreaga literatură moldoveană cu caractere comune: rurală, cel mai adese, ea poate fi și urbană doar din sentimentul unei protestări față de orașe și al unei reveniri la viața de la țară sau cel mult provincială; lirică, înainte de toate, cu evocarea trecutului istoric, deci, paseistă sau autobiografică, cu evocarea copilăriei sau a faptelor învăluite în poezia amintirii și a regretului. Această literatură a existat și înainte de <hi rend="italic">Sămănătorul</hi> și s-a continuat și după dispariția lui până azi; e o literatură specific moldoveană, de povestitori, de evocatori, de cântăreți ai naturii și foarte puțin obiectivă și psihologică. Dacă n-ar fi și excepții, în loc de a-l intitula „epica sămănătoristă moldoveană“, capitolul s-ar putea numi „epica moldoveană“, dar și în cazul acesta cuvântul de „epică“ nu ar avea sensul lui deplin.</p>
                     <p>Tot aici analizăm și așa-zisa literatură poporanistă, apărută și susținută de <hi rend="italic">Viața românească</hi>. Față de sămănătorismul „paseist“ și liric, — principial ieșit dintr-o mișcare socialistă, poporanismul ar fi voit să creeze o literatură mai realistă, de un pronunțat caracter social, în concordanță cu revindecările programului lui politic. Încercări literare s-au și făcut în acest sens, dar, cum se întâmplă întotdeauna cu literatura pusă la remorca unei tendințe, ea nu reprezintă contribuția cea mai fericită a mișcării. Adevărata contribuție a <hi rend="italic">Vieții românești</hi>se manifestă tot în sensul vechiului sămănătorism liric: iată pentru ce, în prima linie, pășește literatura lui Hogaș (produsă, dealtfel, cu mult înaintea mișcărilor sămănătoriste și poporaniste, dar republicată și pusă în valoare de <hi rend="italic">Viața românească</hi>) și a lui Ionel Teodoreanu, patriarhală și lirică, în stilul unui sămănătorism acomodat cu procesul mai înaintat al formației unei burghezii naționale. Oricare ar fi însă sensul acestei literaturi, lirică la unii, mai realistă și tendențioasă la alții, sau chiar și fără aceste forme, literatura <hi rend="italic">Vieții românești</hi>este, înainte de toate, o literatură moldoveană, care, peste formule, păstrează caracterele rasei și ale locului, nu numai în peisagiu și în materialul dialectal, la unii destul de pronunțat, ci și în tonalitatea domoală, blândă a rasei, înclinată spre contemplație retrospectivă, spre umor și, mai ales, spre prolixitate.</p>
                     <p>
                        <hi rend="bold">C. Hogaș.</hi> Izvorâtă din mijlocul peisagiului moldovean, contopită, am putea spune, cu muntele nemțean, cu un material uman „specific național“, scrisă într-o limbă și cu un umor ce amintesc pe Creangă, opera lui Hogaș (1847—1916) nu e contemporană, ci plutește peste rasă și peste timp… Ea datează de cel puțin trei mii de ani, din epoca poemelor homerice și, prin violența lirică cu care sunt adorate forțele naturii, de mai de mult, din epoca marilor epopei indiene. Hogaș n-a fost un mare poet liric al naturii românești, ca M. Sadoveanu, de pildă, ci un aed din faptul lumii, când soarele era o divinitate reală și răsărirea lui o transfigurare universală, când toate fenomenele naturii se prezentau în expresia concretă a unor forțe cerești, când umanul era amestecat indisolubil cu divinul, când totul era mit. Pentru îndeplinirea misiunii sale de aed, Hogaș nu are numai ritmul larg, sonor, ritual al eposului antic, nu are numai grandilocvența homerică sau frenezia de expresie arică, ci și sufletul antic, sufletul omului primitiv, din care au izvorât demonii și îngerii, eroii și marii scelerați, uriașii și piticii, în care stâncile se prefac în monștri și dumbrăvile și munții, apele și câmpiile se populează, în chip natural, cu nimfe, cu oreade și hamadriade, cu balauri, în care fiecare gest, cât de simplu, se amplifică și se proiectează măreț pe singurătatea cerului…</p>
                     <p>Iată, de pildă, descripția unei furtuni: „În zadar viforul, vijelia și uraganele se izbiseră oarbe în clădirea zburlită de crengi uriașe a întăriturilor mele, căci nu izbutiră decât să se sfâșie și să urle de durere și de ciudă. Și parii de sprijin ai îngrăditurii mele de păduri peste păduri, înfipți până în inima pământului și înalți până la ceruri, cu vârfuri albe de dinți ascuțiți, râdeau prin întuneric de opintirile deznădăjduite ale neputinței lor“. Nici un scriitor contemporan n-ar putea înfige parii „până-n inima pământului“ și clădi „păduri peste păduri“ sau n-ar putea vedea râzând „dinții parilor ascuțiți“; — în afară de aceasta, ritmul larg, epitetul constant (clădirea zburlită de crengi uriașe a întăriturilor mele), cadența solemnă a unei lunecări parcă din noaptea istoriei susțin tonalitatea epică. Rapsodiile lui Hogaș n-au nimic comun cu literatura română sau chiar cu vreo literatură cunoscută din vremea noastră; e o literatură eroică, dintr-o epocă în care, după cum am spus, umanul nu se diferențiase încă bine de divin, în care oamenii erau aproape semizei, în care monștrii mișunau și fenomenele naturii participau încă la miraculosul universal; scrisă în stilul acelei epoci, adică cu un larg suflu epic, ce dă viață unei fraze de o pagină întreagă, cu o expresie natural sublimă, oricât ar fi uneori decolorată prin trecerea atâtor veacuri peste un sublim uzat în contact cotidian cu răsăritul soarelui și cu dezlănțuirea vânturilor și prin repetarea procedeelor stilistice de către marii romantici (Chateaubriand, între alții), această literatură nu aparține nici unei școli actuale, ci rămâne, printre noi, un fenomen izolat <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-1">
                           <hi rend="color(#0b0080)">[1]</hi>
                        </ref>.</p>
                     <p>
                        <hi rend="bold">Ion Adam.</hi> Literatura lui Ion Adam, desfășurată în mediul satului moldovean și desfăcută din epica populară cu pretenții literare și cu intenții sociale, e cronologic presămănătoristă. De la modestele încercări de literaturizare a unor conflicte rurale, de un realism convenit, scriitorul s-a ridicat apoi la concepția mult mai pretențioasă a unei trilogii de romane, „povestea unei șovăiri“, din care n-au apărut decât două:<hi rend="italic">Rătăcire și Sybaris</hi>, unde imaginația lui se dezlănțuie cu o violență naivă, cu o viziune apocaliptică a vieții bucureștene, tradusă într-o stilistică bombastică, din intenția de a fi colorată, și sub vădita influență a realismului francez <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-2">
                           <hi rend="color(#0b0080)">[2]</hi>
                        </ref>.</p>
                     <p>
                        <hi rend="bold">Mihail Sadoveanu.</hi> Flori ale unor lecturi proaspete de haiduci naționali și ale unei exaltări ce au tradus lecturile și tradițiile orale în acte și, apoi, în plăsmuiri proprii, <hi rend="italic">Povestirile</hi> (1904), opera de debut a lui Mihail Sadoveanu (n. 1880), sunt mai aproape de epica populară (<hi rend="italic">Răzbunarea lui Nour, Ivanciu Leul, Cosma Răcoare</hi>). Concepție simplistă și energică, privită cu o forță elementară, dragostea rupe echilibrul sufletesc; natura participă activ în dezlănțuirea pasiunilor omenești; eroii sunt războinici oțeliți, haiduci sentimentali, țigani poetici și amoroși (<hi rend="italic">Cântecul de dragoste</hi>), pribegi enigmatici. Deși în volumele următoare (<hi rend="italic">Crâșma lui Moș Precu</hi>, 1905, <hi rend="italic">Dureri înăbușite</hi>, <hi rend="italic">1904</hi> etc., etc.) subiectele nu mai purced din atmosfera epicii populare, ci din mijlocul unei lumi reale și dintr-un conflict de forțe materiale, nu putem, totuși, conchide la o evoluție de la romantism la realism, întrucât, mai pe urmă, subiectele s-au învălmășit și, în definitiv, luate din fantezia populară sau din realitate, se încadrează într-o formulă unică, pe care am putea-o de pe acum numi materialism liric.</p>
                     <p>„Realitatea“, spre care s-a îndreptat povestitorul, după prima lui reculegere din epica populară, e scoasă, într-adevăr, dintr-o lume de instincte și dintr-un joc de forțe materiale; dragostea privită în latura ei fizică și, natural, adulteră, pe de o parte, iar pe de alta, beția, dezorganizarea sufletească, bătaia și omorul, consecințele firești ale acestor postulate. Particularitatea acestei literaturi nu stă chiar în exces, ci în planul pur fizic și senzațional, fără substrat psihologic, în care se desăvârșesc descărcările pasionale. Risipită în primele sale povestiri, beția a fost concentrată apoi în două din lucrări: beția pură, artă pentru artă, în <hi rend="italic">Crâșma lui Moș Precu</hi> (1905) și beția eroică în <hi rend="italic">Șoimii</hi> (1904). Concepută ca o forță fatală sau numai ca o forță normală într-un joc mai variat de sentimente, iubirea e privită numai în senzualismul ei și e zugrăvită numai în aspectul ei fizic. Neîndoioasă și aplicabilă, fără excepție, întregii literaturi a povestitorului moldovean, constatarea se încadrează în însăși personalitatea lui, după cum toate conflictele materiale se rezolvă în bătaie sau amor, conflictele sufletești se rezolvă în posesiune. Temperamentul sanguin al scriitorului, ca și lumea frustă, în care se petrece acțiunea nuvelelor sale, nu-i îngăduiau, dealtfel, decât o astfel de iubire fără complicații sentimentale și fără conflicte psihologice. Circuitul pasional e scurt și, din lipsa preparației psihologice, ne explicăm abundența acelor posesiuni rurale, provocate de o întâlnire, fără alte pregătiri; tot din această lipsă, ne explicăm și preferința față de aventurile amoroase ale tânărului boier cu vreo fată de țăran, de pândar sau de morar, și apoi descrierea dramei ieșită dintr-o împerechere atât de nepotrivită oricărei dezvoltări psihologice, dar proprie scenelor senzuale. Tratată de atâtea ori, tema a fost reluată cu o amploare de roman în <hi rend="italic">Venea o moară pe Siret</hi> (1925), prin zugrăvirea pasiunii boierului Alexandru Filoti Buciumanul pentru Anuța, fata morarului Chirilă.</p>
                     <p>Una din caracteristicile esențiale scriitorului e poetizarea materiei, adică într-un „materialism liric“ ce constă în învăluirea exaltării forțelor primare în sentimentul definitiv al piericiunii universale, de unde prezența duioșiei. Notă comună întregii literaturi moldovenești, duioșia este, cu deosebire, elementul caracteristic al literaturii lui M. Sadoveanu, al cărei „specific“ nu trebuie căutat în materialul uman folosit, nici în cadrul naturii, ci în atitudinea contemplativă de regret și în lipsa de reacțiune. Peste elementele materiale ale operei sale, peste senzualismul brutal și sanguin al multora din povestiri, scriitorul a aruncat vălul de poezie al duioșiei, reușind, astfel, să spiritualizeze materia, îndepărtând-o într-o lume străvezie de umbre poetice. M. Sadoveanu este un mare poet liric în proză.</p>
                     <p>Ca mai toți poeții, el e paseist, cântăreț al trecutului, nu numai în sensul dezvoltării unor subiecte istorice, ci în sens temperamental; cele mai multe nuvele ale lui nu zugrăvesc un fapt prezent, ci unul mai de mult, trecut prin amintire. Graficul lor se poate reduce la schema unor reveniri pe locuri de mult umblate, de care se leagă amintirea unei întâmplări de dragoste, pe care povestitorul ne-o evocă acum în perspectiva timpului; totul se estompează, astfel, în fluiditatea poetică a depărtării și se mistuie în duioșia ireversibilității lucrurilor omenești, de la primele povestiri (<hi rend="italic">Moarta, Hanul Boului, Zâna lacului</hi>), până la admirabilul <hi rend="italic">Han al Ancuței</hi> (1928), ori mult mai puțin reușitul roman <hi rend="italic">Demon al tinereții</hi> (1928). Aplicat la trecutul îndepărtat, istoric, e singura latură în care paseismul liric s-a putut transforma în calitate epică. E drept că în<hi rend="italic">Șoimii</hi> (1904), <hi rend="italic">Vremuri de bejenie</hi> (1907), <hi rend="italic">Neamul Șoimăreștilor</hi>(1915), primele sale romane istorice, chefurile necurmate și patosul eroic nu pot suplini insuficiența creației; dar în opera de maturitate, evocația istorică din <hi rend="italic">Zodia Cancerului</hi> sau <hi rend="italic">Vremea Ducăi-Vodă</hi> (1929), (cu neuitatul abate Paul de Marenne), <hi rend="italic">Frații Jderi</hi> (1934), <hi rend="italic">Izvorul alb</hi> (1935) (din epoca lui Ștefan cel Mare), se ridică la o adevărată creație epica, învăluită, firește, într-un lirism legitim. Prin reconstituirea istorică a acțiunii legendare a Mioriței din <hi rend="italic">Baltagul</hi>(Victoria Lipan își răzbună soțul ucis, ciobanul Nichifor Lipan), evocația merge și mai departe, în mit; în această suprapunere a realității pe mit este poate punctul cel mai îndepărtat al artei lui M. Sadoveanu, în care fuziunea liricului cu epicul se face mai desăvârșit.</p>
                     <p>În romanele cu substanță scoasă din actualitate, lipsa de psihologie, ca și calitatea lirică, dăunează. După primul roman din tinerețe,<hi rend="italic">Floarea ofilită</hi>(1905), în care banalitatea vieții de provincie era agravată prin lipsa de relief a tratării, solicitat de însăși mișcarea din care făcea parte, scriitorul s-a încercat în romanul de probleme sociale și mai ales cu problema inadaptării, tratată chiar în una din lucrările începutului său, <hi rend="italic">Însemnările lui Neculai Manea</hi> (1907).</p>
                     <p>Un inadaptat onest este și Eudoxiu Barbat din <hi rend="italic">Oameni din lună</hi> (1924), cu adaosul influenței lui Anatole France în maniera tratării. Dezbătută de Filimon în <hi rend="italic">Ciocoii vechi și noi</hi>, de Duiliu Zamfirescu în <hi rend="italic">Tănase Scatiu</hi>, de Sandu-Aldea în <hi rend="italic">Două neamuri</hi>, și de mulți alți scriitori, devenită oarecum obligatorie, problema descompunerii și substituirii boierimii prin clasa ciocoilor sau a evreilor s-a impus și lui M. Sadoveanu — ca o a doua temă socială — în <hi rend="italic">Venea o moară pe Siret</hi> (1925), în care vechii teme sămănătoriste a dragostei unei fete de țăran cu „boierul“ i s-a adăugat și tema măcinării lui Alexandru Filoti Buciumanul și a ridicării pe ruinile lui a avarului arendaș Ciornei, din descendența lui Tănase Scatiu…</p>
                     <p>Nu putem sa nu amintim și de rolul covârșitor pe care-l are natura în opera povestitorului moldovean, rol ce ne împrospătează apologul lui Emerson; ca să-și ciopleasă grinda, lemnarul n-o așează deasupra capului, ci și-o fixează sub picioare, pe pământ, așa că cioplirea nu e numai rezultatul muncii lui musculare, ci și al gravității universale și al pământului întreg. La fel, rezonanța operei povestitorului este crescută prin convergența întregii naturi; la nici unul din povestitorii noștri legătura dintre natură și om și condiționarea lor reciprocă nu ajunge la o fuziune atât de intimă (<hi rend="italic">Țara de dincolo de negură</hi>, 1926). Mihail Sadoveanu e poate cel mai mare poet al naturii românești; în literatura sa găsim cele mai fluide transcrieri ale peisagiului de șes al nordului Moldovei <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-3">
                           <hi rend="color(#0b0080)">[3]</hi>
                        </ref>.</p>
                     <p>
                        <hi rend="bold">Em. Gârleanu.</hi> „Duioșia“, „evlavia“, „pietatea“, exaltate de critica epocii, n-au reușit să dea și un înteres estetic <hi rend="italic">Bătrânilor</hi> (1905) lui Em. Gârleanu (1878—1914). Micile ticuri ale unor eroi mediocri pot fi, negreșit, elementele unei caracterizări sociale, dar i-a lipsit scriitorului vigoarea de a le da o expresie literară. O singură dată, în Boierul Iorgu Buhtea, s-a încercat să se ridice la probleme mai largi, punându-ne față în față două generații, generația boierilor ce se duc și cea a bonjuriștilor ce le ia locul. Insuficiența scriitorului de a ne zugrăvi conflicte sufletești și sociale ne arată nepregătirea lui în a se folosi, literar, de materialul utilizat numai cu pietate romantică față de formele revolute ale societații noastre…</p>
                     <p>De la această primă lucrare de tinerețe, de un caracter oarecum programatic și minor, Em. Gârleanu a evoluat în cele 5—6 volume spre schița anecdotică, fără intenții psihologice. <hi rend="italic">Ochiul lui Turculeț, Flămând, Vierul</hi> și chiar <hi rend="italic">Înecatul</hi> sunt astfel de anecdote, de un interes mediocru, scăpate numai de o oarecare finețe stilistică. În ascensiunea spre nuvelă, <hi rend="italic">Punga</hi>, simplă anecdotă și ea, prezintă o timidă încercare de analiză a starii sufletești a țăranului Lăptuc și a nevestei lui, care, crezând ca au dat peste o pungă de bani pe cadavrul unui sinucis, nu găsesc în ea decât niște cartușe. Singurele încercări mai susținute de a ne reprezenta oameni și împrejurări mai complexe sunt <hi rend="italic">Hambaru</hi>l și, îndeosebi, <hi rend="italic">Nucul lui Odobac</hi> (1909), punctul maxim al evoluției lui Em. Gârleanu; felul plastic în care e zugrăvită ura sătenilor împotriva nucului, întețită de uneltirile Rujei, tabloul tragic, de la urmă, când nucul se prăbușește acoperind sub ramurile lui stufoase trupul neînsuflețit al lui Toader Odobac, amintesc prin sobrietate și incisivitate pe Maupassant.</p>
                     <p>În ultima fază a activității sale, Em. Gârleanu a atins în <hi rend="italic">Din lumea celor care nu cuvântă</hi> (1910) genul creat de Jules Renard în Histoires naturelles sau Bucoliques al observației lucrurilor neînsuflețite. Lipsit și el de invenție, scriitorul nostru era menit unei astfel de literaturi și, deși creația lui verbală e cu mult mai mica, găsim, totuși, și la dânsul imagini, care, firește, într-o literatură atât de figurată ca cea de acum, par elementare.</p>
                     <p>Minor, duios, liric, fără invenție, fără putere de creație, fără marea viziune poetică a lui M. Sadoveanu, artist sobru, dealtfel, dar estompat, — iată ce se poate spune despre acest scriitor, căruia i-a lipsit și timpul pentru a-și împlini destinul. El e corespondentul epic al lui St. O. Iosif <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-4">
                           <hi rend="color(#0b0080)">[4]</hi>
                        </ref>.</p>
                     <p>
                        <hi rend="bold">Ion Ciocârlan.</hi> Pentru fizionomia generală a mișcării sămănătoriste amintim și de schițele și de nuvelele învățătorului moldovean Ion Ciocârlan (n. 1874), contemporane <hi rend="italic">Sămănătorului</hi> și prelungite până azi. „O înflorire cam dulceagă, în felul lui Alecsandri“ — se exprimă N. Iorga despre literatura lui rurală, primită, dealtfel, cu elogii și de G. Ibrăileanu pentru „simpatia adâncă și marea milă față de țărani“. Ca și cum asta ar interesa în artă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-5">
                           <hi rend="color(#0b0080)">[5]</hi>
                        </ref>.</p>
                     <p>
                        <hi rend="bold">N. N. Beldiceanu.</hi> Moldovean bucureștenizat, N. N. Beldiceanu a debutat prin <hi rend="italic">Chipuri de mahala</hi> (1905) în desăvârșita dependență a lui Caragiale, deși stilul are și sclipiri poetice și întorsături de frază luate din literatura lui M. Sadoveanu. Cu toate că atitudinea umoristică se mai menține uneori, scriitorul se desbucureștenizeaza și își reia forma sa autentică, moldoveană, adică a povestirii duioase, naive și adesea retrospective, cu poezia regretului și a depărtării, cu evocări de tipuri dispărute (Raluca, din <hi rend="italic">Corbul</hi>, sau bunicul din <hi rend="italic">Un crâmpei</hi>), cu elementul tainic al nopții (<hi rend="italic">Maica Melania, Taina, Sora Megaluza</hi>), cu adaosul sentimental al primei dragoste în sufletul tânărului romantic (<hi rend="italic">Chilia dragostei</hi>), clătinându-se între sămănătorismul pur al evocării idilelor de odinioară pe la hanuri (<hi rend="italic">La un han odată…</hi>) sau al episoadelor din viața haiducească (<hi rend="italic">Gruia</hi>), și poporanismul agresiv al descrierii necazurilor și persecuției țărănimii, cu episoade luate chiar din răscoala de la 1907, cum e episodul țăranului ce trage în tatăl său (<hi rend="italic">Nicoară</hi>) și, în orice caz, cu material omenesc moldovean, adică cu suflete de învinși din lipsă de reacțiune față de mediu (<hi rend="italic">Fetița doctorului</hi>), totul într-o limbă fluidă, muzicală, cu descripții poetice oportune, însă lipsit de originalitate. Căci N. N. Beldiceanu nu reprezintă tipul scriitorului minor — ca Gârleanu, de pildă — în care originalitatea măruntă e posibilă, ci al scriitorului fără personalitate, care desface în preparate convenabile materia primă a altora <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-6">
                           <hi rend="color(#0b0080)">[6]</hi>
                        </ref>.</p>
                     <p>
                        <hi rend="bold">S. Mehedinți.</hi> Volumul <hi rend="italic">Oameni de munte</hi> al lui Soveja (pseudonimul literar al lui S. Mehedinți) își propune să ne dea câteva icoane din viața unui colț de țară „ferit de năvala străinilor“. Scriitorul cunoaște munții Vrancei, locurile copilăriei, dupa cum cunoaște limba muntenilor săi. Intenția programatică nu-i lipsește, dealtfel, fie în idealizarea „moșnegilor“, fie în caracterul didactic și „general“, pe care îl ia adesea povestirea. Dar dacă întâmplările învățătorului Vlad Pleșa din Pădureni ne interesează puțin, faptele eroice ale taurului Ciutacu, din satul Runcu, nu sunt lipsite de suflu epic, temperat, dealtfel, prin didacticismul obișnuit; launloc, icoane de țară, modestă specie literară de la confinele etnografiei <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-7">
                           <hi rend="color(#0b0080)">[7]</hi>
                        </ref>.</p>
                     <p>
                        <hi rend="bold">Eug. Boureanu.</hi> Activitatea literară a lui Eug. Boureanu a acoperit, fecundă și egală, trei generații sămănătoriste, fără a se putea impune atenției publicului. Sămănătorismul scriitorului nu e rural, ci „paseist“, scoborât direct din romanele istorice ale lui M. Sadoveanu; cu mult mai puțină invenție, uneori prin simple tăieturi din cronice, ni se povestesc, astfel, oneste episoade din viața lui Ștefan cel Mare (<hi rend="italic">O istorie din alte vremuri</hi>), a lui Petru Șchiopul (<hi rend="italic">Pribeagul</hi>), a lui Despot-Voda și Ștefan Tomșa (<hi rend="italic">Hatmanul Tomșa</hi>), în cel mai autentic stil sadovenist <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-8">
                           <hi rend="color(#0b0080)">[8]</hi>
                        </ref>.</p>
                     <p>
                        <hi rend="bold">Corneliu Moldovanu.</hi> Poetul Corneliu Moldovanu a debutat în proză printr-un volum de fantezii și de anecdotică de o factură „elegantă“ și de o esență mai mult lirică și, în orice caz, subiectivă. Evoluția de la Neguțătorul de arome (1916), adică de la fantezie și schiță la o compoziție epică de proporțiile romanului <hi rend="italic">Purgatoriul</hi> (1922), nu părea pregătită prin nimic… După realizarea în <hi rend="italic">Ion</hi> a romanului social rural, lucrat în frescă, pe proporții mari, <hi rend="italic">Purgatoriul</hi>încerca să realizeze, prin aceeași tehnică și pe aceeași scară, romanul social urban… Poet sămănătorist și, oricum, moldovean, cu toate sforțările sale lăudabile spre epic și grandios, scriitorul rămâne, totuși, în formula sa lirică, autobiografică, cu tendința firească de autoidealizare, în analiza cunoscutului caz de dezrădăcinare. Căci cu toate succesele sale bucureștene, artistice sau chiar „mondene“, arhitectul Mircea Trestian continuă a fi până la urmă un „stângaci“ și un „inadaptat“ în sânul societății bucureștene, așa că, după multe avatare sentimentale, se reîntoarce lângă modesta verișoară din orașul din provincia moldovenească ca să-și gasească adevărata fericire. Ușurat de vreo trei sute de pagini de umplutură retorică senzațională, <hi rend="italic">Purgatoriul</hi> interesează și ca o primă încercare sămănătoristă de a crea romanul social urban și, deși liric, autobiografic și sămănătorist prin eroul central și temă, el mai e interesant prin caracterizarea vioaie a unui număr mare de siluete ce se mișcă în cadrul prea larg al unei opere prea abundente <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-9">
                           <hi rend="color(#0b0080)">[9]</hi>
                        </ref>.</p>
                     <p>
                        <hi rend="bold">A. Mândru.</hi> Poet sămănătorist din prima generație, A. Mândru a reapărut ca prozator sămănătorist din a doua generație de după război. Schițele lui se desfășoară, în genere, într-o anecdotică de război (<hi rend="italic">Răzbunarea lui Moș Antohi, Hanibal</hi> etc.) sau într-o portretistică de sămănătorism urban, cu figuri patriarhale (Conu Petrache Huzum, Nenea Toader, Cucoana Ilinca, Soții Nedelescu etc.), în care foiesc diverși conu Iorgu, conu Vasilică, coana Zamfirița etc., cu evocări din timpurile trecute; într-un cuvânt, o literatură de „cântec al amintirii“, fară marea poezie a lui Sadoveanu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-10">
                           <hi rend="color(#0b0080)">[10]</hi>
                        </ref>.</p>
                     <p>
                        <hi rend="bold">Ion Dragoslav.</hi> Nu știm întrucât credințele bogomilice din <hi rend="italic">Facerea lumii</hi> (și mai ales din Dumnezeu și Scaraoțchi, în care lumea e creată din scuipatul lui Dumnezeu) au un caracter curat țărănesc și nu mahalagesc — întrucât Dragoslav nu s-a născut și nici n-a trăit într-un mediu rural, ci în mediul unei mici mahalale provinciale — dar nu-i mai puțin adevărat că <hi rend="italic">Facerea lumii</hi> și <hi rend="italic">Noaptea sfântului Andrei</hi> sunt bucățile cele mai reușite ale scriitorului, în care, pe lângă naivitatea pururi prezentă, se poate vorbi și de o stilizare literară. <hi rend="italic">Povestea trăsnetului</hi>, devenită apoi <hi rend="italic">Sfântul Ilie</hi>, suferă însă de pe urma defectului principal al scriitorului, lipsa de compoziție, prolixitatea evidentă nu numai în multiplicitatea episoadelor, ci și în comentarii nelalocul lor, cum ar fi cel al rostului demonilor și al îngerilor pe pamânt. Stăpânirea tonului, plasticitatea și, oarecum, demnitatea expresiei reținute sunt cu atât mai caracteristice acestor povestiri din prima activitate a scriitorului, cu cât ele nu se mai regăsesc în urmă… Nefericirea lui Dragoslav e de a fi trecut de la epica populară, așa cum se dezvoltă în mahalaua Fălticenilor, la schița și chiar la nuvela cu subiecte luate din mahalaua Bucureștilor și servite de mijloacele lui Caragiale: o lume de mizerie, de bețivi, de cârciumari, de agenți electorali, de „conțopiști“ de la percepție, de mitocani puri, de subcomisari, de oameni nevoiași care, ca să-i poată oferi unui oaspe și o cafea, îi fură din buzunar doi lei (Ca să-mi deie și o cafea) — producții dezlânate, în care partea cea mai interesantă e candoarea nealterată a povestitorului în mijlocul atâtor vicisitudini, ce-i dă povestirii o notă de umor, însușire specific moldoveană, prezentă la simplul Ion, ca și la Ion Dragoslav — fără să mai amintim de marele Ion Creangă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-11">
                           <hi rend="color(#0b0080)">[11]</hi>
                        </ref>.</p>
                     <p>
                        <hi rend="bold">N. Dunăreanu.</hi> Probabil moldoveană, nu de lirism poate fi, totuși, învinuită literatura lui N. Dunăreanu, în care paseismul și poezia regretului se găsesc rar. Sămănătorismul acestei literaturi nu se trădează decât într-o vagă intenție socială de compătimire a celor umili; încolo, caracterul ei precis e un realism mărunt și fără relief, iar peisagiul, lumea de necazuri și drame violente, viața de port dunărean, a Galațului întâi, și apoi a malului dobrogean, cu amestecul său etnic; tragedii de hamali ce se prăbușesc în hambare cu grâne, frați ce se omoară pentru o casă, iubiri de pescari cu conflicte de rasă, totul onest și fumuriu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-12">
                           <hi rend="color(#0b0080)">[12]</hi>
                        </ref>.</p>
                     <p>
                        <hi rend="bold">Vasile Savel.</hi> Din publicistica, variată, dar uniformă prin lipsă de relief, a lui Vasile Savel menționăm romanul, cu probabile elemente autobiografice<hi rend="italic">, Miron Grindea</hi>, cu descrierea esențial sămănătoristă a unui caz de inadaptare și de „ratare“. Autobiograficul se menține și în<hi rend="italic">Vadul hoților</hi>, dar, din fericire, este părăsit în drum, pentru a face loc unei epice obiective cu reușite tipuri; lipsa de stil nu poate fi înlocuită însă prin facilitatea ziaristică, agravată prin ton moralizator de anchetă de justiție socială <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-13">
                           <hi rend="color(#0b0080)">[13]</hi>
                        </ref>.</p>
                     <p>
                        <hi rend="bold">Jean Bart.</hi> Literatura lui Jean Bart nu se integrează în mișcarea poporanistă numai prin faptul de-a fi fost publicată în paginile <hi rend="italic">Vieții românesti</hi>, ci și prin una din cele mai caracteristice nuvele. „Datoria“ programatică a poporanismului față de țărani a îmbrăcat o expresie literară în <hi rend="italic">Datorii uitate</hi>, în care urmărim curba unei dezrădăcinari.</p>
                     <p>Nuvela e scrisă în 1909 — adică în fierberea mișcării poporaniste. Scriitorul are, negreșit, și altfel de literatură: debutul său se leagă de un<hi rend="italic">Jurnal de bord</hi>, de însemnări sumare. Ceea ce e mai consistent în literatura lui Jean Bart nu e, dealtfel, latura „sociala“ și „etică“, ci sunt două povestiri de dragoste trecută, sămănătorist, prin nostalgia amintirii (<hi rend="italic">Prințesa Bibița, Dupa douăzeci de ani</hi>).</p>
                     <p>Cu o suprafață atât de unită și cu o invenție atât de limitată, literatura scriitorului respiră onestitate, cuviință, proprietate, respectabilitate; lipsa unor calități excesive se topește în armonia decentă a oamenilor bine crescuți, a căror conversație și purtare odihnesc prin eliminarea riscului neprevăzutului. Ea s-a înălțat chiar la demnitatea unui roman bine compus, în care Sulina, cu viața ei cosmopolită, ia proporțiile unui<hi rend="italic">Europolis</hi> (1932) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-14">
                           <hi rend="color(#0b0080)">[14]</hi>
                        </ref>.</p>
                     <p>
                        <hi rend="bold">I. I. Mironescu.</hi> Și I. I. Mironescu plătește în <hi rend="italic">Oameni și vremuri</hi> „datorii uitate“ clasei sociale din care s-a ridicat; crearea mediului de la munte, de unde se trage scriitorul, este colorată printr-o tendință prea vizibilă pentru a fi și literară (Sandu Hurmuzel, Vechilul). Cu totul altceva este admirabila povestire a călătoriei unui mocan la Viena, în care umorul, vechea calitate moldoveană, e atât de autentic, încât e de preferat ca scriitorii să ne dea mai multă literatură, și să-și plătească mai puțin „datoriile“ <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-15">
                           <hi rend="color(#0b0080)">[15]</hi>
                        </ref>.</p>
                     <p>
                        <hi rend="bold">Constanța Marino-Moscu.</hi> Publicată în bună parte în <hi rend="italic">Viața românească</hi>, deși se desfășoară în mediul provinciei moldovene, cu particularități regionale de ritm sufletesc și de expresie, literatura Constanței Marino-Moscu nu e nici lirică, nici nu se încadrează în poporanismul revistei. Cele două nuvele mai mari din primul său volum, Ada Lazu și Natalița, par, cum e și firesc la o femeie, capitole autobiografice, tratând conflictul specific feminin dintre aspirații, vis, idealism și realitățile vieții; dar chiar și în ele se străvăd interesul și preocuparea pentru problemele materiale, cum e banul sau boala. La virilizarea talentului scriitoarei asistăm însă mai evident în Tulburea, și prin temă și prin tratare, volum bărbătesc, din care cea mai caracteristică, semnalăm Moștenirea, sumbră dramă în jurul banului, puternic zugrăvită, cu dezlănțuiri de patimi și de interes. În această mină a egoismului feroce, a mobilelor meschine, a unei umanitați lipsite de poezie, se desfășoară cu multă stăpânire observația scriitoarei, atât de scrutătoare și de bănuitoare, susținută de un stil ferm și mat <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-16">
                           <hi rend="color(#0b0080)">[16]</hi>
                        </ref>.</p>
                     <p>
                        <hi rend="bold">Cezar Petrescu.</hi> Chiar la apariția <hi rend="italic">Scrisorilor unui răzeș</hi>, s-a recunoscut în literatura lui Cezar Petrescu (n. 1892) o continuare a sămănătorismului și în scriitor un continuator al lui Sadoveanu. Deși urbană și neîndeplinind, deci, una din condițiile considerate ca esențiale sămănătorismului, încadrarea e îndreptățită, întrucât găsim în această literatură câteva din notele sămănătoriste, cum e, de pildă, poezia amintirii și a regretului; faptele nu sunt povestite în actualitatea lor, ci refulate în trecut și brusc reîmprospătate printr-o revedere a locurilor, unde s-au desfășurat odinioară; totul se învăluie, astfel, în poezia depărtării, a nostalgiei și a regretului (<hi rend="italic">În podgoria de odinioară</hi>, <hi rend="italic">Moara lui Iliuță</hi>, <hi rend="italic">Valsul rozelor</hi> etc.). Întrebuințarea tematicii sadoveniste a atras, dealtfel, după sine și asimilarea expresiei lui M. Sadoveanu, în ritm, în topică și vocabular. <hi rend="italic">Scrisorile unui răzeș</hi> (1922) au fost primite cu o necontestată simpatie de publicul rămas încă sămănătorist, adică în faza lirică a povestirilor de dragoste, urmărind cu interes temele sămănătoriste, a dezrădăcinării, a întoarcerii la pământ, a vechii stări de lucruri patriarhale, antisemit, rural cel puțin în teorie, bucolic. Moldovean, Cezar Petrescu aduce cu sine o stare sufletească firească tuturor scriitorilor moldoveni; flexibil și plastic, el mai aduce, odată cu poezia trecutului și a naturii a lui M. Sadoveanu, și un spirit vioi, ziaristic, format în redacții și în cafenea, cu simțul actualității de moldovean bucureștenizat, care nu suspină numai după trecut și răzășie, ci pune și probleme și, mai ales, știe să le îngrădească pentru a fi pe gustul publicului grăbit. Prin talentul său mlădios și fluid, sămănătorismul a prins, astfel, o nouă vitalitate și a încântat o nouă generație de cititori, ce nu așteaptă decât să fie încântați prin mijloace, dealtfel, încercate mai de mult ca eficace.</p>
                     <p>Deși talentul scriitorului s-a dovedit destul de mlădios și aparent capabil de evoluție, e de semnalat, totuși, în celelalte volume de nuvele, predilecția lui pentru senzaționalul de fapt divers și pentru coincidența melodramatică. <hi rend="italic">Înjunghierea din Fundătura 13</hi> <hi rend="italic">Septembrie, Inelul cu piatra de rubin, Povestire de iarnă</hi> etc. participă din acest melodramatism exterior. Oricare i-ar fi subiectele, povestirile scriitorului au prins însă siguranța mișcării pe axa lor și o ușurință de expresie mereu actualizată; chiar când tematica nu mai e sămănătoristă sau e de un sămănătorism supravegheat și modernizat, materialul omenesc rămâne tot moldovean și în celelalte producții ale scriitorului, prin lipsă de reacție, specific moldoveană, a sufletului eroilor față de mediul social (<hi rend="italic">Cariera lui Vidran, Adevărul</hi> etc.). Sămănătorismul cu caracterul său moldovenesc se menține și în marile romane ale acestui scriitor, care de la „schițe“ și „scrisori“ a trecut în chip neașteptat la vaste compoziții lirico-epice, adevărate fresce sociale, poate cele mai largi — cu excepția lui <hi rend="italic">Ion</hi> — ce s-au scris în literatura noastră. Sămănătoristă e, de pildă, tematica din <hi rend="italic">Întunecare</hi> (1927), cel mai bogat și, într-un fel, mai reușit roman al războiului nostru de întregire națională; povestea feciorului de țăran, pornit cu avânt la război, procesul tuturor deziluziilor întâmpinate pe front, credința că totuși generația călită în tranșee se va întoarce alta acasă, succesiunea de decepții, rănirea, desfigurarea, părăsirea lui de către logodnică, îngrămădirea tuturor amărăciunilor în fața realităților întru nimic schimbate de baia de sânge ce-l împing pe Radu Comșa până la deznodământul sinuciderii, constituie una din marile teme de pesimism social prezentă în toată literatura moldovenească de inadaptare. Romanul dovedește o mare putere de amplexiune și de evocare de grupări sociale, în care, ceea ce e mult mai rar la scriitor, nu lipsește nici puterea de analiză psihologică. Sămănătoristă e și tematica din <hi rend="italic">Calea Victoriei</hi>, cu declasarea caracterelor în contact cu marele nostru oraș tentacular, căruia eroii nu-i opun nici o rezistență morală, nici un fel de reacțiune; după cum sămănătoristă e și tematica socială din <hi rend="italic">Aurul negru</hi> și <hi rend="italic">Comoara regelui Dromichet</hi> cu zugrăvirea ruinei morale și economice a țarinii noastre patriarhale prin industrializare; după cum moldovenesc e și bahismul dizolvant din <hi rend="italic">La paradis general e</hi>tc.</p>
                     <p>E neîndoios că Cezar Petrescu reprezintă o mare forță materială de producție și am putea spune chiar de creație, surpată de tot atât de mari defecte. Dezlănțuirea ei se produce în genere extensiv, prin revărsări uriașe de nape descriptive, de ordin mai mult verbal, cu excrescențe uluitoare, într-un stil fluent, poetic, dar și extrem de adipos; lipsă totală de compoziție în mare și de economie în mic; belșug și risipă; senzațional de carton (vol. I din <hi rend="italic">Baletul mecanic</hi>), lipsă de proporții, de orice incisivitate și lapidaritate; expresie grasă, flască, fără nerv; purulență continuă de carne prea bine hrănită. Totul, dealtfel, extensiv, pe pogoane de hârtie, nu fără poezie și căldură de evocare. Sute de pagini ale primului volum din trilogia lui Eminescu, <hi rend="italic">Luceafărul</hi>, sunt pline de poezia naturii din jurul Ipoteștilor — totul admirabil și inutil, căci, oricât ar fi voit scriitorul să vadă în amănuntele copilăriei temele esențiale ale viitoarei cariere literare a lui Eminescu, ele se potrivesc aproape oricărei copilării. Rămân, așadar, ca bucăți literare lirico-descriptive, fără raportare la subiect. În această cursivitate generală atât de dezolantă și de inexpresivă se infiltrează și apele tulburi ale cotidianului ziaristic ce transformă unele romane în cronici actuale sau istorice (<hi rend="italic">Plecat fără adresă, Carmen saeculare</hi>), fără relief, sau în satire sociale mai mult facile (<hi rend="italic">Nepoata hatmanului Toma, Kremlin, Greta Garbo</hi>etc.). Cezar Petrescu este, așadar, o mare forță, pe care nimic n-o poate scăpa de destinul inflației; iar opera lui, o uriașă revărsare extensivă, fără sonde adânci în sufletul omenesc <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-17">
                           <hi rend="color(#0b0080)">[17]</hi>
                        </ref>.</p>
                     <p>
                        <hi rend="bold">Ionel Teodoreanu.</hi> Ionel Teodoreanu (n. 1897) a debutat prin <hi rend="italic">Ulița copilăriei</hi>(1923), exercițiu de digitație în vederea Medelenilor apropiați.</p>
                     <p>Materialul este tot copilăria, peste care se proiectează primele neliniști ale senzualității; lirismul său fundamental nu se traduce, deocamdată, decât prin scurte erupțiuni intermitente, nesusținute de o suflare intensă, largă; amestec de cuplete lirice și de notații impresioniste.</p>
                     <p>Deși urban și plin de elemente moderniste, <hi rend="italic">Hotarul nestatornic</hi> (1925), primul volum al Medelenilor, este atât de patriarhal, atât de voluntar și teoretic moldovean, încât se încadrează în sămănătorismul pur al literaturii lui M. Sadoveanu și Em. Gârleanu. El pleacă, în primul rând, de la eroarea psihologică a posibilității unui roman de copii și numai între copii, — în latura vieții lor obiective, pe când, nediferențiată sau slab diferențiată, viața copiilor e susceptibilă de analiză, dar nu și de a intra într-o acțiune epică; micile lor atitudini, sentimentalismul sau umorul lor nu se pot fixa decât într-o literatură fragmentară de natura <hi rend="italic">Bunicului</hi> sau <hi rend="italic">Bunicei</hi> lui Delavrancea; lipsite de dinamism, ele n-au cum să se organizeze în construcții compacte, de felul <hi rend="italic">Hotarului nestatornic</hi>, în care elementul epic nu trece de ridicarea unui zmeu, de devastarea unui borcan de dulceață sau de vânătoarea organizată împotriva unui broscoi din iazul de devale. Oricât ar fi Dănuț de amorf și de lipsit de inițiativă, Monica de sfioasă și melancolică și Olguța de voluntară și de întreprinzătoare, aceste diferențe reale de caracter nu se traduc decât în acțiuni neinteresante; cât timp caracterele sunt embrionare, diferențele sunt și ele lipsite de importanță. Înserarea în sânul romanului a impersonalei dne Deleanu, a jovialului Iorgu Deleanu, mai mult frate mai mare decât tată, și a lui Herr Direcktor, de confecțiune mecanică, pe lângă care se alătură și convenționalul Moș Gheorghe, cu testamentul său romantic, — folosiți ca simplu decor, nu aduc o contribuție proprie în desfășurarea acțiunii romanului din jurul zmeului lui Dănuț sau borcanului cu dulceață al Olguței.</p>
                     <p>Dacă <hi rend="italic">Hotarul nestatornic</hi> nu are organizația, pe care nici nu putea să o aiba, nici al doilea roman al seriei Medelenilor, <hi rend="italic">Drumuri</hi> (1926), n-o are. Cu toată ascendența pe care o ia Dănuț, romanul nu e grupat în jurul lui sau în jurul altui erou, nu e un roman pur psihologic, ci unul de atmosferă, un roman care vrea să ne evoce un mediu și, ca atare, fatal pulverizat în diferiți eroi și cu acțiuni centrifuge. Lirismul disolut al scriitorului se manifestă nu numai sub formă directă și ușor sesizabilă, ci și prin incapacitatea de a alege, filtra și organiza, incapacitate vizibilă aproape la toți scriitorii moldoveni și, deci, specifică. Exuberanța sa excepțională nu numai că nu întâmpină nici o rezistență și nici un control, dar crește, oarecum, odată cu vârsta eroilor săi, căci, dacă limbuția lui Dănuț și a Olguței, copii, se mulțumea cu 380 de pagini în primul volum, trecuți la „adolescență“, ea se răsfață, în al doilea, pe 560 de pagini. Prezentarea prin dialog, adică prezentarea dramatică, este, negreșit, la capătul evoluției literare, dar nu trebuie folosită decât acolo unde e reclamată de necesitate; altcum, cu pretenția realistă de a înregistra orice se întâmplă, ea degenerează în filmare, și o bună parte a romanului are acest caracter.</p>
                     <p>Exuberanța scriitorului nu se manifestă numai în forma dialogică a filmului fără cadre fixe, ci și prin abundența amănuntului, neînfrânată de nici o stilizare. Dacă, de pildă, activitatea copilăriei se cheltuiește în joc, cea mai mare parte a activității adolescenței se concentrează, cu siguranță, în jurul senzualității născânde; dar, după cum în <hi rend="italic">Hotarul nestatornic</hi> jocul trecea de limitele interesului estetic, tot așa și în <hi rend="italic">Drumuri</hi>senzualitatea sparge cadrele economiei operei și se transformă într-un pansenzualism. Considerat ca un fenomen general al adolescenței, erotismul e urmărit cu o complezență obișnuită numai industriei literare, la toți micii eroi și la toate micile eroine, firește cu variațiile și degradările impuse de temperamentul fiecăruia.</p>
                     <p>Cum unul din caracterele adolescenței culturale mai e și aspirația spre poezie, legată dealtfel de criza de senzualitate și, cum, mai ales, tânărul Dănuț se destină literaturii, era de așteptat ca romanul să abunde și în exces de literaturizare. Toată lumea scrie și discută literatură; toți își trimit scrisori frumos și uniform stilizate, dar interminabile; mai ales tânărul Dănuț, viitorul romancier, împinge indiscreția până a devasta arhivele Medelenilor, dând publicității toate caietele de literatură ale lui Ionel Teodoreanu, din prima sa manieră, de jucării, de mici poeme, notații impresioniste, amestec de frăgezime și de manierism.</p>
                     <p>Cu tot abuzul de digresiune, <hi rend="italic">Între vânturi</hi> (1927) e mult mai organizat și e străbătut și de un suflu dramatic, care, venit de dincolo de conștiință, trece peste anecdotă. Fundamental liric — și în aceasta stă principala rezervă față de întreaga literatură medelenistă, — nu i se poate, totuși, contesta tânărului scriitor talentul de a crea în lava entuziasmului viața în toate dimensiunile ei, tipuri individualizate, organice; Olguța, de pildă, are o personalitate definită și descrie o curbă a vieții căreia, deși neprevăzută, tragica iubire îi adaugă un răsunet mai adânc; toate tipurile secundare, Tonel, Mircea Balmuș, Puiu Deleanu, familia Balmuș, postuma Fița Elencu, Iorgu Deleanu, vagabondul Vania chiar, au o notă de autenticitate neîndoioasă. Prin puterea lui de simpatie, prin cordialitatea expresiei sale și prin acel aer de juvenilitate cu care îi e întovărășită orice manifestație literară, scriitorul a cucerit spontan masele tinere printr-o contagiune de ordin mai mult social. Și lirismul, și poezia naturii din vechea moștenire a sufletului moldovean, și scrisul lui „estet“, plin de imagini proaspete, impregnat de modernism și, deci, într-un progres evident față de vechiul sămănătorism, i-au ajutat în dezlănțuirea acestei contagiuni unice, care, deși fugară, a impus un scriitor de valoare. Activitatea ulterioară a scriitorului s-a dezvoltat apoi în cadre ce se puteau prevedea. Lirismul luxuriant, expresia înflorită, metaforică, fragedă în amănunt și obositoare în totalitate, constituie încă forma obișnuită a tuturor romanelor venite mai pe urmă cu o abundență aproape egală cu cea a lui Cezar Petrescu. Moldovenismul teoretic e încă una din axele scriitorului: chiar când se preface în ură, ca mai toate iubirile, el tot sfârșește prin a fi biruitor. E povestea lui Andi din <hi rend="italic">Bal mascat</hi>, reîntors, după mari revolte și veleități de emancipare, la placenta tutelară a Iașilor. Ceea ce pare nou, supărător nou, în mai toate romanele, este tendința spre senzațional, spre fantastic, spre macabru, spre melodramatic, spre figuri excepționale, maniaci, nebuni, monștri morali, fenomen de romantism prelungit. La această caracterizare participă întreaga atmosferă de demență din <hi rend="italic">Turnul Milenii</hi>, în care eroina e gâtuită de tatăl ei într-un moment de nebunie; <hi rend="italic">Fata din Zlataust</hi>se abate, la fel, într-o vegetate inextricabilă de mistere sfârșită printr-o crimă de dragoste perversă între femei și înnebunirea eroinei, adevărat fenomen teratologic. Și în <hi rend="italic">Golia,</hi> aceeași atmosferă de mister în azilul de bătrâne întemeiat de familia Golia, căreia îi mai supraviețuiește doar un paralitic cocoșat; romanul se isprăvește prin împușcarea eroului de către paraliticul gelos pentru că-i luase pe fiică-sa cu care avea relații incestuoase. Ajunge pentru a ne convinge că scriitorul n-a ieșit încă din criza pubertății literare, irosindu-și marile lui calități de expresie și de frenezie lirică în opere de inflație tenebroasă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-18">
                           <hi rend="color(#0b0080)">[18]</hi>
                        </ref>.</p>
                     <p>
                        <hi rend="bold">Spiridon Popescu.</hi> Ca literatură cu adevărat poporanistă, de realism tendențios aplicat vieții rurale, nu se poate cita decât doar literatura lui Spiridon Popescu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-19">
                           <hi rend="color(#0b0080)">[19]</hi>
                        </ref>.</p>
                     <p>
                        <hi rend="bold">Lucia Mantu.</hi> Literatura Luciei Mantu nu aparține în esență nici sămănătorismului, nici poporanismului; ea e o literatură exclusiv feminină prin observația amănuntului și izolarea lui în desenuri fine și cu „acurateță“ caligrafică; literatură de simple notații de senzații. Trecând de la notația miniaturistică, Lucia Mantu ne-a dat și un roman, <hi rend="italic">Cucoana Olimpia</hi> (1924), fadă producție sămănătoristă, derivată din primele lucrări literare ale lui M. Sadoveanu, cu atmosfera moldoveană, de bătrâni ce pufăie din lulea și de cucoane ce gospodăresc prin pieți <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-20">
                           <hi rend="color(#0b0080)">[20]</hi>
                        </ref>.</p>
                     <p>
                        <hi rend="bold">Ludovic Dauș.</hi> Activitatea poetică și epică a lui Ludovic Dauș (n. 1873) se dezvoltă în parte la sfârșitul veacului trecut și chiar când trece pe versantul nostru, deși aparține romantismului istoric ce avea să domine prin sămănătorism, nu s-a încadrat ritmului literaturii din pricina unei facilități fără frână artistică (<hi rend="italic">Străbunii,</hi> roman istoric, 1900, <hi rend="italic">Dușmani ai neamului</hi>, 1904, <hi rend="italic">Iluzii</hi>, 1908). Printr-o foarte târzie evoluție, adevăratul punct de plecare a literaturii lui Dauș începe la vârsta când la alții încetează de obicei. Abia cu <hi rend="italic">Drăceasca schimbare de piele</hi> (1927) se poate înregistra. Cazul studiat e, dealtfel, cu totul special și văzut în latura lui exterioară: transformarea unei femei cinstite într-o desfrânată, numai prin faptul cumpărării garderobei unei hetaire celebre. Fenomenul de sugestie se altoiește, probabil, pe vârsta critică a Zoei Pleșea și pe absenteismul conjugal al soțului ei. Scriitorul îl vede numai clinic și fără adâncire psihologică. De o mult mai mare valoare de realizare e<hi rend="italic">Asfințit de oameni</hi> (1932), ce se poate încadra în prelungirea mișcării sămănătoriste, prin întrebuințarea unei teme sociale esențial sămănătoristă: înlocuirea vechii clase boierești, proprietară de pământ, prin vechili, mai ales levantini. Autorul izbutește să ne dea o frescă a vieții provinciale — Botoșanii — solid construită, cu o tehnică realistă, onest realizată, și scrisă, în sfârșit, fără o retorică romanțioasă. Progresul se afirmă apoi categoric în ultimul roman, <hi rend="italic">O jumătate de om</hi> (1937), povestea unui tânăr provincial descălecat în București, ca și eroul din<hi rend="italic">Trubadurul</hi> lui Delavrancea, pentru a-și face carieră. Traian Belciu e un veleitar, adică o jumătate de om, și tot ce face se înjumătățește de la sine. Romanul ne dă fresca acestei vieți văzute în amănunte minime, în care, totdeauna pe punctul de a izbuti (fără a i se vedea bine calitățile ce-l impuneau unor succese ce-l depășeau), cade alături învins. În timpul neutralității, înflăcărat pentru acțiunea națională, se lasă totuși implicat în intrigile conrupției germane, după cum, plin de delir patriotic, se lasă încurcat chiar de la începutul razboiului într-o încercare de dezertare a soldaților lui și sfârșește, fără să o fi meritat, înaintea plutonului de execuție. Întregul roman e scris într-un stil trepidant, nervos, vibrant, care salvează cronica politică a neutralității și a războiului; tradus în fapte, în episoade, îi lipsește romanului doar acel fundal al analizei psihologice, unul din caracterele literaturii moderne.</p>
                     <p>
                        <hi rend="bold">I. Dongorozi.</hi> Literatura din primele volume ale lui I. Dongorozi (n. 1894) (<hi rend="italic">Filimon Hâncu, Povestirile lui Costache Stupcanu, Cum s-a despărțit Tanti Veronica, Socoteli greșite</hi> etc.) reprezintă, fără să știm dealtfel originea regională a scriitorului, o formă agresivă a sămănătorismului moldovean, în latura sa patriarhală provincială și prolixă; anecdotică măruntă, copleșită de o excrescență adipoasă de amănunte copios dezvoltate, cu tabiet și cu vagă poezie derivată din epica lui Mihail Sadoveanu, cu înflorituri lexicale. Dar încă în aceste volume de sămănătorism minor se distingea o notă de umor și o căutare de situații comice (<hi rend="italic">A deraiat un expres, Furtună trecătoare</hi> etc.), nu mai puțin pletorică, dar totuși reală. În celelalte volume (<hi rend="italic">Pacostea, Examen de bacalaureat, Monumentul eroilor</hi> etc.), nota umoristică se accentuează. Simțul lui artistic n-a sporit atât încât să-l dezbare de invaziunea amănuntului parazitar și de caracterul de exagerație continuă; puterea de comunicare s-a întărit însă. Umorul lunecă cele mai adesea în satiră și, din nefericire, în șarjă politică sau numai socială; neverosimilul situațiilor, caracterelor, cu toată vioiciunea tonului, a dialogului, în mare progres față de modul static al primelor povestiri, zădărnicește însă aerul de credibilitate de care are nevoie orice operă de artă.</p>
                     <p>
                        <hi rend="bold">Sandu Teleajen.</hi> Deși probabil de pe valea Teleajenului, prin faptul moldovenizării lui totale, îl trecem și pe Sandu Teleajen (Șt. Morcovescu, artist la Teatrul Național din Iași) la epica moldoveană. <hi rend="italic">Poveștile lui Hâncu Ion</hi>(1925) sunt chiar un fel de recrudescență agresivă a sămănătorismului patriarhal, cu ton de duioșie lăcrimoasă și exagerații lexicale și fonetice. Romanele de mai târziu, <hi rend="italic">Porunca inimii</hi> (1933), dar, mai ales, <hi rend="italic">Drumul dragostei</hi>(1934) și <hi rend="italic">Turnuri în apă</hi> (1935), deși cu un mare progres față de primele încercări (se adaugă și <hi rend="italic">Casa cu mușcate albe</hi>, 1925) aparțin tot categoriei povestirii moldovenești, nostalgice, sentimentale, melancolice. <hi rend="italic">În Drumul dragostei</hi>, cazul studiat e inhibiția sexuală a unui bărbat din cauza unei mari decepții amoroase din tinerețe. Respins de Nuța, Corneliu e reeducat sexual mult mai târziu de aceeași Nuța, lunecată de mult în pragul prostituției. Povestirea se desfășoară într-o exuberanță de scene senzuale, cu vioiciune și interes, dealtfel, deși cu exces, și cu episoade inutile, cum ar fi cel al războiului, — totul, moldovenește, fără analiză psihologică, fără epic real, ci liric, evocativ.</p>
                     <p>
                        <hi rend="bold">Al. Lascarov-Moldovanu.</hi> Literatura lui AI. Lascarov-Moldovanu e o literatură sămănătoristă întârziată, ce purcede din Sadoveanu, fără marile lui însușiri, cu răgazuri și lungimi de om care are înaintea sa eternitatea, cu sfătoșenie moldoveană, lipsită de nerv și concentrare, cu poezie exterioară a naturii, cu sentimentalism față de toate nimicurile, cu fărâme mici de fapte în cadre mari, cu duioșie continuă și cu umor aproximativ, cu o atmosferă de patriarhalitate, într-o limbă trăgănată, mătăsoasă și lipsită de noutate. Toate acestea se scurg în pânza domoală a unei povestiri somnolente și duioase și se pot accepta; când însă scriitorul voiește să-și caracterizeze eroii prin vorbă și mai ales în tonul satirei, atunci lipsa conținutului psihologic sparge pojghița artificială a vorbelor. În lucrările din urmă tendința morală și chiar religioasă se accentuează în așa măsură, încât creația artistică trece în al doilea plan <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-21">
                           <hi rend="color(#0b0080)">[21]</hi>
                        </ref>.</p>
                     <p>
                        <hi rend="bold">G. M. Vlădescu.</hi> În afară de schițele umoristice ale începutului, ce nu reușiseră să-i rotunjească o notă diferențială, G. M. Vlădescu ne-a surprins acum în urmă cu trei romane: <hi rend="italic">Menuetul</hi> (1933), <hi rend="italic">Moartea fratelui meu</hi> (1934), <hi rend="italic">Republica disperaților</hi> (1935), din care Menuetul e mai armonios, întrucât romantismul și sentimentalismul, de esență moldoveană, nota fundamentală a temperamentului scriitorului, convin mai bine evocării patetice a iubirii filiale și materne. Zugrăvirea dragostei de frate dintre Lucia și Nicu din <hi rend="italic">Moartea fratelui meu</hi> se complică însă, din nefericire, cu prea multe crime, într-un paralelism factice și cu patetism exagerat de melodramă — deși suflul de duioșie, de amărăciune, de labilitate se menține și aici puternic, ca și în primul roman. Elementul realist și îndemânarea de caracterizare tipică evidente aici, se dezvoltă și mai mult în <hi rend="italic">Republica disperaților</hi> (sic), primul roman dintr-o serie. De data aceasta scriitorul studiază un caz de conștiință: convingerea judecătorului de instrucție Tătaru (și prin îndemnurile ziaristului Căuș și printr-o experiență proprie) că justiția pe care o împarte nu are a face cu dreptatea și umanitatea; de aici, retragerea lui din magistratură. Cartea se valorifică tot prin elementul realist al descripției unor medii (cercul de prieteni din <hi rend="italic">Republica disperaților</hi>), al schițării unor tipuri — dar suferă prin lipsa de compoziție bine cunoscută la scriitorii moldoveni. În tot, operă de povestitor ce se lărgește.</p>
                     <p>
                        <hi rend="bold">Victor Ion Popa.</hi> Nu credem să ne înșelăm recunoscând în Victor Ion Popa unul din ultimii povestitori sămănătoriști moldoveni de talent. În <hi rend="italic">Velerim și Veler Doamne</hi> (1934) și în <hi rend="italic">Sfârlează cu fofează</hi> (1936) găsim cele mai autentice calități ale acestei rase de povestitori: lirism discret, dar continuu, cunoaștere adâncă a sufletului țărănesc (chiar când el se avântă, ca Tudor Mândruț, spre zări necunoscute), sfătoșenie molcomă, melifluă, ruralism mai mult idilic, folclorism strict artistic, fluență și puritate verbală; tot ce poate încânta o ureche deprinsă cu ritmul și o minte puțin cam adormită. În schimb și defectele rasei: lipsă de nerv, de vioiciune, crâncenă inflație și a amănuntelor nesemnificative și a unei incantații verbale fără odihnă, neputința restrângerii la esențial.</p>
                     <p>
                        <hi rend="bold">T. C. Stan.</hi> În cele două romane, <hi rend="italic">Cei șapte frați siamezi</hi> (1934), <hi rend="italic">Eu, Tina și Adam</hi> (1935), T. C. Stan se afirmă ca un romancier din linia lui Cezar Petrescu (de pildă, viziunea Bucureștilor din <hi rend="italic">Calea Victoriei</hi>), cu o revărsare de sfătoșie moldovenească actualizată prin punerea ziaristică a problemelor curente, inadaptarea, comunismul, garda de fier, șomajul intelectualilor etc. — (dealtfel, ca și în Cezar Petrescu), cu discuții interminabile, cu reflexe din viața boemă și încă fără frâna unei discipline artistice.</p>
                     <p>Din literatura tânără, destul de bogată în reziduuri sămănătoriste, mai amintim pe :</p>
                     <p>
                        <hi rend="bold">Mihail Șerban.</hi> Locurile fălticenene, intrate în literatură prin Ion Creangă, Nicu Gane, M. Sadoveanu, Ion Dragoslav, N. N. Beldiceanu, Vasile Savel, E. Lovinescu, și-au câștigat un nou evocator în tânărul Mihail Șerban, autorul mai multor nuvele și a două romane, <hi rend="italic">Idoli de lut</hi>(1935) și <hi rend="italic">Infirmii</hi> (1936), cu aspecte provinciale, ale vieții umile, în ton liric; ultimul conține un material uman bogat, aruncat cu risipă de tânar ce nu-și face rezerve; progresul trebuie să se împlinească în sensul psihologizării acestui material.</p>
                     <p>
                        <hi rend="bold">Memorialistica.</hi> Memorialistica este o specie ce se integrează în literatura moldoveană. Deși s-ar părea că țâșnește din actualitate, din prezent, ea iese, în realitate, din trecut, fie pentru a-l reactualiza, fie din nevoia de a trăi în amintire, din incapacitatea acomodării cu prezentul. În acest sens, ea e o formă de paseism, de dragoste de trecut, de lirism esențial, de refulare a tuturor faptelor, cât de recente, în timp, pentru a le putea învălui apoi în poezia amintirii și a regretului după ce a fost și nu va mai fi niciodată, dând acea notă specific moldovenească de duioșie față de ireversibil, prezent la Ion Neculce, la Negruzzi, Creangă, Nicu Gane, Hogaș, Sadoveanu — într-un fel tot memorialiști lirici…</p>
                     <p>Pentru a face dovada încadrării memorialisticii în însăși „psihea“ moldovenească nu e nevoie să mergem până la seria strălucită a cronicarilor moldoveni din veacul al XVII-lea, căci ar fi să împingem sensul memorialisticii până la istorie, deși unii dintre cronicari au zugrăvit cu atâta culoare evenimente contemporane, ca neuitatul Ion Neculce, ce și-a pomenit pribegia în Rusia și Polonia până în zilele lui Mihai-Vodă.</p>
                     <p>Pentru a reveni la timpuri mai noi, fără a mai aminti de Costache Negruzzi și Vasile Alecsandri, a cărui operă în proză e în bună parte de nuanță memorialistică, în sens larg, nu e o simplă întâmplare faptul că tot moldovean a fost și Gheorghe Sion, autorul Suvenirilor contimporane de pe vremea emancipării țiganilor și a revoluției de la 1848, precum, în timpuri mai recente, moldoveni sunt și cei doi memorialiști mai de seamă, Dumitru C. Moruzi și Radu Rosetti.</p>
                     <p>
                        <hi rend="bold">Dumitru C. Moruzi.</hi> Român basarabean, fost ofițer în armata rusă, reîntors în țară, Dumitru C. Moruzi ne-a dat, în vreo trei romane și alte povestiri, amintiri din viața basarabeană, în care ficțiunea este minimă și, dealtfel, singura care supără. Nu ca „romancier“ îl pomenim, așadar, ci ca „memorialist“ al vieții românești din Basarabia, după ocupația rusească, și ca evocator al vechilor familii boierești (Moruzi, Keșcu, Crupenski etc.) în noile împrejurări de viață, în lucrări în care amintirea joacă un rol mult mai însemnat decât intriga și compoziția <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-22">
                           <hi rend="color(#0b0080)">[22]</hi>
                        </ref>.</p>
                     <p>
                        <hi rend="bold">Radu Rosetti.</hi> De mult mai mare importanță este activitatea literară și memorialistică a istoricului Radu Rosetti, care, după romanul mai vechi <hi rend="italic">Cu paloșul</hi> (1905), ne-a dat și romanul <hi rend="italic">Păcatele slugerului</hi> (1912), cu scene din epoca fanariotă. Deși în strânsă legătură cu teoriile istoricului asupra formației marii proprietăți, reprezentând, deci, o atitudine, acest roman ne interesează prin evocarea mediului unui sat trotușan din veacul al XVIII-lea; construcția lui purcede din linia Ciocoilor și a lui Tănase Scatiu; răpitor al moșiilor răzeșești, slugerul e tipul „ciocoiului“, consfințit de întreaga noastră literatură socială; când răzeșii vor să-l ucidă— ca și pe Tănase Scatiu — slugerul scapă mulțumită iscusinței sale inventive — semn al vremilor noi, sub care ne e dat să trăim. În afară de această epică pură, continuată și în alte două volume de<hi rend="italic">Povești moldovenești</hi> (1920 și 1921), scriitorul a mai publicat alte doua volume de <hi rend="italic">Amintiri</hi>, prețioasă contribuție memorialistică. Pe lângă Gh. Sion, Moruzi, Moldova ne-a mai dat și pe acest scoborâtor de domn și prin tată și prin mamă, evocator sfătos, dacă nu meșteșugit, al copilăriei sale și al vieții marilor familii boierești de la jumătatea veacului trecut — integrându-se, astfel, în literatura moldoveană cu ochii ațintiți asupra trecutului <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-23">
                           <hi rend="color(#0b0080)">[23]</hi>
                        </ref>.</p>
                     <p>
                        <hi rend="bold">Iacob Negruzzi și Gh. Panu</hi>. Marele fenomen cultural al „Junimii“ de la Iași, care domină întreaga epocă a renașterii poporului nostru, a găsit în doi din membrii ei moldoveni, cu aderențe dealtfel inegale, memorialiștii activității sale în adevăr memorabile. După o viață întinsă aproape pe un veac, amintirea lui Iacob Negruzzi nu va supraviețui probabil decât prin faptul de a fi condus administrativ <hi rend="italic">Convorbiri literare</hi>în epoca lor eroică și, mai precis, prin volumul de <hi rend="italic">Amintiri</hi> din „Junimea“ (1921), tot așa cum, după o viață de mari agitații politice, amintirea lui Gh. Panu se va fixa în istorie doar prin cele două volume de <hi rend="italic">Amintiri</hi> de la „Junimea“ (1908). Nu că ne aflăm în fața unor opere de valoare literară, dar materialul este atât de viu și de central în interesul nostru, încât e și va rămâne prezent pentru toate generațiile ce se vor succede.</p>
                     <p>
                        <hi rend="bold">D. Anghel.</hi> În prima fază a activității sale de prozator — în <hi rend="italic">Fantome</hi> și în <hi rend="italic">Cireșul lui Lucullus</hi>, ca poet și ca moldovean (cel puțin de formație), D. Anghel nu putea să nu se inspire din trecut și să nu ne evoce fie mediul familial, fie mediul patriarhal al Iașilor copilăriei. De aici acea serie de evocări, ca: <hi rend="italic">Mama, Tata, Fantome, Ceasornicul bunicii, Garda imperială, Târgul Cucului</hi> etc., sau, mai ales, galeria figurilor ieșene cunoscute la căminul părintesc — într-o proză poetică grațioasă și ușoară (M. Kogălniceanu, A. D. Holban).</p>
                     <p>
                        <hi rend="bold">Ion Petrovici.</hi> Nu poate fi o întâmplare faptul că, acum în urmă, moldoveanul Ion Petrovici ne-a dat <hi rend="italic">Amintiri universitare</hi> (1920), cu o evocare atât de vie a atmosferei Universității bucureștene din 1900—1904; dealtminteri, acest profesor și cugetător filozofic e și un meșteșugar al oricărei evocări nostalgice a timpurilor și tipurilor trecute, după cum e și un povestitor de fapte întâmplate și mai ales de călătorii, de „raite“ prin țară sau prin străinătate, cu deosebire prin Italia <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-24">
                           <hi rend="color(#0b0080)">[24]</hi>
                        </ref>.</p>
                     <p>
                        <hi rend="bold">E. Lovinescu.</hi> La fel, moldovean, E. Lovinescu a evocat viața literară a primului sfert de veac în cele trei volume de <hi rend="italic">Memorii</hi>, realizându-și poate latura sa esențială și a rasei sale.</p>
                     <p>Ca încheiere, ne-am rezervat pe cei doi mari memorialiști ai literaturii române: moldovenii N. Iorga și C. Stere.</p>
                     <p>
                        <hi rend="bold">N. Iorga.</hi> În activitatea atât de diversă a celui dintâi, volumele memorialistice — de la 5 volume de <hi rend="italic">Memorii</hi> cu material simplu, neliteraturizat, până la cele trei de <hi rend="italic">Oameni care au fost</hi> și celelalte trei din <hi rend="italic">O viață de om</hi> — sunt, credem, operele ce vor ramâne mai neatinse de dintele timpului. După cum am mai spus, mulți l-au întrecut pe N. Iorga prin calitățile de cumpănire și sobrietate, dar nimeni nu l-a ajuns prin forța pasională dezlănțuită ca o erupție vulcanică. Puterea explozivă a unui temperament de uragan se susține până în cele mai îndepărtate ramificații, prin patetism, invectivă, suflul năvalnic al unei singure idei iraționale, izolată, mărită, deformată, trecând peste realitatea imediată sub forma unei realități superioare.</p>
                     <p>
                        <hi rend="bold">C. Stere.</hi> Revelația cea mai mare a ultimilor ani a fost apariția în literatură a vechiului luptător socialist sau numai social, a basarabeanului C. Stere. O lipsă de talent literar notorie nu părea a-l indica la bătrânețe pentru creația artistică. Cele opt volume ale romanului<hi rend="italic">În preajma revoluției</hi> constituie totuși cel mai mare monument memorialistic al literaturii noastre, minat doar de voința ciudată a romanțării unui material imens, și mai interesant dacă rămânea în nuditatea lui autentică; la aceasta l-a îndemnat poate și sfiiciunea de a-și prezenta propria lui familie în culori nu totdeauna armonioase, în primele volume, cât și impulsiunea de a-și satisface resentimentele față de numeroși contemporani, în ultimele; în primul caz, rezerva l-a ajutat, întrucât i-a dat mai multă libertate în zugrăvirea ambianței familiale de la Năpădeni și a fixării neuitatelor portrete, al Smaragdei Teodorovna și al lui Iorgu Răutu, părinții lui; în al doilea, romanțarea i-a stricat, întrucât i-a dat libertatea unor atacuri împinse la caricatură și pamflet, păgubitoare valorii lor artistice.</p>
                     <p>Nu e în posibilitățile cărții de față de a analiza fiecare din aceste volume de autobiografie spirituală înviorată de un mare suflu epic ce înglobează o epocă și o galerie nesfârșită de tipuri de toate categoriile sociale, din care reiese deosebit de adâncit și de multiplu tipul revoluționarului intelectual, zugrăvit, dealtfel, atât de des în literatura rusă, obișnuit, așadar, acolo, dar cu totul nou în literatura noastră. Vom aminti doar sumar cuprinsul volumelor, odată cu caracterizarea lor. În primul, <hi rend="italic">Smaragda Teodorovna</hi>, ni se zugrăvește căsătoria nepotrivită a Smaragdei Cacioni, fetiță de 16 ani, cu bătrânul moșier de la Năpădeni, Iorgu Răutu, de unde se obârșesc Sonia, Tosia și, în sfârșit, împotriva voinței mamei, Vania, eroul romanului, față de care Smaragda avea să arate o repulsiune implacabilă, o ură chiar, în scenele penibile, ce l-au făcut poate pe autor să prefere vălul ficțiunii epice în locul înfruntării pieptișe a memorialisticii directe; la aceasta trebuie să fi împins și încercările de diversiune amoroasă ale Smaragdei (cu ajutorul mult experimentatei Natalia Chirilovna Voronin) cu contele Przewicki, întrerupte brusc prin îmbolnăvirea (tocmai în momentul întâlnirii iubiților) și apoi prin moartea fetiței mai mari, Sonia; e aci un element de fabulație melodramatică ce strică impresiei generale de autenticitate. Întoarsă la căminul conjugal, Smaragda intră în pacea simțurilor, mai având doi copii, pe Costea și Mașa. Lăsând la o parte elementul romanțios, volumul se susține prin puternica zugrăvire a ambianței familiale și a conflictelor de vârstă și de temperamente ale celor doi boieri moldoveni.</p>
                     <p>Volumul al doilea, <hi rend="italic">Vania Răutu</hi>, începe adevărata istorisire a formației și vieții autorului. Suntem, la început, încă la Năpădeni, în mediul rural al tovarășilor de copilărie, al țiganului Tănăsică și al Irinei, fata lui Dumitru Moraru; apoi, odată cu școala, facem cunoștință cu mediul de la Chișinău, cu galeria de profesori, pedagogi, camarazi, cu primele atitudini poporaniste și inițiere în mișcarea socialistă și chiar cu înrolarea lui, la 14 ani, în falansterul comunist al evreicei Sarah Blumberg și cu misiuni propagandiste la Odesa și Harcov… Urmărit de poliție, e adus de Natalița la Năpădeni, de unde fuge iarăși la Chișinău, ca să fie arestat și deportat în Siberia. Volumul interesează prin zugrăvirea mediului revoluționar, într-o galerie de tipuri foarte vii (ziaristul Manin, Moise Roitman etc.) și prin apariția primelor figuri feminine, în care scriitorul avea să se arate atât de stăpân pe meșteșugul lui portretistic (Natalița Chirilovna, din primul volum, Ileana, Verocica sau Undina etc…).</p>
                     <p>În <hi rend="italic">Lutul</hi> nu ni se zugrăvește numai viața din închisoare, ci și elementele diverse ce intră în formația sufletească a tânărului revoluționar rus, în care aspirațiile internaționale se altoiesc pe trunchiul individualității lui naționale; formația lui sufletească ne e zugrăvită, astfel, și prin învățămintele trase din regimul penitenciar, dar și prin lecturi și dezbateri consemnate sub forma de jurnal. Importanța volumului se leagă, așadar, mai mult de elementele psihologice și morale, decât de elementele epice… Nu lipsesc, firește, nici acestea, precum nu lipsesc nici portretele feminine atât de reușite: Tania Lungu, cu care se căsătorește în închisoare, ca în toate romanele rusești, Fany Perlov, spălătoreasa Aculina. În genere, concepția erotică a eroului este pură, cu o bază mai mult morală și ideală decât senzuală.</p>
                     <p>Cele două volume următoare, <hi rend="italic">Hotarul</hi> și <hi rend="italic">Nostalgie,</hi> cu viața de deportat în Siberia și călătoria de întoarcere, constituie partea cea mai trainică a acestei mari epopei memorialistice. Dacă scriitorul părea refractar poeziei, aplecat fiind mai mult asupra vieții morale și problemelor sociale, în aceste volume el devine și un mare poet al naturii, un vizual, cu măsuri descriptive cu totul nebănuite; zugravirea Siberiei, a tundrei imense, cu viața ei dezolantă, peregrinările cu săptămânile pe fluvii și lacuri înghețate sau bântuite de sloiuri, fauna, flora, zilele și nopțile nesfârșite, oamenii locului, totul se învolburează într-un suflu de mare poezie descriptivă, în care fraza, în genere neîngrijită și fără efecte artistice a scriitorului, prinde culoare și ritm… E una din cele mai mari transfigurări a unei personalități, determinată prin însăși forța subiectului ce-i impune, astfel, legile și o transformă… Figurile de revoluționari se întețesc și ele, impuse, la fel, de mediul acesta înțesat de revoluționarii întregului imperiu. Teroristul Colea Sagin, Arcadie Tartanov, cărăușul Spirea Varnacul, Chitaiul, chinezul din Serghinsc, fără să mai pomenim de ilustrul Lenin, apărut sub numele lui Artamov Danilov etc.; iar între femei, neuitata Maria Ivanovna Culiceva, iarăși Undina, Maria, Varvara Simionova, din aceeași linie a purității morale a eroului. În liniștea Siberiei, formația sufletească a lui Vania Răutu se continuă în sensul desfacerii de mișcarea revoluționară rusă și a deșteptării conștiinței lui naționale și a împlântării în suflet a convingerii misionare că trebuie să ridice la viața națională pe moldovenii din Basarabia și să vină în România ca sol al dezrobirii fraților de peste Prut…</p>
                     <p>Marea frescă memorialistică este terminată aici, nu numai natural, ci chiar sub o formă de potențare și de apoteoză a talentului său. Autorul ne-a mai dat, totuși, încă trei volume, <hi rend="italic">Cuibărești, În ajun, Uraganul</hi>, în care viața lui Vania Răutu e urmarită și de la trecerea Prutului. Toate aceste volume pot fi înlăturate nu numai fără pierdere, ci chiar și cu mare câștig, pentru unitatea ciclului, și pentru acel caracter de obiectivitate epică, prețuită în celelalte volume, în parte și fiindcă materialul e departe de noi și deci necontrolabil. Odată cu venirea în țară, romanul lui Stere se transformă într-o cronică politică și socială, cunoscută și controlabilă, în care resentimentele bine știute ale bărbatului politic atât de încercat de soartă și de oameni și de imensele lui ambiții și aspirații se dezlănțuie sub forma caricaturii și a pamfletului, fără cruțare, dar și fără acea vehemență și căldură ce ridică nedreptatea pâna la artă. Caricaturile scriitorului, ușor de individualizat, rămân în afară de estetică și pătează puritatea sufletească a omului… Tot figurile feminine salvează unele părți ale acestui pamflet politic; apariția onestei, purei Eliza Orleanu în viața lui Vania Răutu, devenită mama copiilor lui, și episodul idilic de la Florența cu Yvonne aduc o mireasmă fie de poezie conjugală, fie de fină senzualitate de sine stătătoare.</p>
                     <p>Moartea a împiedicat pe autor de a-și încheia opera prin volumul al IX-lea: din punct de vedere literar, nu e o pierdere. Romanul lui memorialistic era de mult sfârsit, odată cu volumul al cincilea.</p>
                  </div>
                  <div type="div4">
                     <head>2. SĂMĂNĂTORISMUL MUNTEAN</head>
                     <p>C. Sandu-Aldea (1874—1927) reprezintă expresia cea mai caracteristică a sămănătorismului muntean și, deci, cu nuanțe destul de pronunțate față de sămănătorismul moldovean. Literatura nu e o literatură paseistă, pe bază de poezie a amintirii; acțiunea nu e împinsă în trecut și înconjurată de nimbul regretului; eroii nu sunt niște resemnați și învinși, cu alte cuvinte, nu au caracterele rasei moldovene, ci ale rasei muntene sau, mai precis, ale temperamentului sanguin al scriitorului. O literatură voluntară, robustă, energică, a cărei acțiune se dezlănțuie violent în prezent și nu e filtrată prin amintire; eroii, bărbați sau femei, tipuri primitive, ca toți eroii sămănătoriști, sunt activi, pasionali, porniți la crimă pentru a-și realiza scopul. Sandu-Aldea a avut o viziune personală de forță, ce l-a dominat în toate creațiunile lui și, pe care, în definitiv, a realizat-o într-o serie de eroi ai voinței. Tipul rezumativ al viziunii scriitorului se realizează de la început în Sima Baltag, pentru a se multiplica apoi în fiul boierului Eremia din Niță Mândrea sau în vătaful Vasilache din Fără noroc.</p>
                     <p>Oricâte rezerve am putea avea față de o astfel de literatură naiv romantică, ieșită din epica populară, nu-i putem contesta unitatea de viziune și valoarea de determinare pentru psihologia scriitorului; chiar și asociația între dragostea de pământ și muncă cu instinctul crimei pasionale e încă unul din obișnuitele contraste romantice. Forța sa afirmă și în Murgul, în lupta dintre un boier cu un hoț de cai, ca și în Niță Mândrea, dar nu psihologia este tăria scriitorului… Talentul lui stă în încadrarea acțiunii nuvelelor sale în mijlocul naturii, prin acea solidaritate, caracteristică întregii literaturi sămănătoriste, în care rolul naturii, adică rolul forțelor exterioare asupra omului, e covârșitor. După cum prin M. Sadoveanu a intrat în literatura noastra peisagiul moldovean, șesurile Siretului și ale Moldovei, tot așa au intrat, prin Sandu-Aldea, șesurile Bărăganului, bălțile Dunării cu un peisagiu atât de variat și nu numai prin pitoresc, ci și printr-o atitudine activă de dragoste pentru țarină, pentru holde, pentru tot misterul și fenomenele germinației (munca câmpului din <hi rend="italic">Sima Baltag</hi>, secerișul din <hi rend="italic">Fără noroc</hi>, toamna din<hi rend="italic">Dezertorul</hi> etc.).</p>
                     <p>Ca poet al energiei primitive, limitată într-o lume rurală de țărani, dar mai ales de vechili, de vătafi sau logofeți, de preotese sau de proprietărese energice și pasionate, și ca poet al naturii și al peisagiului dunărean, îl putem urmări pe Sandu-Aldea și în celelalte volume. Cu temperamentul său activ, el a atacat, firește, problema socială, în sensul tipic sămănătorist, a cărei cale fusese, dealtfel, deschisă încă de Filimon și Duiliu Zamfirescu, prin crearea lui Dinu Păturică și a lui Tănase Scatiu; e povestea veche a ridicării ciocoilor în dauna vechilor stăpânitori de moșie, și, în cazul de față, a Livarizilor de la Vultureasca. Romanul sfârșește, negreșit, prin alegerea lui Mișu Livaride ca deputat. La o fire atât de pasionată ca C. Sandu-Aldea, iubirea excesivă pentru eroii săi rurali nu putea să nu fie, dealtfel, răscumpărată de o egală ură față de clasa dominantă sau, mai ales, față de străini. Insistența cu care descrie, de pildă, perversitatea femeii din „lumea de sus“ în <hi rend="italic">Frați de cruce</hi> (din <hi rend="italic">Pe drumul Bărăganului</hi>) vine tot din această ură inestetică de clasă.</p>
                     <p>O viziune precisă de forță, un ciclu de subiecte limitat la banditul romantic, logofătul de moșie, preoteasă, hangiță (hangița din La trei movile din <hi rend="italic">Pe drumul Bărăganului</hi> se aruncă și ea în brațele argatului din curte Mitrea Cazacul, o haimana în felul vagabonzilor obișnuiți) — nu l-au împiedicat pe scriitor de a se încerca și în alte subiecte prea depărtate de talentul său (<hi rend="italic">Dora Prigoreanu, Umbre</hi> etc.) — deviere pornită, probabil, din lăudabila inițiativă a căutării de sine în alte domenii, a unei înnoiri deci, care, ca de obicei, depășind virtualitățile temperamentale, nu se realizează în lucrări trainice. C. Sandu-Aldea trebuie, așadar, căutat în câmpiile Bărăganului sau în bălțile Dunării, în lumea lui primitivă de conflicte pasionale sau în jurul stăpânirii pământului, și nicidecum în analize psihologice; tot ce trece peste vechil iese din sfera competenței sale <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-25">
                           <hi rend="color(#0b0080)">[25]</hi>
                        </ref>.</p>
                     <p>
                        <hi rend="bold">Gala Galaction.</hi> Deși teleormănean, literatura lui Gala Galaction (n. 1879) s-ar încadra mai degrabă în sămănătorismul moldovean al epocii, continuând epica populară.</p>
                     <p>În elementul său esențial, literatura lui e paseistă și participă din același romantism popular, caracteristic mai ales primelor „povestiri“ ale lui M. Sadoveanu, cu țigani îndrăgostiți de stăpâna lor, cu haiduci mai mult sau mai puțin eroici, cu năvăliri de turci și de tătari, cu bejănii la munte, cu vrăjitoare și draci, amestec de basm și de epică populară, într-un cadru de evocație poetică reală și, ca notă diferențială, cu un simț al fantasticului foarte pronunțat, ca, de pildă, în <hi rend="italic">În pădurea Cotoșmanei</hi>, <hi rend="italic">Lângă apa Vodislavei</hi>, <hi rend="italic">Zilele de necazuri din zaveră, Andrei Hoțul</hi> etc.</p>
                     <p>Romantismul eroticii populare cu reflexe de basm se manifestă mai ales în <hi rend="italic">Copca rădvanului</hi>, cu romantica dragoste a lui Mură Lăutarul, băiatul chelăresei Safta, țiganca, cu domnița Oleana. Cu aceeași putere de evocare și de fantastic e descrisă și în <hi rend="italic">Moara lui Călifar,</hi> al cărei morar e însuși diavolul. Elementele esențiale ale literaturii scriitorului sunt deci: epicul popular, romantic, și basmul fantastic plin de eresul creștin. Inspirația lui religioasă se manifestă și sub alte forme; prin nimic nu se vădește însă mai viu și mai organic decât sub forma eresului; mai toate povestirile sunt străbătute de diavoli și de vrăjitori, de babe ce menesc și de mâini de morți ce adorm, de călugări și de popi, de minuni cerești, de superstiții, într-un cuvânt, de tot ce constituie mistica populară.</p>
                     <p>În <hi rend="italic">De la noi, la Cladova</hi>, creația cea mai patetică a scriitorului, pe lângă forma pur livrescă, de propovăduire aproape, cu citații din cărțile sfinte, fibra religioasă se manifestă sub forma unui conflict de ordin moral. Nu e fără măreție lupta ce se petrece în sufletul Popei Tonea îndrăgostit de sârboaica Borivoje, tânăra nevastă a bătrânului jupân Traico de la Cladova, luptă alimentată cu citații din <hi rend="italic">Scriptură</hi> și, mai ales, ultima pagină a trecerii Dunării cu <hi rend="italic">Sfintele Taine</hi> în sân, pentru a-i da împărtășanie muribundei.</p>
                     <p>Împrejurările de acum ale literaturii noastre l-au împins pe scriitor de la povestirea romantică, sămănătoristă, la roman, care, menținut sub forma unei povestiri prelungite, ca <hi rend="italic">Papucii lui Mahmud</hi>, e încă izbutit, iar interior și oarecum de ordin pur psihologic, ca <hi rend="italic">Roxana</hi>, e încă interesant. Când vrea să se înfigă însă în realitate (ca în <hi rend="italic">Doctorul Taifun</hi>) insuficiența de creație a scriitorului e evidentă; epicul e invadat de tendință, de predică morală sau de simplă cronică (de pildă, în <hi rend="italic">La răspântie de veacuri</hi>). Oricare ar fi dimensiunile cărților sale, scriitorul nu e romancier, ci povestitor. Poet înainte de toate, ca toți sămănătoriștii epocii, scriitorul are și stilul potrivit viziunii sale poetice; sunt pagini în<hi rend="italic">Moara lui Călifar</hi>, în <hi rend="italic">Copca rădvanului</hi>, în <hi rend="italic">De la noi la Cladova</hi> de o mare vigoare stilistică și într-o pură limbă română. Dar, ca și cum ar fi fost scrise de altcineva, multe din celelalte lucrări sunt pătate de un abuz neologistic, care a făcut, probabil, pe unii critici sa vadă în Galaction un scriitor „modernist“. În realitate, neologismul lui e inestetic și, mai ales, vulgar, ziaristic, în asociații banale și parazitare <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-26">
                           <hi rend="color(#0b0080)">[26]</hi>
                        </ref>.</p>
                     <p>
                        <hi rend="bold">Caton Theodorian.</hi> Apărut în plin sămănătorism (1908), <hi rend="italic">Sângele Solovenilor</hi>, primul și unicul roman al lui Caton Theodorian (n. 1872), e un amestec de „junimism“ și „sămănătorism“. Replică a atâtor „cuconi“ moldoveni, cuconul Isaie Murat nu se ocupă cu găinile și nici nu soarbe interminabile cafele în cerdacul conacului; bolnav, în declinul vârstei și al vieții, el e mult mai dinamic și are o viață interioară mai bogată decât toți „bătrânii“ lui Gârleanu. Tema romanului e contrastul sufletesc și conflictul de forță între cei doi fii ai boierului, între fiul legitim, Andrei, din sângele cucoanei Irița, din neamul aprig și rău al Solovenilor, și Mitruț, vătaf în curte, rod al unei dragoste din tinerețe a lui Isaie cu o țărancă, Vetuța. La moartea bătrânului, Andrei necinstește casa lui Mitruț, care, desperat, se aruncă într-o fântână. E o încercare și de studiu psihologic în acest roman, în caracterizarea tânărului degenerat, dar meritul stă în evocarea mediului unei curți boierești, nu numai patriarhală, ci și cu drame. Sămănătoristă uneori prin material agrar, dar nu și prin atitudine, minoră și ca intenție și ca realizare, esențial anecdotică și portretistică, nuvelistica scriitorului s-a desfășurat mai mult într-un peisagiu urban (<hi rend="italic">Ulița Udricanilor, Verigheta</hi>). Acolo unde reușește însă mai bine, în literatura sa miniaturistică, e în portrete, zugrăvite dealtfel, tot prin anecdotă, de tipuri curioase, de bătrâni maniaci și mai ales de oameni din alte timpuri; și, în această privință, literatura scriitorului are unele puncte de contact cu literatura „boierească“ sau numai urbană a lui Brătescu-Voinești și Bassarabescu — totul povestit într-un stil cam uniform, cu singurul element pitoresc al vreunui cuvânt vechi, oltenesc, șters ca un ban găsit <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-27">
                           <hi rend="color(#0b0080)">[27]</hi>
                        </ref>.</p>
                     <p>
                        <hi rend="bold">M. Chirițescu.</hi> În seria sămănătoriștilor munteni mai amintim pe M. Chirițescu, autorul a două volume, <hi rend="italic">Grânarii</hi> (1912) și <hi rend="italic">Răsaduri</hi>(1914), cu expresia aceleiași vigori fizice și morale ca și C. Sandu-Aldea, a unui stil violent și bombastic și a unei limbi excesiv de pitorești și bogate până la artificiu.</p>
                     <p>
                        <hi rend="bold">Vasile Pop.</hi> Vasile Pop a avut un rol foarte important în mișcarea propriu-zisă a <hi rend="italic">Sămănătorului</hi>, mai ales prin <hi rend="italic">De dragul celor mici</hi> (1904) și romanul <hi rend="italic">Domnița Viorica</hi> (1905). Azi el n-ar mai putea interesa pe cititor decât prin faptul de a fi fost unul din exemplele cele mai tipice ale deformației romantismului țărănesc al sămănătorismului.</p>
                     <p>
                        <hi rend="bold">Gh. Becescu-Silvan.</hi> Și romanele istorice (<hi rend="italic">Batrânul Dan</hi>, 1904; <hi rend="italic">Valea albă</hi>, 1904; <hi rend="italic">Ștefan cel Mare pe patul morții</hi> etc.) ale lui Gh. Becescu-Silvan sunt azi uitate — producțiuni romantice cu o imaginație violentă și un stil bombastic și colorat.</p>
                     <p>
                        <hi rend="bold">Alți scriitori.</hi> I. Ionescu-Boteni ne-a dat oneste schițe din viața țăranilor din Muscel (<hi rend="italic">Casa din Muscel,</hi> 1907, <hi rend="italic">Din satul nostru</hi>, 1908 etc.), după cum D. N. Ciotori ne-a dat schițe gorjene, dar mai ales povești și legende (<hi rend="italic">Calea robilor</hi>, 1912); T. Cercel, tânăr de talent, a murit înainte de a-și fi adunat schițele din <hi rend="italic">Sămănătorul.</hi>
                     </p>
                     <p>
                        <hi rend="bold">I. Chiru-Nanov</hi>. Ion Chiru-Nanov ne-a lăsat schițe din câmpia dunăreană și apoi din viața micilor slujbași (<hi rend="italic">Păcate vechi</hi>, 1910; <hi rend="italic">Așa i-a fost scris</hi>, 1911; <hi rend="italic">Ochiul dracului</hi>, 1914).</p>
                     <p>
                        <hi rend="bold">N. Pora.</hi> Literatura lui N. Pora se menține mai mult între basm și fantastic (<hi rend="italic">Între viață și moarte</hi>, 1912<hi rend="italic">; Într-o noapte pe Bărăgan</hi>, 1914;<hi rend="italic">Într-o țară departe,</hi>1925) și, fără să fie liric, în lumea povestirii romantice de cristalizare a unor stări sufletești neobișnuite și nu a observației și a creației obiective, prin stabilire de raporturi de consistență între indivizi.</p>
                     <p>
                        <hi rend="bold">M. Lungianu.</hi> Dupa seria „cântăreților“ sămănătoriști, satele noastre au început să-și aibă și „cronicarii“ lor, adică observatorii realiști ai existenței rurale și înregistratorii în procese-verbale literare ale tuturor evenimentelor locale. Pentru viața satelor de prin regiunea Argeșului, de pildă, nu există notar mai conștiincios decât Mihail Lungianu, cunoscător al locurilor, al limbii și al tuturor „pricinilor“.</p>
                     <p>După generalități de ordin didactic urmează numeroase cazuri de încălcări de hotare și de procese, pentru a încheia că, odată cu împroprietărirea, stricarea hotarelor o să fie și mai mult motiv de „pricini“, de „zvârcolire“, de „nenorociri“. Scriitorul nu se oprește, firește, numai la hotare, ci trece și la figurile satului, la dascălul ce-l bătea cu atâta cruzime, la înregistrarea statistică a vieții militare și chiar la unele istorioare bine închegate (<hi rend="italic">Cercetare locală</hi>), dar, mai ales, la scene din viața țărănească (<hi rend="italic">La ocol, La moară, După zmeură, La dans, La horă, La cărat de porumb</hi> etc.), cu descripții după natură minuțioase, în care dezolează caracterul de strictă autenticitate, deși nu-s lipsite de o oarecare idilizare și de optimism sistematic, dar fără fantezie și, mai ales, fără principiul unei noi organizări a elementelor observate în vederea unei construcții artistice <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-28">
                           <hi rend="color(#0b0080)">[28]</hi>
                        </ref>.</p>
                     <p>
                        <hi rend="bold">I. C. Vissarion.</hi> I. C. Vissarion e unul din cei mai expresivi povestitori populari de astăzi, înzestrat cu o rară putere verbală de a reproduce realitatea și de a însufleți printr-un joc inimitabil toate amănuntele unei memorii inepuizabile. Trei note respiră din ființa în acțiune a povestitorului: vioiciunea, șiretenia și erotismul. Cum găsim aceste note și în țăranii filmelor scrise, am putea recunoaște în ele trăsăturile specifice ale țăranului muntean, în deosebire de umorul și resemnarea filozofică a țăranului moldovean. Cititorii își amintesc de neuitatul moș Dorogan, cel cu multe neveste, și de erotismul sănătos și mucalit al atâtor eroi ai povestirilor scriitorului. Oricât, în deosebire de cronicari, s-ar ridica uneori de la film la compoziții mai mari (<hi rend="italic">Privighetoarea neagră, Florica</hi>) sau chiar la romane (<hi rend="italic">Petre Pârcălabul</hi>), fundamentul operei sale rămâne însă tot filmul, adică dialogul rapid, deși prolix, prin care ni se reproduce cu vioiciune o scenă, de a cărei autenticitate, din nefericire, nu te poți îndoi; în aceste dialoguri se însuflețește o galerie întreagă de fini și de nași, de jandarmi și de popi, de bețivi și de cârciumari, de vrăjitoare și de lelițe, toți șireți nevoie mare și lacomi la bunurile cărnii, cu fel de fel de pățanii și de pricini, de judecăți și de bătăi. Viața ce se desprinde este, incontestabil, impresionantă; vioiciunea depășește tot ce ne-au dat povestitorii moldoveni și învederează, dintr-o dată, altă rasă. Ceea ce-i lipsește acestui „mim“ nu este talentul de a reproduce viața, ci neputința de a o transforma, de a-i da un sens estetic, organizând-o din nou după un plan personal; realismul lui e de natură cinematică; îi mai lipsește apoi și organizația, arta de a concentra, întrucât rapiditatea dialogului e copleșită și împiedicată de prolixitate și de limbuție, iar episoadele întunecă firul viabil al interesului <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-29">
                           <hi rend="color(#0b0080)">[29]</hi>
                        </ref>.</p>
                     <p>
                        <hi rend="bold">Ion Iovescu.</hi> În linia ruralismului muntean, menționăm și apariția cu totul recentă a țăranului din Olt Ion Iovescu, autorul romanului<hi rend="italic">Nuntă cu bucluc</hi>(1936); o nuntă de țărani, cu toată atmosfera satului, oameni în genere răi, trivializați, obiceiuri, chefuri și multă mizerie fizică și morală — dar într-o limbă de o noutate ce te uluiește sub o violentă dezlănțuire de cuvinte necunoscute, de zicale, de glume; o comoară de folclor și de umor rău, aprig, fără poezie, al oamenilor de la câmp și de la baltă.</p>
                  </div>
                  <div type="div4">
                     <head>3. SĂMĂNĂTORISMUL ARDELEAN</head>
                     <p>
                        <hi rend="bold">I. Agârbiceanu.</hi> Dupa cum M. Sadoveanu este expresia cea mai tipică a sămănătorismului moldovean și C. Sandu-Aldea a sămănătorismului muntean, — tot așa și părintele Ion Agârbiceanu este exponentul esențial al sămănătorismului ardelean. Înainte de a face parte dintr-o mișcare literară fatal vremelnică, sămănătorismul se integrează însă în însăși literatura ardeleană. A vorbi de dânsul înseamnă, așadar, a face, din nevoi metodologice, distincții bazate mai mult pe criterii cronologice, căci, pe când în regat, înaintea apariției sămănătorismului, exista o literatură cu atitudini diferențiate, și chiar în timpul acțiunii sale, el se lovea de o rezistență ce avea să biruie, în Ardeal situația era și mai este cu totul alta: literatura ardeleană e o literatură fundamental sămănătoristă în sensul lui N. Iorga, adică al unei „literaturi ce pleacă și se îndreaptă spre popor“; singura ei evoluție se schițeaza numai sub raportul tehnic și al talentului, dar nu și ca înfățișare generală. Dezvoltată în alte condiții decât literatura din regat, literatura ardeleană e puternic regională, reflectând condiții locale fundamental deosebite de cele de la noi. Expresia ei cea mai pregnantă a fost literatura lui I. Slavici.</p>
                     <p>Caracteristicile acestei literaturi sunt negreșit: sănătatea etică împinsă până la tendință și didacticism; postulatul național manifestat în mod agresiv, tocmai din pricina comprimării lui; regionalismul, din cauza izolării vieții ardelene de adevărata bază de dezvoltare a vieții naționale românești. Prin acumularea amănuntelor, prin lipsa gradării efectelor, prin neputința așezării povestirii în deosebite planuri, în vederea perspectivei necesare, prin limba dialectică și prin servitudinea față de realitatea imediată, ea este însă inferioară sub raportul estetic; idealistă prin materialul întrebuințat, prin felul de a înțelege viața ca o luptă pentru libertate politică și morală, această literatură e realistă prin tehnică și ne-a dat chiar cea mai puternică operă realistă din literatura noastră, pe <hi rend="italic">Ion</hi> al lui L. Rebreanu. Ceea ce-i dăunează, cu deosebire, este însă lipsa influenței franceze, din care putea învăța ordinea, claritatea, compoziția, măsura.</p>
                     <p>În cadrele acestor considerații aplicabile întregii literaturi ardelene se așează și literatura părintelui I. Agârbiceanu (n. 1882), de la primul său volum <hi rend="italic">De la țară</hi>, atât de bine primit de critica sămănătoristă, și până la ultimele lui romane. De la început, scriitorul dovedește darul creației vieții prin mișcare, mulțumindu-se să ne fixeze cinetic „tipurile“ caracteristice ale vieții ardelene (cum sunt, de pildă, <hi rend="italic">Moș Tănase, Cula Mereuț</hi>). Deși în mișcare și dialog, viața este văzută numai prin aspectele ei exterioare și incidentale și nu pe dinăuntru, prin conflicte sufletești; cu tot dinamismul lor, schițele sunt lipsite de interes dramatic.</p>
                     <p>Și celelalte volume de nuvele și schițe ale scriitorului, <hi rend="italic">Din clasa cultă</hi> și <hi rend="italic">Două iubiri</hi>, rămân în brazda povestirilor din <hi rend="italic">De la țară</hi>, zugrăvind aceleași figuri luate din cadrele vieții locale, dar nu numai pe dinafară, cum era <hi rend="italic">Cula Mereuț, Căprarul</hi> sau <hi rend="italic">Dan Jitarul</hi>, ci și pe dinăuntru, prin analiză, fără să-și pună încă eroii în conflicte sufletești. Peste întreaga operă a lui I. Agârbiceanu se ridică însă din această epocă două nuvele:<hi rend="italic">Luminița și Fefeleaga</hi>, străjile înaintate ale unei literaturi ce se menține sub formă de izvor al satului ardelean, prins în icoanele lui cele mai caracteristice: popă, dascăl, cârciumar, babe, ciobani, țărani etc… și chiar în toate stârpiturile lui (cum e <hi rend="italic">Copilul Chivei</hi>, <hi rend="italic">Nica</hi> „cea cu ochi albaștri, ca o cicoare trasă de soare“, <hi rend="italic">Sănduța</hi>, bătrâna ce se crede urmărită de necuratul; sau cerșetori ca <hi rend="italic">Teleguț, Fișpanul, Prăgine</hi>l… tipuri numai din volumul <hi rend="italic">În întuneric</hi>). E neîndoios că toate aceste tipuri trăiesc, dar e tot atât de neîndoios că îndărătul lor se resimte intenția moralizatoare a scriitorului; chiar numeroșii alcoolici ce mișună pretutindeni par o exhibiție antialcoolică. Lupta de rasă este iarăși evidentă; lirismul moldovean ce transformă, totul în valul lui de poezie este înlocuit cu un tendenționism, care izbutește să deformeze realismul mult mai puternic al acestei literaturi. Depășind prin putere de observație și putere de a reda viața reală pe toți ceilalți sămănătoriști, activitatea mai nouă a scriitorului nu s-a mărginit numai la schiță și nuvelă, ci s-a îndreptat, în chip firesc, spre roman și s-a realizat, încă din 1914, în creația epică a <hi rend="italic">Arhanghelilor…</hi> Cu toată notația destul de topică, interesul nostru urmărește mai mult cadrul social în care se desfășoară acțiunea romanului: prosperitatea „băii“ de la Văleni se răsfrânge asupra vieții tuturor Vălimărenilor cuprinși de setea de îmbogățire. Postulatul moralei creștine domină, ca de obicei, întreg romanul și nu împotriva lui am putea protesta, cât timp rămâne infuz și animator; tendința numai și discursivitatea stânjenesc. Tot astfel în <hi rend="italic">Legea trupului</hi>, drama sufletească a tânărului Ion Florea, ce se zbate între iubirea pentru Olimpia Grecu și pentru fiica ei Mărioara, ar fi fost mai patetică dacă n-ar fi stânjenit-o atitudinea morală și moralizatoare a scriitorului, evidentă în toate manifestările sale; drama se strecoară, dealtfel, ca totdeauna, într-un complex de împrejurări locale și de lupte naționale între unguri și români. Din nefericire, și acest studiu social și psihologic, solid, cu toată tendința lui, se rezolvă în aceeași inexpresivitate stilistică și insuficiență verbală <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-30">
                           <hi rend="color(#0b0080)">[30]</hi>
                        </ref>.</p>
                     <p>
                        <hi rend="bold">L. Rebreanu.</hi> Adevărata situație literară a lui L. Rebreanu (n. 1885) începe după razboi, odată cu <hi rend="italic">Ion</hi>. Nimic din ce a publicat înainte nu ne putea face să prevedem admirabila dezvoltare a unui scriitor care a început și a continuat, vreo zece ani, nu numai fără strălucire, dar și fără indicații de viitor.</p>
                     <p>Nici <hi rend="italic">Golanii</hi>, nici <hi rend="italic">Răfuiala</hi>, nici <hi rend="italic">Frământări</hi>, nici <hi rend="italic">Calvarul</hi> (scris în timpul războiului) nu conțin altceva decât elementele unei literaturi curente, în care amănuntul nu se ridică până la estetic.</p>
                     <p>Creator obiectiv prin îngrămădire de amănunte și prin construcție arhitectonică, chiar și în operele din urmă talentul lui se desfășoară lent și nu poate fixa în plasa interesului unei construcții laborioase decât după un număr destul de mare de pagini. Insuficiența scriitorului în nuvelă e vizibilă chiar și în ultimul volum de nuvele, <hi rend="italic">Cuibul visurilor</hi> (1927), din care unele sunt scrise după razboi. Dacă am voi, totuși, să legăm apariția lui <hi rend="italic">Ion</hi> și, mai ales, a <hi rend="italic">Pădurii spânzuraților</hi>, de un semn premergător, ar trebui să ne referim doar la <hi rend="italic">Ițic Ștrul, dezertor</hi>, singura nuvelă ce afirmă un scriitor.</p>
                     <p>În cele mai multe conștiințe, sămănătorismul se confundă cu țărănismul și lupta împotriva lui cu lupta împotriva excesului țărănesc în literatură. Prețuirea unanimă cu care a fost primită apariția lui <hi rend="italic">Ion</hi> (1920) a dovedit că nu s-a pus niciodată în discuție dreptul unei categorii sociale, și încă a unei categorii atât de numeroase, de a fi reprezentată estetic, — ci numai metodele. Pornind de la același material țărănesc, <hi rend="italic">Ion</hi>înseamnă o revoluție și față de lirismul sămănătorist sau de atitudinea poporanistă, și față de eticismul ardelean, constituind o dată, istorică am putea spune, în procesul de obiectivare a literaturii noastre epice.</p>
                     <p>Formula lui <hi rend="italic">Ion</hi> este îngrămădirea unui fluviu curgător de fapte ce se perindă aproape fără început și fără sfârșit, fără o necesitate apreciabilă, fără finalitate. E, negreșit, o metodă lipsită de strălucire artistică și de stil, cu mari primejdii, dar care ne dă impresia vieții în toate dimensiunile ei, nu izolată pe planșe anatomice de studiu, ci curgătoare și naturală; formulă realizată rar în toate literaturile și pentru prima dată la noi.</p>
                     <p>Obiectul de studiu al lui <hi rend="italic">Ion</hi> este viața socială a Ardealului, care, deși închisă în celula unui sat, este zugrăvită în întreaga ei stratificație, de la simplul vagabond până la candidatul de deputat și la mediul administrației ungurești, cu o faună bogată în exemplare variate. Cu un material aparent haotic, cu episoade numeroase ce se pun de-a curmezișul, romanul se organizează, totuși, în jurul unei figuri centrale, al unui erou frust și voluntar, al lui Ion.</p>
                     <p>Ion e expresia instinctului de stăpânire a pământului, în slujba căruia pune o inteligență ascuțită, o viclenie procedurală și, mai ales, o voință imensă; nimic nu-i rezistă; în fața ogorului aurit de spice e cuprins de beția unei înalte emoții și vrea să-l aibă cu orice preț. Cum dragostea devine și ea o armă călită în vâlvătaia acestui foc ce-l încinge, prinsă la mijloc, în epica luptă pentru pământ dintre Ion și socru-său, Vasile Baciu, biata Ana e o tragică victimă. În luptă, omul nobil și milos dispare, pentru a nu lăsa decât fiara, așa că cele două voințe se încordează în sforțări uriașe ce ar fi meritat un obiect mai vrednic, în loc să se consume pentru câțiva bulgări de pământ, simbol al zădărniciei omenești. Dacă în Ion se simte, poate, voința de a crea o figură simbolică, mai mare decât natura, ce depășește tendința spre nivelare a naturalismului, în toți ceilalți eroi — atât de numeroși — sunt păstrate cu rigurozitate legile obiectivității. Sunt oameni mijlocii, priviți fără nici un fel de pasiune, fără ură sau dragoste, în meritele și slăbiciunile lor, alternate în același individ după împrejurări, oportuniști cei mai mulți, oameni smulși din umanitatea înconjurătoare. <hi rend="italic">Pădurea spânzuraților</hi> (1922), unul din cele mai bune romane psihologice române, în sensul analizei evolutive a unui singur caz de conștiință, — e un studiu metodic alimentat de fapte precise și de incidente și împins dincolo de țesătura logică în adâncurile inconștientului. În nici un moment Apostol Bologa nu devine un „naționalist“ militant, nu vorbește de „patriotism“ sau de România mare; cazul lui de conștiință se zbate mai mult în cadrul unei incompatibilități morale și omenești. Episodul Ilonei, cel mai patetic, dealtfel, din tot romanul, complică negreșit, mersul liniar al dramei sufletești, dar tocmai din această complicație vedem fuga scriitorului de procedeul mecanic și simplificator și nevoia lui de creator obiectiv de a se împlânta în realitatea totdeauna complicată și nu fără contradicție. Misticismul eroului poate fi, de asemeni, discutat, și, mai mult decât un efect convenit al războiului, poate fi privit ca o influență a literaturii rusești; oricum, scriitorul a știut să-i dea rădăcini adânci în copilăria eroului și să strămute întreaga problemă a conversiunii lui Bologa în planul unor forțe obscure și profunde, care lucrează mai puternic decât conceptele abstracte: al „patriei“ sau al „naționalismului“.</p>
                     <p>Pe baza fanteziei că bărbatul și femeia se caută în vălmășagul vieții și că trebuiesc șapte vieți pentru a realiza unitatea inițială e construit romanul cu șapte caturi suprapuse Adam și Eva (1924). Autorul ne descrie, astfel, cele șapte încarnări succesive ale lui Toma Novac, goana lui prin timp și spațiu din adâncul milenar al civilizației indiene și până în epoca noastră, după principiul feminin, cu care tinde să se integreze în viața spirituală. Cu aceasta se încheie partea ocultă a romanului, pe care o urmărim cu temere; deși nu sparge vasele corintice cu care umblă, scriitorul nu are însă nici bogăția metafizică, nici poezia fantastică a lui Eminescu din <hi rend="italic">Sărmanul Dionis</hi>, necesare unui astfel de subiect. După ce scăpăm de această spaimă, intrăm în defileul oglinzilor paralele, în care o idee unică se răsfrânge de șapte ori în șapte civilizații. Navamalika, Isit, Hamma, Servilia, Maria, Yvonne și Ileana ne transportă, astfel, în civilizația indiană, egipteană, asiriană, romană, în evul mediu, în timpul revoluției franceze și în zilele noastre. Deși, după cum am mai arătat, talentul scriitorului nu se simte bine în cadre înguste, aici, fie prin evoluția talentului, fie prin prezența unui suflu epic unitar ce leagă cele șapte episoade într-un sistem planetar în strânsă dependență, realizarea e apropiată. Procedeul rămâne, dealtfel, cel obișnuit scriitorului: realismul împins până la brutalitate și chiar până la cruzime sadică (Hamma). Cum ideea este unică, variațiile ei de expresie nu puteau fi decât neînsemnate; ceea ce se schimbă este numai decorul, civilizațiile și epocile în care se realizează ideea căutării infructuoase a eternei perechi omenești.</p>
                     <p>Lăsând la o parte <hi rend="italic">Ciuleandra</hi> și <hi rend="italic">Jar</hi>, două romane citadine, fără strălucire, L. Rebreanu, și-a reluat în <hi rend="italic">Răscoala</hi> firul marii creații epice pornit cu <hi rend="italic">Ion</hi>. Oricât ar fi de inutilă o bună parte a primului volum, în pregătirea atmosferei mai mult urbane a răscoalei, tot ce privește răscoala în sine vădește aceeași magistrală putere de evocare realistă prin îngrămădirea amănuntelor și episoadelor, aceeași destoinicie a mânuirii maselor — care fac din L. Rebreanu cel mai mare creator epic al literaturii noastre <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-31">
                           <hi rend="color(#0b0080)">[31]</hi>
                        </ref>.</p>
                  </div>
               </div>
               <div type="div3">
                  <head>III.POEZIA EPICA URBANĂ</head>
                  <div type="div4">
                     <head>1. CONSIDERAȚII GENERALE</head>
                     <p>Intitulând acest capitol „poezia epică urbană“ nu înseamnă că fixăm aici punctul de plecare al formației literaturii urbane, deoarece, după cum am arătat chiar de la început, ea a pornit cu mult înaintea mișcării sămănătoriste și, după cum am văzut în cursul dezvoltărilor de până aici, în însăși această mișcare s-au făcut încercări de epică urbană destul de numeroase, ca, de pildă, unele romane ale lui Mihail Sadoveanu,<hi rend="italic">Medelenii</hi> lui Ionel Teodoreanu sau <hi rend="italic">Purgatoriul</hi> lui Corneliu Moldovanu etc. Uneori de mare amploare, împinse chiar până la frescă, aceste încercări sunt, totuși, expresia unei atitudini lirice, și, când vor să fie sociale, pun problema sămănătoristă a inadaptării ruralului într-un mediu urban, a condiției poetului sau artistului în sânul societății burgheze, a substituirii boierimii prin clasa ciocoilor, arendașilor, străinilor, într-un cuvânt, pornesc fie dintr-o nemulțumire personală, fie dintr-o exaltare lirică „duioasă“ și „pioasă“ a vechii societăți patriarhale, a boierimii de odinioară în proces de descompunere. O astfel de literatură nu e o epică cu adevărat urbană; ea nu-și pune ca scop descoperirea „poeziei urbane“, a specificului orășenesc, privit fără ură, dar și fără exaltare lirică, ci dintr-un simplu interes de cunoaștere. Fără să aducă prin sine nici o calificație estetică, prezența „urbanului“ impune o lume nouă cu probleme noi, de o psihologie mai complexă și, oricât ar părea de paradoxal, se poate afirma că aduce chiar cu sine psihologia, posibilă numai de la anumite forme de civilizație. Materialul prim e însă o problemă, în definitiv, tot secundară; atitudinea scriitorului față de dânsul are o importanță mult mai mare, atitudine care nu mai este lirică, ci, cu diferite variații și pe măsura unor talente inegale, mergând de la realismul plat la creația obiectivă a literaturii lui L. Rebreanu, rurală încă, sau a Hortensiei Papadat-Bengescu, pur urbană. Punând chestiunea nu numai pe urbanism, ci mai ales pe creație epică, după considerațiile făcute în cursul volumului de față, înseamnă că în capitolul precedent am încheiat ciclul literaturii moldovene, sămănătoristă prin esență, poetică, lirică, chiar atunci când vrea să fie urbană. În capitolul de față părăsim, așadar, aproape cu desăvârșire epica moldoveană, deviațiune a unor mari forțe lirice, exprimate odinioară în Alecsandri și Eminescu, și acum într-o bogată serie de povestitori, dintre care Hogaș și Mihail Sadoveanu sunt exponenții cei mai caracteristici. Începând studiul literaturii urbane, înregistrăm totodată și descătușarea de lirism și evoluția spre adevărata poezie epică de creație obiectivă, realizată mai ales prin literatura munteană și ardeleană, la capătul căreia ar fi Hortensia Papadat-Bengescu și Liviu Rebreanu (pe care l-am studiat însă în capitolul precedent, integrându-l, după conținut, în literatura ardeleană, exclusiv rurală).</p>
                  </div>
                  <div type="div4">
                     <head>2. EPICA SOCIALĂ ȘI DE SATIRĂ SOCIALĂ</head>
                     <p>
                        <hi rend="bold">V Demetrius.</hi> Realist meticulos, V Demetrius (n. 1878) și-a făcut un domeniu „literar“ din observarea mahalalei capitalei, în tot ce are mai comun, în tendința nu totdeauna realizată de a scoate poezia din umil. Dar și această tendință de idealizare pare numai intermitentă; ceea ce domină în scriitor este instinctul de a înregistra, statistic aproape, fără scop, materialul brut al observațiilor sale dintr-o lume pe care o cunoaște bine, negreșit, și de a ne prezenta, obiectiv, dealtfel, dar fără selecție și fără spiritul animator, care singur coordonează materialul de observație, pentru a-i da un sens estetic, o mohorâtă priveliște a vieții de periferie bucureșteană. În mai multe volume de nuvele și în vreo 7—8 romane, V Demetrius s-a pus, astfel, tihnit și metodic, să ne povestească marea mizerie și micile bucurii ale acestei vieți umile, fără soare, din care mai expresive sunt, în laturi diferite, <hi rend="italic">Tinerețea Casandrei</hi> și <hi rend="italic">Monahul Damian</hi> <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-32">
                           <hi rend="color(#0b0080)">[32]</hi>
                        </ref>.</p>
                     <p>
                        <hi rend="bold">C. Ardeleanu.</hi> <hi rend="italic">Diplomatul, tăbăcarul și actrița</hi>, romanul ce l-a făcut cunoscut pe C. Ardeleanu, e o contribuție la studiul mahalalei sub raportul sufletesc. Scriitorul pornește totuși de la atmosfera fizică; mahalaua Broștenilor, cu toate noroaiele și turpitudinile ei, casa în care se desfășoară acțiunea, cu toți numeroșii ei locatari, sunt descriși cu destul de multe amănunte pentru a deștepta impresia banalității și a lipsei de interes și, totuși, cu prea puține, pentru a trezi poezia și simbolul ce ațipesc în imponderabile. Stâncă de care se lovesc, dealtfel, mai toți realiștii ticniți, dominați și îngropați sub movila micilor lor notații din care nu se mai pot ridica. Pentru a da o semnificație acestei pulberi necurate, trebuie intensificată până la înălțarea ei la poezie. La jumătate de drum și fără sufletul animator al amănuntului, realismul obișnuit se târăște într-o platitudine și vulgaritate ce încătușează desfășurarea forțelor sufletești, singurele ce interesează. Mahalaua scriitorului nu e mahalaua obișnuită a satiricilor, adică nu e compusă din cârciumari, cetățeni turmentați, agenți electorali, mici negustori cu pretenții și teorii politice, ușor de caricaturizat, ci din simpli lucrători tăbăcari, din onești cizmari, din meseriași modești, în care „civilizația“ nu și-a precipitat descompunerea, și în mijlocul cărora — și în aceasta constă și subiectul și originalitatea romanului — asistăm la declasarea câtorva exemplare omenești venite din stratele sociale superioare, — cu deosebire a consulului Sălceanu, prin alcoolizare, unde se străvede influența literaturii ruse. Puterea de observație a scriitorului, reală pentru un anumit mediu, mai are, așadar, mult de străbătut în sensul organizării ei în opere trainice și, cu deosebire, în sensul formalismului estetic.</p>
                     <p>Aceleași observații rămân întregi și față de celelalte romane, fie ele mai pretențioase, de aspecte dostoiewskiene, cum e <hi rend="italic">Am ucis pe Dumnezeu</hi>, cu atâtea crime sadice, fie ele alcătuiri mai modeste, cum e <hi rend="italic">Casa cu fete</hi>; material brut, uneori filmat, prezentat în aspectul lui exterior și cu înclinare spre abject <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-33">
                           <hi rend="color(#0b0080)">[33]</hi>
                        </ref>.</p>
                     <p>
                        <hi rend="bold">I. Peltz.</hi> I. Peltz (n. 1899) a debutat cu <hi rend="italic">Fantoșe văpsite</hi> (1924), scurte poeme acide, sarcastice, sinistre chiar, izvorâte dintr-o atitudine pamfletară, ce s-a organizat apoi în <hi rend="italic">Viața cu haz și fără a numitului Stan (</hi>1929), în care „ideea“ și „invenția“ răscumpără atitudinea. Omul se vrea original, inedit și se regăsește în nenumărate exemplare, iată povestea lui Stan. „Are să fie ghidușar… Are să iubească neam rău de femei. Are să moară de prea multă inimă“ — iata zodia lui <hi rend="italic">Haim Vraciul din Horoscop</hi> (1932), în care scriitorul începe să-și delimiteze mediul, al mahalalei evreiești, — al ghetto-ului — al ceainăriei, al barului ieftin, al bordelului și tonul de fatalitate ce-i străbate toate paginile.</p>
                     <p>Lucrări, totuși, de început, [de] digitație epică. Adevăratul destin literar al lui I. Peltz se fixează definitiv abia în <hi rend="italic">Calea Văcărești</hi> (1934) și în<hi rend="italic">Foc în Hanul cu tei</hi>(1935), în care realismul minuțios e numai o formulă aparentă. Creația lui nu este, în realitate, obiectivă, și nu se întegrează în epicul pur, ca opera lui L. Rebreanu. Originalitatea lui nu stă în acumularea amănuntelor, ci în suflul liric ce le dă o coeziune de ordin pur sufletesc. I. Peltz este un mare poet liric, realizat într-un material degradat, în mizeria fizcă și morală, în suferință, boală, moarte. Cu toată înregistrarea amănuntelor respingătoare ale cancerelor, tuberculozelor, tumorilor, demențelor, haosul lor poetic le nimicește dezgustul și ne trezește numai sentimentul solidarității umane în suferință și moarte. Deși acțiunea romanelor lui se desfășoară de obicei în promiscuitate și supralicitație sexuală, adică în semnele cele mai materiale cu putință, talentul scriitorului stă totuși în mânuirea elementelor sufletești. Nu există prostituată, haimana sau negustor ambulant în care, alături de imoralitatea vieții cotidiene, să nu sălășluiască un suflet bântuit de toate furtunile sorocite substanței lui impalpabile. În fiecare e o năzuință, o durere morală, o iubire, o pasiune nobilă, într-un cuvânt, un germen de poezie ce-l luminează și-l transfigurează. Lutul ființei lor nu e opac; combustiunea sufletească îi dogorește și-i transcende. Peste viața de bordel sau de bar se adaugă suprarealitatea vieții interioare de visare și peste exuberanța orgiilor se așterne tristețea. I. Peltz este cel mai mare producător de tristețe din literatura noastră, o tristețe pur spirituală, scoasă nu din boală sau mizerie, ci din conștiința caducității individuale și universale. După ce se curăță de alcool și de spasm sexual, când se regăsesc numai cu ei, toți eroii lui se mistuie de regretul vieții măcinate fără rost și se închid în monomanii, îmbătați de narcoticul unor iluzii mai necesare decât alcoolul și sexualitatea.</p>
                     <p>De o tehnică defectuoasă, în ultima sută de pagini din <hi rend="italic">Nopțile domnișoarei Milly</hi> (1936) ni se povestește o dragoste ilogică până la demență, pe care n-o putea zugrăvi decât un dibaci mânuitor al substanțelor toxice ale sufletului, impalpabile și absurde, nu prin analize psihologice, ci prin operația infuziunii poetice, — adevărata notă caracteristică a talentului scriitorului.</p>
                     <p>Cu diversiunea romanului <hi rend="italic">Actele vorbește</hi> (1935), de moravuri fiscale provinciale, cu tipuri caricaturale, cu un umor real, dar prea mult exploatat, și celelalte două romane ultime <hi rend="italic">Țară buna</hi> (1936) și <hi rend="italic">De-a bușilea</hi> (1936) (deși mediul nu mai e ghetto-ul) purced din vechea vână epico-lirică a tratării în frescă, fără compoziție, bolizi rupți din masa incandescentă a epopeii începută cu <hi rend="italic">Calea Văcărești</hi>, cu un suflu mai ostenit și cu intenții simbolice întorcând spre didacticism o mare forță de însuflețire ce trebuia ferită de astfel de generalizări, oricât de generoase ar fi ele. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-34">
                           <hi rend="color(#0b0080)">[34]</hi>
                        </ref>
                     </p>
                     <p>
                        <hi rend="bold">George M.-Zamfirescu.</hi> Chiar din <hi rend="italic">Madona cu trandafiri</hi> (1931) se străvăd elementele esențiale ale personalității literare a lui George Mihail-Zamfirescu: romantismul atitudinii și pornirea spre viziunea halucinantă. Romantismului i se datorește ostilitatea sau, mai bine zis, oroarea față de provincia nivelatoare și distrugătoare de individualitate. În loc să și-o arate însă prin mijiocul observației directe, ca atâția romantici și chiar realiști, el o proiectează sub forme apocaliptice, în scene ce depășesc cu mult țelul și contrazic normele creației obiective, în șarja grotescă și chiar macabră a unui lirism biciuit.</p>
                     <p>În marea frescă a <hi rend="italic">Maidanului cu dragoste</hi> (1933), calitățile și defectele sporesc. Romanul se încadrează în vechea lui literatură (<hi rend="italic">Domnișoara Nastasia</hi>) de exaltare a mahalalei bucureștene, cu poezia și „cavaleria“ ei. Prima jumătate a volumului întâi redă admirabil atmosfera mahalalei, cu o mare putere de evocare lirică, valabilă întrucât e trecută prin sensibilitatea vibrantă a micului său erou; în aureola poeziei ei, întregul roman e străbătut de o galerie de tipuri foarte vii (Fane, cavalerul mahalalei, bătrâna desfrânată Safta, țiganul Gore, grecul Tino Stavros, Tănăsică, oloaga Tinca, Mădălina cu piciorul de lemn, Maro, Salomia, rusul mistic Ivan, Fana, Nedu, Domnica, Rel, Bela, Fofoloaga etc.). Dacă transfigurarea mahalalei printr-un mare suflu liric se efectuează la început într-o creație vie și interesantă, vechile defecte ale scriitorului reapar în cursul povestirii și mai crescute. Viziunea ia pe încetul caracterul unei lumi apocaliptice, în nici o legatură cu realitatea, monstruoasă prin neverosimilitate. Grotescul, senzualismul inestetic, patosul viziunii și al expresiei bombastice anulează partea a doua a acestui roman. Pe lângă misticismul social al dragostei față de cei mici, de influență rusească, prezentă în întreaga lui literatură, se mai adaugă la urmă (ancheta judiciară a asasinării Saftei) și o șarjă pamfletară împotriva justiției și, în genere, a ordinii sociale de cel mai strident efect artistic… Ancheta se continuă și în celălalt roman al <hi rend="italic">Barierei</hi> (tot în cartierul atelierelor Grivița), intitulat <hi rend="italic">Sfânta mare nerușinare</hi> (1936), fără substanță epică nouă în prima sa parte, cu același pansexualism și situații arbitrare în partea a doua — atenuate totuși de sensibilitatea vibrantă a lui Iacov, devenit acum puber și de suflul larg de umanitate ce susține o construcție atât de șubredă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-35">
                           <hi rend="color(#0b0080)">[35]</hi>
                        </ref>.</p>
                     <p>
                        <hi rend="bold">Klopștock.</hi> Cele două volume, <hi rend="italic">Feciorul lui Nenea Tache Vameșul</hi> (1934), ale Sărmanului Klopștock sunt mai mult pitorești decât sociale. Mahalaua bucureșteană și-a găsit în acest ciudat scriitor un zugrav mai mult decât un poet sau un romancier, tonul nefiind nici liric, nici epic, ci al unui descriptiv copios, într-o limbă saturată de culoare și fără frână artistică.</p>
                     <p>
                        <hi rend="bold">Dem. Theodorescu.</hi> Satira romanului <hi rend="italic">Cetatea idealului</hi> (1920) a lui Dem. Theodorescu nu iese din simpla prezentare a contrastului dintre „idealismul“ și „patriotismul“ aparent al eroilor romanului din timpul neutralității și egoismul și spiritul de afaceri real. Admirabila armă de luptă în ciocnirea ideilor, prin faptul afirmației unei superiorități principiale, ironia este un agent de dizolvare a creației, care nu poate porni din atitudinea vizibilă a artistului, ci din supunere la obiect. Din galeria vioaie de fantoșe reținem doar figura lui Gonciu, a „admirabilului“ Gonciu (pentru că și aici intenția scriitorului se trădează), asistent nelipsit, dar și dezinteresat, al tuturor manifestărilor lumii bune, dicționar enciclopedic al tuturor științelor, genealogist și heraldist, arbitru al bunului gust, care — după ce a participat la întrunirile cele mai „selecte“ din saloanele mari, noaptea, târziu, neștiut de nimeni, se înfundă în mahalaua lui îndepărtată dinspre cimitirul Sf. Vineri, la maică-sa, spălătoreasa, și se culcă „sub plapuma verde, cârpită cu petice negre“.</p>
                     <p>În <hi rend="italic">Sub flamura roșie</hi> (1927) scriitorul ne dă epoca de după pace […]. Progresul e neîndoios din toate privințele; tonul nu mai e ironic și superior, ci se scoboară în însăși inima acțiunii; abia ici și colo câte un comentar, din ordinea intelectuală, teoretizează situații care nu trebuiau să se desprindă decât din simpla lor prezentare. Romanul se desfășoară în două planuri, în planul mișcării socialiste, care, oricât de inconsistentă ar fi personalitatea conducătorului Vasile Stancu, prin jocul unor pasiuni reale, e cu mult cea mai interesantă; și, în al doilea rând, în planul „lumii mari“ din jurul dnelor Mihailidis și Angèle Mischianu, în care tonul ironic își supraviețuiește încă.</p>
                     <p>Scriitorii ar trebui să înțeleagă că nu interesează decât viața în elementul ei sufletesc, așa că aventurile bătrânei d-ne Angèle Mischianu cu tânărul Georges nu pot servi decât ca gravuri licențioase. Zugrăvirea figurii pasionate a Firinei, ce se zbuciumă între idee și isterie, a dnei Sartirelli, fostă vânzătoare de plăceri, acum retrasă în viața privată și devenită, firește, „moralistă“, silueta pitorească a lui Iancu Pelerină, cel mai bun cunoscător al poeziei lui Baudelaire de la cafeneaua „Imperial“ și client al azilului de noapte, arată vigoarea portretistică a romancierului.</p>
                     <p>În <hi rend="italic">Robul</hi> (1936), ultimul roman, ironia și tonul superior au dispărut; satira socială s-ar părea că s-a obiectivat, dar neverosimilitatea exagerată a faptelor o fixează în șarjă, ceea ce e un rău; nici stilul de ziaristică literaturizată (nu în genul cursiv al lui N. D. Cocea, ci cu reminiscențe argheziene) nu-l ajută <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-36">
                           <hi rend="color(#0b0080)">[36]</hi>
                        </ref>.</p>
                     <p>
                        <hi rend="bold">N. D. Cocea</hi>. Poziția paradoxală a lui N. D. Cocea e de a fi fost o viață întreagă promotorul manifestărilor avangardiste în artă și de a fi debutat în literatură cu <hi rend="italic">Vinul de viață lungă</hi>, un mic roman onest, de factură sămănătoristă, întârziat cu cel puțin douăzeci de ani. Romanele ce i-au urmat: <hi rend="italic">Fecior de slugă</hi> (1933), <hi rend="italic">Pentru un petec de negreață</hi> (1934), <hi rend="italic">Nea Nae</hi> (1935), deși cu teme tot sămănătoriste — arivismul, ratarea — tind la marea satiră socială a vieții noastre publice. Mijloacele cunoscute ale pamfletarului, atât de prețuit înainte de război, își găsesc, în sfârșit, o întrebuințare estetică pe gustul mulțimii mărunte, ce se vede răzbunată, în chipul cel mai convențional și mai popular cu putință, în onestitatea ei obscură și nerăsplătită.</p>
                     <p>
                        <hi rend="bold">Alți scriitori.</hi> Din numărul destul de mare al romancierilor sociali, mai semnalăm pe D. V. Barnoschi, care, cum se întâmplă de obicei în acest gen literar, sub pretextul moralei, cultivă exhibiția senzuală, în maniera uitatului Radu Cosmin, în unele romane, evocări istorice (<hi rend="italic">Mărturisirea trupului, Neamul Coțofănesc, Rumilia</hi> — apoi <hi rend="italic">Cărvunarii, A suta necredință, Conspirația Dărmănescului</hi> etc.).</p>
                     <p>Octav Dessila (n. 1897), specializat de mult în romanul social, de mare frescă și cu întâmplări complicate (<hi rend="italic">Dragomir Valahul, Zvetlana, București, orașul prăbușirilor, Noroi, Neastâmpăr, Turbă</hi>).</p>
                  </div>
                  <div type="div4">
                     <head>3. EPICA UMORISTICĂ ȘI SATIRICĂ</head>
                     <p>
                        <hi rend="bold">I. A. Bassarabescu</hi>. Primul aspect al literaturii lui I. A. Bassarabescu e preferința lui pentru natura moartă, observația meticuloasă cu care, ca un ochi în fațete de insectă, înregistrează cele mai mici obiecte din jur și, mai ales, deformațiile lor.</p>
                     <p>Notațiile sunt îngrămădite fără nici un scop, sau cu un scop atât de mărunt, încât mijloacele trec în primul plan al interesului cititorului. Deși problema stilului scriitorilor nu ne oprește decât la urmă și numai dacă ne oferă vreo particularitate, la I. A. Bassarabescu ea prezintă o importanță atât de mare încât se impune de la început aproape ca un determinant al fondului. Într-o literatură senzațională, lirică, plină de culoare, ce trăiește mai mult prin adjectiv, cum e literatura sămănătoristă și, în genere, o bună parte a literaturii române, impresionează stilul nud, fără calificative, antiseptic al scriitorului.</p>
                     <p>Ceva din atmosfera lui I. Al. Brătescu-Voinești și ceva din atitudinea lui Caragiale, iată formula talentului lui Bassarabescu, aplicată anume la mediul micii boierimi sau burghezii, cu oarecare hrisoave, cu oarecare resturi de pământ ce se topesc (<hi rend="italic">Un dor împlinit, Casă grea, Dânsa</hi>). Și în<hi rend="italic">Vulturii</hi> și în <hi rend="italic">Emma</hi> și în o parte din <hi rend="italic">Pe drezină</hi> și în alte câteva schițe găsim aceeași atmosferă de familie cu legături de solidaritate, cu toate greutățile măritișului fetelor, cu surori ce se devotează din dragoste, cu frați ce duc în spinare greutățile unei întregi case, — mediu, de obicei provincial, de boiernași scăpătați, de mici funcționari, pensionari, văduve, cu note atât de precise și cu o insistență atât de categorică, încât ne dă impresia unei „familii“ românești cu trăsături caracteristice, cu un „specific național“ urban. Studiul familiei pleacă, dealtfel, dintr-o dragoste de familie, — ceea ce se vede în schițe ca <hi rend="italic">Revedere, Acasă, Eder</hi> etc., singurele ce-și îngăduie și un mic accent liric față de copilărie și din evocarea mediului în care s-a desfășurat ea. În afară de „natura moartă“ și în afară de „studiul familiei“ mai găsim și studii de caractere (Ana din <hi rend="italic">La vreme</hi>), studii de temperamente, al timidului, de pildă (<hi rend="italic">Perseanu sau Rache</hi>), anecdote (<hi rend="italic">Străinul, Socrate</hi>), prinse sub proiecția unei ironii neîndreptățite. I-au lipsit acestui scriitor marele suflu epic, fantezia, puterea de invenție pentru a ne da o largă frescă a vieții de familie orășenești <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-37">
                           <hi rend="color(#0b0080)">[37]</hi>
                        </ref>.</p>
                     <p>
                        <hi rend="bold">Al. Cazaban.</hi> Dacă ar fi să ținem seamă numai de natura ei psihologică, fără alte considerații estetice, literatura lui Al. Cazaban se prezintă ca o reacțiune împotriva sămănătorismului moldovean, pe de o parte, prin lipsă de duioșie și de lirism, iar, pe de alta, printr-o atitudine oarecum dușmănoasă față de țărănime. Lipsa de duioșie și de lirism se traduce printr-un realism uscat. Cu toate încercările de roman (<hi rend="italic">Un om supărător</hi>), literatura lui cea mai izbutită se limitează în cadrul schiței, mai ales vânătorească sau din viața hoinară, — acidă, sterilizată, și nu fără oarecare vigoare prin sobrietatea expresiei. Umanitatea din unele (<hi rend="italic">Grija stăpânului</hi> etc.) e înlocuită cele mai adesea printr-un ton de amărăciune, de dispreț și de răutate; cum sarcasmul scriitorului se revarsă și asupra țăranilor „speriați“ și „îndobitociți“, atitudinea e nouă într-o epocă de misticism rural. Dar dacă această literatură, nu departe uneori de transcrierea faptelor diverse, avea la început calitatea reținerii și a obiectivității, lăudabilă chiar în răutate, și, mai ales, a unei prețioase sobrietăți stilistice, ea a lunecat în producțiunea ulterioară la reportajul anecdoticei de cafenea, transcrisă ca simplu material brut, fără selectare, sau la literatura tendențioasă. Cronici politice, dealtfel fără stil și invenție, ultimele volume, <hi rend="italic">De sufletul nemților, La umbra unui car, Între frac și cojoc</hi> etc., nu au nimic comun cu literatura <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-38">
                           <hi rend="color(#0b0080)">[38]</hi>
                        </ref>.</p>
                     <p>
                        <hi rend="bold">D. D. Pătrășcanu.</hi> Literatura lui D. D. Pătrășcanu nu e satirică, ci umoristică; principiul ei e absurdul. Cele mai multe din schițele lui aparțin filmului american, cu umorul scos din acumularea unei lungi serii de absurdități — adică metoda deplasării a câtorva mii de tone de apă pentru a pune în mișcare morișca unui copil; așa, de pildă, dl Vartolomeu, din <hi rend="italic">Decorația lui Vartolomeu</hi>, ar fi putut să nu obțină decorația și cu mai puține sforțări de absurd. La fel sunt construite și <hi rend="italic">Învingătorul lui Napoleon, O audiență la Ministrul de război</hi> etc.</p>
                     <p>Procedeul este, dealtfel, relativ eficace, întrucât o astfel de îngrămădire dezlănțuie un râs de pură natură fiziologică. Ceea ce lipsește lui D. D. Pătrășcanu sunt, pe de o parte, invenția și fantezia, care i-ar fi dat putința de a-și varia mijloacele, iar, pe de alta, lipsa de stil… Absența stilizării și platitudinea limbii și frazei, ce e dreptul, înlesnesc un fel de comunicativitate, pe bază de vervă vulgară, dar reală; mai pe urmă însă se răzbună, deoarece o astfel de literatură nu mai rezistă unei noi lecturi, întrucât, din moment ce nu mai suntem sub stăpânirea râsului fiziologic, pe care nu-l poate produce decât neprevăzutul, cu putință numai o singură dată, din moment ce avem libertatea reflecției și a cântăririi elementelor ce intră în compoziție, distingem principiul unic al procedeului și, mai ales, lipsa lui de calitate literară.</p>
                     <p>În <hi rend="italic">Timotei Mucenicul</hi> (1913) stilul se literaturizează totuși — scurtă evoluție urmată de o bruscă prăbușire. <hi rend="italic">Candidat fără noroc</hi> (1916) nu mai are „vervă“, calitatea esențială a scriitorului din primele volume, iar <hi rend="italic">Domnul Nae</hi> (1921) înseamnă un naufragiu; lipsite de invenție, istovite de umor și de vervă, cu o evidentă imitare a manierei lui Caragiale din <hi rend="italic">Momente</hi>, fără compoziție și, mai ales, fără stil, schițele acestui volum au rupt contactul scriitorului cu literatura. Scriitorul s-a regăsit totuși în <hi rend="italic">Un prânz de gală</hi> (1928) <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-39">
                           <hi rend="color(#0b0080)">[39]</hi>
                        </ref>.</p>
                     <p>
                        <hi rend="bold">G. Brăescu.</hi> Satira lui G. Brăescu izvorăște din simpla prezentare a unei contradicții în locul unei identități presupuse: contradicție între vorbă și faptă, între aparență și realitate. Contrastul e atât de mare și efectul atât de puternic, încât orice altă intervenție de ordin verbal sau intelectual l-ar micșora. Nu vom găsi, deci, nici ironia, nici umorul în sens propriu, în care se trădează prezența și acțiunea voluntară a artistului. Ținându-se strâns de natura liberă de orice ironie și intenție umoristică, satira lui Brăescu e ferită de exagerația atât de comună lui Caragiale; dacă nu rezumă în formule tipice, ea poartă în sine urma unei observații obiective, care, prin indiferență împinsă până la impasibilitate, sporește verosimilitatea și dă satisfacție cititorului de a surprinde singur jocul estetic al contrastelor dintre aparență și realitate.</p>
                     <p>Observația satirică a scriitorului se îndreaptă asupra a trei câmpuri de experiență socială: asupra lumii militare, asupra țărănimii și asupra micii burghezii.</p>
                     <p>Întrucât e socială, satira scriitorului nu putea să nu se rapoarte, în cadrele armatei, la contrastul între fondul și formele civilizației noastre în faza de tranziție, în care suntem încă (<hi rend="italic">Legea Progresului, Câinii de război, Jocul de război, Cele două școli</hi> etc.). Îndărătul ofițerului inferior docil, slugarnic chiar, ațintit numai la înaintare, și a colonelului mărginit, tipicar și, totuși, cu pretenții de inovator; îndărătul vieții de „mică garnizoană“, cu intrigi mărunte, cu baluri militare, cu certuri între cluburi rivale, cu emoția inspecțiilor, scriitorul a observat și pe soldatul român, cu o psihologie sumar schițată, dar sigură; metodelor noi, el le oferă un suflet simplu și opac, iar sălbăticiei gradaților, dintr-un fel de viclenie primitivă le opune o prostie simulată obținând gloria de a fi cel mai prost din compania lui, soldatul Bolocan își pregătește, astfel, un trai la adăpostul tuturor experimentelor.</p>
                     <p>Ca orice altă categorie socială, țăranul a pornit să fie privit și altfel decât prin vechea concepție idilică a înaintașilor. Asupra lui s-au îndreptat și priviri mai obiective; desprins din cadrul naturii și din funcția lui socială, el a început să fie fixat și prin psihologia sa individuală, fără satiră dar și fără idealizare; într-un cuvânt el a început să intre în cadrele observației indiferente și fără obligațiile morale ale poporanismului. Și în câteva din admirabilele schițe ale lui Brăescu, țăranul e scos din ideologia timpului; e numai un exemplar omenesc, cu o mentalitate determinată de condițiile sale de viață (<hi rend="italic">Țăranii noștri, Necazuri, Când vrea Dumnezeu</hi> etc., etc.).</p>
                     <p>Dar dacă în satira țărănească a creat genul, iar în satira militară l-a și sleit poate pentru câtva timp, în satira burgheză scriitorul avea de luptat într-un domeniu sleit, la rândul lui, de Caragiale și, deși nu s-ar putea spune că l-a împrospătat, în cadre, tipuri și expresii ce se aseamănă, el ne-a dat, totuși, schițe admirabile (<hi rend="italic">Curba Lalescu, Economii, Un scos din </hi>
                        <hi rend="italic">pepeni</hi> etc.).</p>
                     <p>Observația satirică a scriitorului s-a realizat până acum în schița dialogată și e probabil că va rămâne la ea, întrucât încercările de a trece fie la roman, fie la teatru n-au izbutit (<hi rend="italic">Ministrul, Moș Belea, Conașii</hi>). Totul îl indica, dealtfel, pentru schiță; o viziune rapidă și posibilitatea de a o fixa printr-o notație strictă, pregnantă, definitivă în cadrul unor scurte descripții epice izbucnește o mică acțiune dramatică, printr-un dialog de o vioiciune, de un naturalism și de o valoare topică unică, din care, fără intervenția scriitorului, numai prin arma tăioasă a cuvântului, se fixează cu puncte de foc simplismul țăranului, șiretenia mascată sub aparența prostiei a soldatului, volubilitatea parvenitului, frivolitatea ofițerilor tineri și suficiența găunoasă a superiorilor. Vechea calitate moldovenească a sfătoșeniei memorialistice s-a tradus acum, în urmă, prin seria de admirabile Amintiri (în <hi rend="italic">Revista Fundațiilor regale</hi>) ce actualizează un scriitor trecut de câțiva ani în umbră <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-40">
                           <hi rend="color(#0b0080)">[40]</hi>
                        </ref>.</p>
                     <p>
                        <hi rend="bold">Damian Stănoiu.</hi> După cum în literatura lui Gala Galaction recunoaștem trăsăturile caracteristice sămănătorismului moldovean, pe bază de lirism și epică populară, tot așa găsim și în literatura lui Damian Stănoiu umorul blajin și conciliant moldovean — dovadă, întrucâtva, de zădărnicia distincțiilor regionale și chiar a raselor. Deși cu alte mijioace, ceea ce a făcut G. Brăescu pentru armată, a făcut Damian Stănoiu pentru biserică, sleind genul și pentru alții și chiar pentru dânsul. Într-o serie de volume, <hi rend="italic">Călugări și ispite</hi> (1928), <hi rend="italic">Necazurile părintelui Ghedeon, Duhovnicul maicilor, Pocăința starețului, Alegerea de stareță</hi>, el ne-a zugrăvit, anume, fresca bogată a vieții monahale cu un umor binevoitor, gras, așa cum cerea o viață de sedentarism, cu o varietate de tipuri de preoți, de călugări, de călugărițe, în care, oricât ar fi la bază șiretenia, falsa smerenie, concupiscența trupească și chiar intriga, sunt încă destule nuanțe pentru a se individualiza. <hi rend="italic">În căutarea unei parohii</hi>, prima nuvelă a fost nu numai revelația unui talent, ci și descoperirea unei mine neexplorate încă: pățaniile călugărului Averchie, ajuns mitocar la București și, mai ales, ale prietenului său, ieromonahul Artemie, colindând, în căutarea unei parohii, meleagurile țării, prin sate în care locuitorii voiesc ca popa să le facă „bangă“ și „comperativă“, ca la Costești, și să transforme cătuna în „comună“, „c-avemără tot dreptul“, prin sate de țigani sau pe la părintele Ghiță, ce slujește în nouă comune, de politiciani etc. — sunt povestite cu un umor blajin și cu sugestive descrieri de oameni, de locuri, de moravuri, în largă frescă. Și în <hi rend="italic">O anchetă</hi>, ospețele oferite de arhimandritul Glicherie comisiei de anchetă au ceva copios, nu numai în felurimea mâncărilor, ci și în descrierea insistentă, de aceeași tradiție moldoveană (M. Sadoveanu, Cezar Petrescu, Al. O. Teodoreanu etc.).</p>
                     <p>Necazurile părintelui Ghedeon întind subiectul din <hi rend="italic">În căutarea unei parohii</hi> la proporțiile romanului, prin semn de inflație literară din chiar debutul scriitorului. Și în <hi rend="italic">Duhovnicul maicilor</hi> diluarea e vizibilă (lungile discursuri ale lui Macarie). Bune aproape toate cele cinci nuvele din <hi rend="italic">Pocăința starețului</hi> (mai puțin <hi rend="italic">Dragoste și smerenie</hi>, diluată), după cum e plină de mișcare <hi rend="italic">Alegerea de stareță</hi>, cu tipuri feminine de data aceasta, în care spiritul de intrigă și ambiția nu e cu nimic mai prejos decât în mănăstirile de călugări sau chiar dimpotrivă. Ciclu de romane, dar mai ales de nuvele, prin care o categorie socială — ce-i dreptul puțin importantă — intră definitiv în literatura română. Meritul e real și trebuie ținut în seama scriitorului, oricare i-ar fi scăderile ulterioare. Căci, voind să se desfacă de tirania îngustă a propriei lui competențe, Damian Stănoiu a tratat și alte subiecte, fără originalitate (<hi rend="italic">Demonul lui Codin, Pe străzile capitalei, Parada norocului, Luminile satului</hi> etc., etc.) sau a lunecat la subiecte căutat erotice (<hi rend="italic">Camere mobilate, Fete și văduve</hi> etc.), unde nu e numai vorba de inflație, spre care îl dispunea facilitatea vizibilă de la debut, ci chiar de industrie literară, — ce i-au înstrăinat critica, dacă nu chiar și publicul.</p>
                     <p>
                        <hi rend="bold">N. M. Condiescu.</hi> După notațiile exotice din cele două volume de <hi rend="italic">Peste mări și țări</hi>, N. M. Condiescu a pășit la literatura de imaginație prin schița sa de roman satiric <hi rend="italic">Conu Enache</hi>, căreia i-a adăugat ca subtitlu „frânturi dintr-o viață închipuită“, deși lipsa unor elemente de viață închipuită e defectul esențial al acestei satire reușite. Conu Enache este o operă de contaminație, în care se suprapun două personalități ale vieții noastre publice; faptul de a-i cunoaște cele mai multe din elementele anecdotice produce un fel de stânjenire și rezervă morală asupra dreptului scriitorului de a intra în domeniul intim al vieții private și publice a unor oameni pe care i-am cunoscut cu toții: materialul nu mai e anonim, ci public și în văzul tuturor. Iată o rezervă cu care întâmpinăm această schiță de roman satiric, scrisă cu preciziune și simț al măsurii artistice.</p>
                     <p>Cu <hi rend="italic">Însemnările lui Safirin</hi> (1936), în prima lor parte (în afară de cazul de conștiință a omului care, dintr-o remușcare, se călugărește fără să aibă o profundă vocație religioasă), avem „jurnalul“ omului public devenit schimnic — cu evocarea mediului ancestral, a mediului familial, a amintirilor mărunte de copilărie, a casei, a Craiovei, într-un val de poezie și duioșie emotivă, de cea mai bună calitate lirică și cu același simț al expresiei artistice. Partea a doua va fi probabil pe planul satirei sociale — integrându-l pe scriitor definitiv în epica satirică <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-41">
                           <hi rend="color(#0b0080)">[41]</hi>
                        </ref>.</p>
                     <p>
                        <hi rend="bold">Al. O. Teodoreanu.</hi> Nici un epitet mai pregnant nu i se poate aplica decât cel de „savuroasă“ literaturii lui Al. O. Teodoreanu, nu numai pentru preocupările ei gastronomice și caracterul ei bahic, atât de tradițional Moldovei (<hi rend="italic">Crâșma lui Moș Precu, La Paradis general</hi> etc.), — ci și pentru nota ei grasă, largă, suculentă, care satură și îndoapă chiar. Pastișul din <hi rend="italic">Hronicul măscăriciului Vălătuc</hi> trezește aceeași impresie de savoare, amestec de asimilare a expresiei cronicărești și a unei ironii și fantezii personale împotriva erudiției istorice. De la paginile atât de rabelaisiene din <hi rend="italic">Pur-sângele Căpitanului,</hi> cu epicul praznic de două săptămâni, cu parada solemnă a tuturor vinurilor Franței și ale celor moldovenești, de la descrierea tuturor ticăloșiilor amoroase ale „neobositului Kostăkelu“ și de la întâmplarea minunată a celor douăzeci de maici din mănăstire, ce nasc peste un an câte un băiat și „maica Anania doi“, de pe urma unor „mirodenii“ aduse de la Sfântul Munte de un călugăr improvizat, și până la drama casnică a lui Conu Todiriță cu Marghiolița sau la evocarea cumplitului Trașcă Drăculescul, care se lasă să moară din desperarea că i se prăpădise în chiar brațele lui, în noaptea nunții, nevastă-sa Sanda Contăș, fată de cincisprezece ani… „și avea acest Trișcă Drăculescul (strănepot Vlad Dracului Țepeș voievod) ani nouăzeci“ — peste tot circulă o sevă bogată, savuroasă, ceva de fruct copt și mustos <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-42">
                           <hi rend="color(#0b0080)">[42]</hi>
                        </ref>.</p>
                     <p>
                        <hi rend="bold">Mihail Celarianu.</hi> Este destul de ciudat de a trece printre umoriști și satirici un poet liric atât de delicat și de esențial elegiac ca Mihail Celarianu. Apariția romanului <hi rend="italic">Polca pe furate</hi> (1933) se clasează atât de categoric în buna literatură umoristică, încât nu putem ocoli o situare de fapt; pentru aceasta trebuie să uităm pe poet și imaginea omului diafan în discreția lui. Întâmplarea e cu atât mai ciudată cu cât romanul e extras dintr-un mediu lipsit cu totul de poezie și inaccesibil delicateței sufletești — din lumea mahalalei care trivializează totul. S-ar fi crezut că izvorul fusese sleit de Caragiale, întrucât în latura lui serioasă fusese explorat de alți scriitori (F. Aderca, M. Sorbul, G. M.-Zamfirescu): Mihail Celarianu a dovedit că pentru un scriitor de talent nu se sleiește nimic… Amorul republican al Miței Baston sau al Vetei a reapărut, astfel, cu o prospețime de apă neîncepută. Roman în scrisori — în care unul din elementele esențiale ale comicului este analfabetismul epistolar, greu de menținut și el pe spații mai mari, Polca pe furate aduce o galerie de lichele, de ariviști, de dame libere, într-o lume birocratică, în care mahalaua e mai mult în suflete decât în ierarhia socială, plină de variație, deși grupată pe firul unei intrigi susținute.</p>
                     <p>Vâna comică nu apare în romanul următor, <hi rend="italic">Femeia sângelui meu</hi> (1935), decât incidental în câteva siluete, dar se menține cu o precizie de desen tot atât de definitivă. Timbrul cărții este însă altul, și tot atât de neașteptat pentru un poet eterat, ca și umorul din <hi rend="italic">Polca pe furate.</hi>Scriitorul se revelează un mare poet al senzualității, al trupului femeii, al cărnii, din care nu e exclusă chiar un fel de minuțioasă tehnicitate neatinsă la noi. Oricât ar fi de uluitor subiectul (un tânăr român, la Paris, trăiește în același timp cu sora, mama și mătușa iubitei lui), romanul nu e imoral; numai lipsa de talent e imorală. În nici un moment nu avem impresia unei exhibiții voite, a unei incitații și industrii; scenele cele mai îndrăznețe, ca posesiunea mamei în chiar prezența fetei, sunt redate cu un fel de frenezie impersonală, cosmică, de mare artă și sunt determinate de atâtea motivări psihologice și fatalități inexorabile, încât par firești; prestigiul talentului ne face să primim ceea ce în viață n-am primi. Romanul, dealtfel, e rău compus și are părți convenționale; rămâne însă tonul înalt, grav, care transfigurează și dă o aură posesiunii <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-43">
                           <hi rend="color(#0b0080)">[43]</hi>
                        </ref>.</p>
                     <p>
                        <hi rend="bold">C. Kirițescu.</hi> C. Kirițescu și-a exercitat observația satirică în cadrele vieții școlare, pe care o cunoaște atât de bine; galeria din <hi rend="italic">Printre apostoli</hi>, cu dascăli ca Bonifas, Iancu Dărăscu, doctorul Ciovârnache arată și incisivitate, dar și spirit caricatural. În <hi rend="italic">Flori din grădina copilăriei</hi>(1932), verva sarcastică se umanizează și se moaie în emoții retrospective — promontoriu intrat adânc în apele prea clare ale sensibilității duioase brătescu-voineștiene <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-44">
                           <hi rend="color(#0b0080)">[44]</hi>
                        </ref>.</p>
                     <p>
                        <hi rend="bold">G. Topârceanu.</hi> Deși nu s-a organizat epic, cum o făcuse în poezie, amintim de schițele în proză ale umoristului G. Topârceanu: <hi rend="italic">Scrisori fără adresă</hi>, mai mult de natură polemică și nu din cea mai bună. Cu totul altceva e <hi rend="italic">În gheara lor, Amintiri din Bulgaria</hi> și <hi rend="italic">Schițe ușoare</hi>, — devenite apoi <hi rend="italic">Pirin-Planina</hi>, episoduri tragice și comice din captivitate, — în care se simte un prozator în linia clasică.</p>
                     <p>
                        <hi rend="bold">Mircea Damian.</hi> Cele două volume de schițe <hi rend="italic">Eu sau frate-meu</hi>?! și <hi rend="italic">Două și-un cățel</hi> ale lui Mircea Damian au trezit impresia unei contribuții noi în literatură: umorul ieșit din asociații absurde de situații sau numai de cuvinte, umor american ajuns la noi sub forma literaturii lui Mark Twain… Organizație pur mecanică de păpușă automată, rigid articulată, cu mișcări neprevăzute și sumare; comic artificial, construit la rece, în care nu poate fi vorba de observație și nici chiar de satiră sau umanitate; cutie cu resort din care sar paiațe dezarticulate, pândite de blazarea fabricației în serie. Stil potrivit obiectului: lipsă totală de lirism, de literatură în sens ornamental, de descriere, de tot ce e grăsime sau chiar carne, clămpănit de oase lucii. Sobrietate sau sărăcie? Poate amândouă; mai sigur, lipsă de exercițiu literar. După ce și-a făcut mâna în două lucrări de ordin mai mult ziaristic: <hi rend="italic">Celula nr. 13</hi>, cu scurte portrete reușite din închisoare și, la urmă, chiar cu un suflu de umanitate, și<hi rend="italic">Bucureștii</hi>, pentru care nimic nu-l îndreptățea (scriitorul, nefiind nici descriptiv, nici evocator, și cu atât mai puțin documentat), ne-a dat două romane: <hi rend="italic">De-a curmezișul</hi> (1935) și <hi rend="italic">Om</hi> (1936), poate autobiografie romanțată, în orice caz, încercare de a crea literar un tip, întrezărit și în schițe, al vagabondului incapabil de adaptare, dar nu resemnat ca eroii moldoveni, ci răzvrătit împotriva normei și a legalității, om fără profesie, făcându-le pe toate, călător fără bilet în trenurile țării și ale vieții, ros totuși de ambiția de a ajunge sfidând; tip, dealtfel, cunoscut din literatura rusească, lipsit doar de singura calitate ce i-ar putea acorda un interes: umanitatea; simplu arivist și egoist, experiențele lui nu ne mișcă; fără repercuții psihologice, nici chiar foamea — laitmotivul cărții — nu ne câștigă. Sufletul e încă inaccesibil scriitorului.</p>
                     <p>În <hi rend="italic">Om</hi>, vagabondul poartă haine negre și ajunge la urmă apărătorul disciplinei sociale, adică ministru de interne; nefericirea lui e de a se fi lăsat prins într-o legătura de dragoste cu o femeie cu simțuri destul de calde, dar de o ciudată frigiditate morală; particularitatea fiind tot de ordin sufletesc, lipsa de orice mijloace de investigație în psihologie îi refuză scriitorului tratarea; în aceste condiții, cazul e prezentat schematic și povestirea e liniară și exterioară <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-45">
                           <hi rend="color(#0b0080)">[45]</hi>
                        </ref>.</p>
                     <p>
                        <hi rend="bold">N. Crevedia.</hi> Cu toate defectele lor evidente, cele două romane umoristice ale lui N. Crevedia <hi rend="italic">(Bacalaureatul lui Puiu</hi>, 1933; <hi rend="italic">Dragoste cu termen redus</hi>, 1934) au o vervă indiscutabilă ce întreține atenția cititorului. În calitatea pozitivă și destul de rară a vervei intră, de obicei, două defecte: prolixitatea și vulgaritatea. Oamenii distinși n-au vervă, ci tac sau se exprimă cu măsură. Nici N. Crevedia nu le-a ocolit, ba le-a împins până la cultivare. Situațiile lui comice sunt exploatate nemilos, cu insistență, cu încântare de sine, cu amplificare, fără supraveghere. Pentru ceea ce realizează Gh. Brăescu într-o pagină, lui îi trebuie zece. E drept că Gh. Brăescu n-are „vervă“ și că, pentru a o obține, dilatația verbală e obligatorie. De aceea și specia umorului e alta. Verva fiind capacitatea de a comunica, implică de la sine și familiaritatea — și de la familiaritate până la vulgaritate e numai un pas, pe care îl trec toți umoriștii. Penibil ca subiect pentru cei ce cunosc viața literară, ultimul său roman,<hi rend="italic">Buruieni de dragoste</hi>(1936), e mai amplu; umorul cedează pasul caracterizării și chiar analizei psihologice. Rău compus și pletoric, printre atâtea pagini de interes limitat, se insinuează și o notă de poezie și vigoarea de expresie a autorului <hi rend="italic">Bulgărilor și stelelor</hi> <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-46">
                           <hi rend="color(#0b0080)">[46]</hi>
                        </ref>.</p>
                     <p>
                        <hi rend="bold">Marta D. Rădulescu.</hi> Schițele din volumul <hi rend="italic">Clasa VII A</hi>, semnate de Marta D. Rădulescu, au produs o mică senzație în lumea literară și prin vioiciunea lor umoristică, dar și prin situația de elevă a autoarei. Circulă în tot volumul un spirit ireverențios de frondă și de ușoară satiră a profesorilor (doamna Ampoianu, doamna Gubeș, doamna Gubea, directorul „Moș Diri“, Popa Mucius Vulcan…) ce au dat satisfacția inofensivă a râsului întregii tinerimi comprimate de școală… În afară de volumul de basme (<hi rend="italic">Cartea celor 7 basme</hi>), cu un ton poetic și chiar erudit, cu mult prea grav și ridicat (cu alăturări posibile de Odobescu) — scriitoarea și-a exploatat situațiile micii ei personalități în două romane (<hi rend="italic">Sunt studentă, Să ne logodim</hi>), fără a o mai putea face interesantă; genul o depășea…</p>
                     <p>
                        <hi rend="bold">Neagu Rădulescu.</hi> Tânărul caricaturist Neagu Rădulescu, în schițele din <hi rend="italic">Dragostea noastră cea de toate zilele</hi>; <hi rend="italic">Nimic despre Japonia</hi>(1935) și în mai puțin susținutul roman <hi rend="italic">Sunt soldat și călăreț</hi> (1936), e ultimul nostru umorist, cu spirite dislocate, dar cu o notație plină de fantezie și de pitoresc; operează mai cu seamă în fauna călugărească a boemei, a bordelurilor și recent și a cazărmii.</p>
                     <p>
                        <hi rend="bold">G. Ciprian.</hi> Acum în urmă, G. Ciprian, autorul piesei Omul cu mârțoaga, ne-a dat și un roman Soț ori fardă, 1936, cu întâmplările umoristice, prin cazinourile din Franța și la noi, ale pasionatului jucător Haralambie Cutzafachis. E vervă, — nu e și frână. Jacques G. Costin. Jacques Costin a publicat volumul Exerciții pentru mâna dreaptă și Don Quichote, cu spirituale și acide notații în genul lui Jules Renard.</p>
                  </div>
                  <div type="div4">
                     <head>4. EPICA „MODERNISTĂ“, FANTEZISTĂ, PAMFLETARĂ, LIRICĂ, ESEISTICĂ, PITOREASCĂ</head>
                     <p>În acest capitol încăpător ca o arcă a lui Noe, vom cerceta o categorie de prozatori în care „epica“ stă uneori numai în faptul că operele lor nu sunt scrise în versuri, ci în proză. Ne vom ocupa, așadar, în prima linie de poeții moderniști, care, după ce au descătușat poezia lirică de eminescianism și de tradiționalism și împingând mai departe evoluția în sensul individualismului și al subiectivismului, au crezut că pot aplica și poeziei epice aceleași procedee și determina, astfel, și aici o mișcare „modernistă“ într-un sens identic. Întrucât evoluția genurilor literare e determinată de însăși natura și de legile lor interioare și unul e sensul poeziei lirice și altul, și cu desăvârșire contrariu, e sensul evoluției epice, încercarea nu putea izbuti. Sămănătorismul, mai ales cel moldovean, este, negreșit, după cum am spus, însuflețit de un principiu liric, rămas latent și exprimat, pe cât a fost cu putință, în forme epice; cu totul altceva au voit poeții „moderniști“ prin crearea unei proze lirice, subiective, fanteziste, dezlegate de „obiect“, expresie a unei viziuni individuale. Aplicat, deci, în poezia epică, modernismul, a cărui acțiune și descătușare le-am aprobat, devine acum un principiu opus sensului evoluției genului, principiu pe care l-am putea numi „reacționar“. Pentru început vom studia, așadar, opera în proză a câtorva poeți moderniști, operă pe care — oricâte calități literare ar avea sub raportul fanteziei (D. Anghel) sau al creației verbale (T. Arghezi) și oricât i-am recunoaște meritul de urbanizare și de rafinare estetică, — rămâne „hibridă“ și tinde împotriva sensului poeziei epice.</p>
                     <p>În afară de poeții lirici deviați în epică, tot în acest capitol vom mai studia și alți câțiva scriitori, cu o proză fie de atitudine fără de obiect, fie cu preferință pentru elementul pitoresc sau cu alte tendințe subiective.</p>
                     <p>
                        <hi rend="bold">D. Anghel.</hi> În prima fază a activității sale de prozator — în <hi rend="italic">Fantome</hi> și în <hi rend="italic">Cireșul lui Lucullus</hi> (1910), ca poet și ca moldovean, D. Anghel nu putea să nu se inspire din trecut și să nu ne evoce fie mediul familial, fie mediul patriarhal al Iașilor copilăriei, despre care am amintit la Memorialistică.</p>
                     <p>Impresionismului ziaristic i s-a substituit mai târziu poemul în proză. Și aici, firește, punctul de plecare e tot fantezia, ce poate schimba ordinea firească a lucrurilor (<hi rend="italic">Oglinda fermecată</hi>, 1911). Stilul nu mai are însă cursivitatea ziaristică, dar amabilă, și nici căldura evocatoare și duioșia <hi rend="italic">Fantomelor</hi>, ci se încarcă de imagini împinse în cadența unei cantilene obositoare; unele particularități topice, cum e, de pildă, așezarea tuturor determinărilor înaintea părții de cuvânt determinate, a adjectivului înaintea substantivului și a adverbului înaintea verbului, dau acestei proze un caracter de manierism insuportabil. Dacă publicul n-a citit cu interes aceste cantilene, tinerii scriitori, de o vocație incertă, le-au devorat însă; de pe urma lor literatura română a fost invadată, astfel, de numeroase încercări poetice, nesusținute însă de fantezia și de talentul lui D. Anghel. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-47">
                           <hi rend="color(#0b0080)">[47]</hi>
                        </ref>
                     </p>
                     <p>
                        <hi rend="bold">Al. T. Stamatiad.</hi> În cadrele acestui gen hibrid de poem în proză semnalăm și <hi rend="italic">Cetatea cu porțile închise</hi> (1921) a lui Al. T. Stamatiad, în care, nesusținută nici de fantezie, nici de imagine, grandilocvența nu rezistă unei expresii lipsite de sprijinul ritmului și rimei. Lipsa de noutate a cugetării, cu pretenții de sublim și de simbol, nu poate fi mascată de solemnitatea tonului.</p>
                     <p>
                        <hi rend="bold">Adrian Maniu.</hi> Și Adrian Maniu a căutat în <hi rend="italic">Figuri de ceară</hi> (1912), <hi rend="italic">Din paharul cu otravă</hi> (1911<hi rend="italic">), Jupânul care făcea aur</hi> să creeze o proză lirică pe axa fanteziei adesea puerilă, cu o originalitate voită până și în gramatică și punctuație.</p>
                     <p>
                        <hi rend="bold">N. Davidescu.</hi> În faza sa simbolistă și N. Davidescu a încercat să creeze o proză echivalentă în <hi rend="italic">Zâna din fundul lacului</hi> (1912) și <hi rend="italic">Sfinxul</hi>(1915), nu fără influența lui Villiers de l’Isle Adam, însă și cu toate stridențele cu putință.</p>
                     <p>
                        <hi rend="bold">I. Minulescu.</hi> Fantezia grandilocventă străbătută subteran de o reală neliniște și de un instinct de migrație și de nostalgie, susținută, mai ales, de o retorică și de o muzicalitate externă, a făcut din I. Minulescu un poet funambul, dar original, și din atitudinea sa o atitudine de nouă orientare; tradusă în proză, adică fără sprijinul expresiei poetice și a muzicalității exterioare, aceeași fantezie s-a realizat într-o inacceptabilă literatură de vervă, de proză, în care singularitatea, dealtfel cu reminiscențe din Jean Lorrain și alți scriitori francezi, ia aspectul flecărelii. În deosebire de poezia lirică, poezia epică reclamă, fără nici o abatere, o concepție, o atitudine serioasă în fața vieții și a lumii și, apoi, o creație în jurul acestei axe; proza presupune o viziune obiectivă concretizată în fapte precise, pe care nu le poate înlocui fantezia sau numai instinctul muzical inefabil și neorganizat; atât de colorată și de expresivă în poezie, grandilocvența scriitorului își trădează vidul de cugetare și de simțire în proză. Iată pentru ce toate „casele cu geamuri portocalii“ și toate „măștile de bronz“ și „lampioanele de porțelan“ intră în categoria „balivernelor“, cu iahturi fantomă, cu lorzi ce odrăslesc pe la Pitești, cu caiete „cu scoarțe albastre“ cumpărate la Hôtel Drouot și cu tot felul de sperietori ce nu trezesc, în realitate, nici un interes literar, cu atât mai mult cu cât sunt exprimate într-un stil ce nu depășește cursivitatea ziaristicii mediocre. Fără nici un ecou, specia acestei literaturi s-a „realizat“ în romanul <hi rend="italic">Roșu, galben și albastru</hi> (1924), în tipul cel mai reușit al literaturii de „blagă“ și de jovialitate cinică. Eroul Mircea Băleanu se proclamă singur „învârtit de război“, iar micile lui aventuri amoroase nu trec peste „poză“ și peste întâmplările strict personale, fără interes literar. Specia a fost continuată apoi printr-o serie de romane (<hi rend="italic">Corigent la limba română; Urechile regelui Midas; 3 și cu Rezeda 4</hi>) pe axa aceleiași fantezii satisfăcute și zgomotoase — al căror erou rămâne, de fapt, tot poetul Ion Minulescu <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-48">
                           <hi rend="color(#0b0080)">[48]</hi>
                        </ref>.</p>
                     <p>
                        <hi rend="bold">Tudor Arghezi.</hi> Ca și în poezie, Tudor Arghezi a rupt tiparele prozei clasice, a zdrobit topica și sintaxa și a creat o nouă formă de expresie, pe bază de vizualitate, de imagism și de materializare a ideii, cu o profundă influență asupra publicisticii noi. Dacă nu e creatorul, T. Arghezi reprezintă exponentul cel mai puternic al pamfletului, în care a împins violența și ingeniozitatea verbală dincolo de tot ce a putut născoci o ziaristică esențial pamfletară. Până la dânsul, literatura reprezenta, prin eliminare, un proces de curățire și a scrie frumos, însemna o cât mai mare îndepărtare de tiparele primitive ale limbii. Originalitatea publicisticii lui constă însă în a se fi întors, sincer și voluntar, spre aceste tipare, dând stilului o plasticitate și mai puternică, deși limba noastră literară e și altfel destul de plastică și contactul literaturii cu placenta limbii destul de solid.</p>
                     <p>Observațiile acestea se raportă și la o vastă activitate neadunată, în care portretul mai mult plastic decât moral domină, și la cele trei volume, <hi rend="italic">Icoane de lemn</hi> (1930), la <hi rend="italic">Poarta neagră</hi> (1930) și mai puțin la <hi rend="italic">Țara de Kuty</hi> (1933), cu cele mai puternice pagini pamfletare din literatura noastră, scoase dintr-un material adesea vulgar și chiar stercorar — prin meșteșugul de a distila în retorte „puroaiele“ și „buboaiele“ — ridicat totuși la artă, la mare artă, și prin talent, și prin infuziunea unui larg suflu de poezie și de umanitate. Îmbinarea acestor două elemente contradictorii este caracterul cel autentic al originalității argheziene, iar în <hi rend="italic">Cartea cu jucării</hi> energia nudă și pamfletară a scriitorului se mlădie chiar în cea mai minunată horbotă de gingășii, de miniaturi poetice și grațioase, de invenție în amănunt și de lirism părintesc, din câte se cunosc la noi…</p>
                     <p>Alături de viziunea plastică și deformația pamfletară atât de realizate în portretele primelor trei volume, în proza scriitorului (mai ales în<hi rend="italic">Țara de Kuty</hi>) subsistă și un fel de umor rece, glacial chiar, mecanic, de natură americană, scos din exagerație, deformație și fantezie supărător de neverosimilă, în care sforțarea uriașă de imaginație, combinațiile extravagante de situații nu reușesc să producă decât un efect disproporționat cu truda: șuvoaiele Niagarei învârtind zimții unei moriști de lemn. Cu o astfel de calitate lirică, evoluând între extaz și pamflet, scriitorul nu era indicat pentru creația epică. Tocmai vigoarea însușirilor lui exclusiv lirice îi refuza putința de a scrie romane, viziunea realității în umilele ei componențe fiindu-i structural străină. Dacă neadaptarea scriitorului la natura genului era ușor de prevăzut din jocul normal al forțelor sufletești, nu se putea însă bănui mărimea unei catastrofe, ce avea să confirme îmbucurător eminența calității lirice. Din romanul <hi rend="italic">Ochii Maicii Domnului</hi> (1935) nu sunt de reținut decât paginile de la început, cu aceleași suave notații în jurul copilului, cunoscute și din <hi rend="italic">Cartea cu jucării</hi> și în alte câteva izolate, de cel mai bun stil arghezian. Fabula lui este însă un amestec neînchipuit de realitate deformată, nu din intenție pamfletară, ci din simplă incapacitate de a o vedea, cu situații melodramatice, cu neverosimilități, cu lipsă totală de analiză psihologică și neputința integrală a individualizării unor sentimente generale (de pildă, dragostea lui Vintilă pentru mama sa Sabina), când nu e vorba de a le exprima liric, ci epic, prin acte și în dimensiunile cerute de viață, cu intenții freudiene, inabil zvârlite — amestec de imposibilități, de stângăcii, nesalvate nici de arta maximă a expresiei, căci, despersonalizându-se și voind să se adapteze genului, scriitorul a uitat de a fi Arghezi, oricând interesant, pentru a se încerca într-o simplă narație. Părăsindu-și originalitatea, a alunecat astfel la un cenușiu discursiv, nesusținut prin nici o erupție stilistică.</p>
                     <p>În <hi rend="italic">Cimitirul Buna-Vestire</hi> (1936) catastrofa este ocolită doar prin faptul renunțării sincere la epică, nereținând din ea decât proporțiile volumului fără altă unitate de concepție și expoziție. În partea întâia, talentul pamfletarului reapare într-o serie de portrete caricaturale, valabile prin sine și indiferent de raportul lor cu originalele, din nefericire prea cunoscute, și, firește, în nici o legătură cu restul cărții, în care, devenit paznic al Cimitirului BunaVestire, Unanian, eroul cărții, este invadat de cohortele morților (nu lipsesc Alexandru cel Bun, Matei Basarab, Eminescu etc.) înviați, nu se știe de ce. Instituindu-se un tribunal excepțional, procesul se descompletează în clipa când însuși procurorul e convins de adevărul întâmplării ciudate de Cristul de pe Crucea de jurământ a Curții. Satiră macabră, cu sens obscur; rămân doar prețioase pagini în felul vechilor „tablete“, apă tare de ironie și de umor forțat, în gen Swift <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-49">
                           <hi rend="color(#0b0080)">[49]</hi>
                        </ref>.</p>
                     <p>
                        <hi rend="bold">Ion Vinea.</hi> Originalitatea poetului, Ion Vinea și-o arată și în schițele sale din <hi rend="italic">Descântecul și flori de lampă</hi> prin imagini traduse în expresie eliptică, prin paranteze, suspensiuni, contorsiuni sintactice. Toate aceste inovații nu reușesc să întunece claritatea unei inteligențe artistice incontestabile care, cu tot pateticul teatral (<hi rend="italic">Moartea la chef</hi>), știe fixa viziuni puternice și împrospăta chiar și subiectele rurale printr-un accent personal, nervos, trepidant (<hi rend="italic">Descântecul</hi>). O culegere de nuvele e și <hi rend="italic">Paradisul suspinelor</hi>, din care, prima, titulară, e chiar un mic roman, adică un amestec de poem liric, de fantastic, de sugestie freudiană, căci în raporturile dintre Darie, Lia și Axel se proiectează ceva din complexul freudian, și de o mare erupție sexuală (toți trei fiind niște frenetici) pătrunsă de un lirism purificator. În celelalte, ca și în tot, aceeași analiză sau, mai bine zis, prezentare a diferitelor forme de obsesii cu un umor fantastic <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-50">
                           <hi rend="color(#0b0080)">[50]</hi>
                        </ref>.</p>
                     <p>
                        <hi rend="bold">Mateiu I. Caragiale.</hi> Debutul epic al lui Mateiu I. Caragiale datează din 1924 cu <hi rend="italic">Remember</hi>, povestea unui exotic și misterios sir Aubrey de Vere, asemănător lorzilor pictați de Van Dyck și Van der Foes; cunoscut într-un muzeu din Berlin, tânărul dispare într-o tragedie nedezlegată, dar al cărei mister ar putea fi homosexualitatea. Povestirea e remarcabilă prin gravitatea tonului, prin cadența stilului somptuos, doct și nobil. Nu un roman este opera de maturitate a scriitorului, <hi rend="italic">Craii de Curtea-Veche</hi> (1929), ci evocarea lirică a unei epoci de descompunere morală. Craii sunt Pantazi, Pașadia și l-am trece printre dânșii și pe însuși povestitorul, cu un rol echivoc perpetuu invitat, observator, nu fără a trăda și o adeziune sufletească integrală față de purulența morală zugrăvită cu mult patetism liric. Atât Pașadia cât și Pantazi sunt exemplare de decadență levantină sau exotici, oameni de mare intelectualitate sau numai de rafinament, bogați, cu o viață aventuroasă și plină de taine trecute, sibariți, cu vinele arse de nevoia luxurii. Nutrind pentru unul „evlavie“ și pentru celalt o „slăbiciune“, povestitorul se face istoriograful solemn al unor „simpozioane“, pornite „platonician“ și degenerate apoi în simplă destrăbălare, cu nevoia absolută a degradării; pe lângă aceste elemente de descompunere rafinată, în care orientul se îmbină cu lunga obișnuință a occidentului, se adaugă desfrâul mitocan al lui Pirgu, produs național ce prosperă într-o abjecție fără reflexe aurii, și care, în fond, nu reprezintă o decandență și un sfârșit de rasă (ca familia Arnotenilor), ci un punct de plecare și de ascensiune socială. Întreagă această zugrăvire a unei mari mizerii morale nu este făcută cu repulsie sau în sentimentul unei satire sociale, ci cu gravitatea unui ton solemn, aulic, pompos, nu lipsit de convingere și de adeziune. Ceea ce înnobilează oarecum zugrăvirea acestui putregai social este marele talent al scriitorului, calitatea stilului său somptuos, liric, pitoresc, fosforescența decadentă a limbii, în amestecul de imagini poetice, de cuvinte arhaice, de demnitate de expresie, cu trivialități verbale căutate anume — într-o concepție bizară ca întreaga personalitate a acestui colorat și steril scriitor de decadență <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-51">
                           <hi rend="color(#0b0080)">[51]</hi>
                        </ref>.</p>
                     <p>
                        <hi rend="bold">Em. Bucuța.</hi> Ciclopul ce se trudea în Em. Bucuța să făurească în <hi rend="italic">Cântece de leagăn</hi> fragile jucării de copii, horbote de metale fin lucrate, spumă de piatră dăltuită, s-a trudit să creeze și o proză literară torturată ca o cornișă gotică, din care te scuipă grifonii cu limba scoasă și dracii cu coada bârligată. Nimic nu-l îndreptățea pe scriitor în <hi rend="italic">Legătura roșie</hi> la poezia epică; spirit greoi, confuz, prolix, fără ordine și claritate, fără putință de a individualiza și fixa în timp și spațiu; stil încărcat și torturat. Dar dacă toate aceste lipsuri erau combătute acolo de însuși realismul faptelor povestite, ele se destind în voie în <hi rend="italic">Fuga lui Șefki</hi> (1927), cum s-ar destinde niște telegari într-o pustă. În lipsa unui subiect cu momente precise, povestirea e înăbușită în cadrul Ostrovului, în pitorescul peisagiului dunărean și al vieții pescarilor de rase diferite, — într-o proză saturată de adjective și de imagini, forțată, greoaie, lipsită de natural, beată de vidul ideii și de belșugul pretențios al expresiei pitorești.</p>
                     <p>Și <hi rend="italic">Maica Domnului de la Mare</hi> e tot un poem; am putea spune poemul Balcicului, pentru că poezia coastei de argint e încă ceea ce rămâne mai precis din exuberanța stilistică și pitorească a autorului. Rolul Maicii Domnului într-o piesă de caracter religios ce avea să se joace chiar pe țărmul mării e ținut de Smaranda Filipescu, boieroaică prinsă în drama corneliană a unei iubiri, pentru tânărul Lascaride, cu tradiția familiară a unor strămoși neaoși, neîngăduitori ai unirii ei cu un grec. În chiar momentul recitării rolului din piesă, se aruncă în mare, trecând astfel de la teatru în realitate. Alături de această iubire tragică e iubirea Zorcăi și a lui Sabin Opreanu, ajutată de Smaranda, care le înlesnește fuga cu mijloacele pregătite de Lascaride pentru propria lor evadare. Se poate închipui dublul poem erotic cotropit de lirismul și de exuberanța stilistică a scriitorului, confuz și supraîncărcat de prea multă vegetație verbală și imagistică <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-52">
                           <hi rend="color(#0b0080)">[52]</hi>
                        </ref>.</p>
                     <p>
                        <hi rend="bold">F. Aderca.</hi> Prima lucrare epică mai consistentă a lui F. Aderca, . <hi rend="italic">Domnișoara din strada Neptun</hi> (1921), este o lucrare aproape obiectivă, pe o temă sămănătoristă, a unei dezrădăcinări rurale într-un mediu orășenesc. Din fericire, nu e vorba de melancolia vreunui poet ardelean sau moldovean ce blestemă civilizația orașului (unde va ajunge ministru) și se dorește „la noi în sat“, ci e studiul obiectiv, solid făcut, al transplantării familiei lui Păun Oproiu din Racări în mahalaua Duduleni a Craiovei și, cu deosebire, a domnișoarei Nuța, ce poartă ca o rușine a originii sale rurale porecla de „Țoapa roșcată“. Mai precis, e studiul „mahalalei“, nu în sensul satirei caragialești, ci al unei viziuni obiective, cu eroismul și poezia ei, așa cum o găsim în <hi rend="italic">Dezertorul</hi> lui M. Sorbul sau în <hi rend="italic">Domnișoara Nastasia</hi> lui George Mihail-Zamfirescu. Activitatea scriitorului s-a îndreptat apoi spre literatura subiectivă și impresionistă a „dlui Aurel“, în care spuma gândirii plutește deasupra genunii instinctului, ca rămășițele unei corăbii pe locul naufragiului. Am numi această literatură: ideologică, prin tot ce-i gândit în ea, prin principiul interior care o organizează pentru a-i sublinia noutatea, prin atitudine, prin intelectualitatea de care-i saturată, dacă pe deasupra larmei lor n-am auzi și mai distinct țipătul strident al unei senzualități desperate. Prezentă și în <hi rend="italic">Țapul</hi> (1921), încercare încă timidă și, cu mari lacune psihologice, și în <hi rend="italic">Moartea unei republici roșii</hi> (1924), cu admirabile pagini de război, sobre și pur epice, dar cu o regretabilă ideologie, această literatură se realizează definitiv în <hi rend="italic">Omul descompus</hi> (1925), în care omul se descompune pentru a se căuta și găsi succesiv în femeile iubite: pretext de frescă erotică, mereu reînviată. Deși se descompune și se mistuie pe rugul iubirii, eroul tipic al scriitorului este lipsit de pasiune. I-a fost, așadar, hărăzit acestui prozator inteligent, raționalist, capabil de expresie fină și de analiză, să ne creeze o literatură libertină, fără pasiune reală, dominată de o atitudine „superioară“, glacială și ironică de comentator, desprins de lucrurile povestite, exprimată într-un stil ce izbutește ca prin mijloace simple și prin cuvinte clare să dea o impresie de poetică obscuritate, cernând fumuriul văl ai depărtării peste situații brutale. Mai ajută însă la impresia de luminoasă obscuritate și adoptarea „ultimei noutăți“ a psihologiei proustiene, după care faptele nu sunt expuse în înșiruirea lor cronologică, ci pe baza asociațiilor după natura stărilor sufletești pe care le-au trezit.</p>
                     <p>În <hi rend="italic">Femeia cu carnea albă</hi> (1927), ca neuitatul erou al lui Gogol din <hi rend="italic">Suflete moarte</hi>, însoțit de Mitru, vizitiul șchiop, dl Aurel, colindă cu brișca prin grădinăriile câmpiei dunărene, în aparență după legume și, în realitate, după recolta mult mai esențială a senzualității sale. Aventurile se fixează într-un peisagiu minuțios, viguros proiectate pe un fond de identificare cu viața vegetală; victimele eroului sunt individualizate, totuși, nu numai prin anecdotă, ci prin temperament și personalitate, bineînțeles, privite numai sub raportuI sexualității. Nici peisagiul atât de solid construit, nici varietatea destul de accentuată a eroinelor rustice nu sunt, totuși, elementul caracteristic al cărții, ca și al întregii opere a scriitorului. Pestetot domnește numai personalitatea domnului Aurel; peisagiul, femeile, totul nu e decât proiecția erotică a lacomei lui senzualități. La urmă, printr-un sfârșit vrednic de dânsul, dl Aurel moare victima Ioanei din Rogova, sleit de „esența vieții lui“: e numai o ficțiune poetică.</p>
                     <p>Acum în urmă, în 1916, scriitorul a revenit la vechea matcă epică, dându-ne o admirabilă evocare a războiului și a evenimentelor imediat după el. E de regretat doar tonul, pe alocuri, prea de cronică, cu întâmplări prea recente pentru a nu fi cunoscute <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-53">
                           <hi rend="color(#0b0080)">[53]</hi>
                        </ref>.</p>
                     <p>
                        <hi rend="bold">Ticu Archip.</hi> Cele câteva nuvele din <hi rend="italic">Colecționarul de pietre</hi> prețioase (mai puțin nuvela titulară) și din <hi rend="italic">Aventura</hi> produc cu mijloace simple o astfel de impresie de complexitate, încât originalitatea scriitoarei pare a sta în acest contrast. O expresie liniară, matematică, strict noțională, din ale cărei suprapuneri de limpezimi uneori monotone se desprinde, totuși, încetul cu încetul, o impresie de fumuriu, de ușoară obscuritate, apoi de condensare de neguri. Linia precisă, pe care mergeam cu atâta siguranță, începe să se șteargă pe nesimțite în întuneric, realul să se topească în ireal, lăsându-ne atârnați între ambele planuri ale vieții, cu o senzație cu atât mai ascuțită cu cât nimic nu ne-o vestea. Putința de a ne-o trezi este însăși formula talentului scriitoarei, datorită și materialului tratat, dar și tehnicii originale.</p>
                     <p>Tehnică de sugestie, prin care faptele nu sunt povestite în ordinea lor firească, ci reconstituite din crâmpeie prin simpla proiecție a unor slabe ațe de lumină în noaptea opacă a necunoscutului și a inconștientului, tehnică a cărei elasticitate și întrebuințare, la o diversitate de subiecte, rămâne de văzut, dar a cărei originalitate de psihologie hotărăște scriitoarei o situație specială în literatura noastră mai nouă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-54">
                           <hi rend="color(#0b0080)">[54]</hi>
                        </ref>.</p>
                     <p>
                        <hi rend="bold">I. Călugăru.</hi> Primul volum al lui I. Călugăru (n. 1903), <hi rend="italic">Caii lui Cibicioc</hi>(1923), de pitoresc verbal moldovean, de umor și de viziune locală, a fost privit ca pornind din Ion Creangă. Prins în mișcarea „integralistă“, în <hi rend="italic">Paradisul statistic</hi> (1926) și <hi rend="italic">Abecedar de povestiri populare</hi> (1930), de la regionalismul dorohoian scriitorul a trecut la o literatură modernistă, amestec de grotesc și de fantastic, de realism și de evadare în basm urban, de noutate voită și chiar stridentă, în stil neprevăzut. Inteligența artistică incontestabilă, în caracterul ei disociativ, s-a realizat apoi în micul roman <hi rend="italic">Omul de după ușă</hi> (1931), confesiunea lui Charlie Blum „căruia i s-a luat cuvântul dintr-un început la meetingul vieții“, adică a unui învins, care, în momente de luciditate, își biciuie nemernicia; în sentimentul izolării și lipsei de rezistență nu-i rămân, ca arme de luptă, decât lingușirea față de ceilalți și ironia superioară față de sine ce i se pare că răscumpără ceva din umilința cotidiană. Există în acest mic roman o aciditate și un umor rece, ce constituie nota esențială a talentului scriitorului…</p>
                     <p>
                        <hi rend="italic">Don Juan Cocoșatul</hi> (1934) este, în sfârșit, un roman sau poate mai multe, adică un șir de tablouri, lucrate izolat, cu interes propriu, chiar dacă sunt aparent legate prin prezența lui Pablo Ghilgal, cocoșatul cu multe aventuri, anexat inexplicabil de atâtea femei. Cocoașa erotică a lui Pablo nu stabilește însă coloana vertebrală sigură a unei narații risipite în episoade valabile prin sine, sub formă de frescă a unei anumite vieți bucureștene, ale cărei tipuri ne sunt uneori prea bine cunoscute din cronica zilei (Lăpușneanu, de pildă), iar alteori sunt introduse numai pentru pitorescul lor, — totul nu fără intenția sublinierii degradării vieții și, la urmă, și a sfârșitului dureros al cocoșatului… Mult mai vie, mai unitară în ton, e <hi rend="italic">Copilăria unui netrebnic</hi> (1936), cu probabil caracter autobiografic, în care, reluând firul unei povestiri începută de mult, din debut, a mult vicleanului copil Buiumaș, scriitorul ne dă cea mai bună icoană a ghettoului provincial. Firul autobiografic se continuă în <hi rend="italic">Trustul</hi>(1937), cu mai puțin pitoresc și interes și mai mult în ton de cronică. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-55">
                           <hi rend="color(#0b0080)">[55]</hi>
                        </ref>
                     </p>
                     <p>
                        <hi rend="bold">H. Bonciu.</hi> Cele două romane ale poetului H. Bonciu (n. 1893), <hi rend="italic">Bagaj</hi> (1934) și <hi rend="italic">Pensiunea doamnei Pipersberg</hi> (1936), sunt opere în care voința de noutate, de situații și de expresie domină; cum noutatea datează de pe timpul expresionismului, este azi mai învechită decât literatura cea mai curentă. Meritul esențial al acestor romane este o violență stilistică reținută, totuși, într-o demnitate de limbă și o acurateță de finit artistic remarcabile. Cât despre fond, ca să zicem așa, bântuie o dezlănțuire sexuală, o obsesie multiplicată într-o serie de variații erotice de natură mai mult patologică; arta scriitorului nu-i ascunde dezolarea. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-56">
                           <hi rend="color(#0b0080)">[56]</hi>
                        </ref>
                     </p>
                     <p>
                        <hi rend="bold">Petre Manoliu.</hi> Petre Manoliu, unul din eseiștii cei mai dotați ai noii generații literare, a cărui cultură filozofică se risipește în efuzii lirice despletite într-o stilistică fumegoasă, a debutat în epică, prin romanul Rabbi Haies Reful (1935) cu mult mai multă concentrare decât ar fi fost de așteptat; discursivitatea filozofică există și aici destulă, dar reținută, elegantă, în felul lui Anatole France; elementul narativ, din fericire, există și el, în cadrele reale ale unui târg moldovean, pustiit și de pârjolul din 1907, în care nu numai drama spânzurării Iuditei în podul casei e viabilă, ci și fixarea unor tipuri umile, secundare (<hi rend="italic">Barbălată</hi>). În <hi rend="italic">Tezaur bolnav</hi> (1936), eroul Emanuel Darie, tânărul eseist, studiază fenomenul dematerializării individualității și reducerii ei numai la spiritualitate; cu toată intercalarea a două povestiri fragmentare, cu densitatea concretului, cartea se topește în lirism și în fumul irealității <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-57">
                           <hi rend="color(#0b0080)">[57]</hi>
                        </ref>.</p>
                     <p>
                        <hi rend="bold">Ioachim Botez.</hi> Foarte greu de încadrat e proza lui Ioachim Botez din <hi rend="italic">Însemnările unui belfer</hi> (1935); aparent, s-ar părea că e vorba de probleme școlare și intențiuni morale. Cu toată umanitatea lor, metodele pedagogice sunt naive sau, în orice caz, indiferente. Ceea ce izbește întâi este puterea de evocare a tipurilor întâlnite de dascăli, cu o incisivitate pamfletară, pe unde a trecut și Tudor Arghezi (<hi rend="italic">Pupăza, Limbricul, Păianjenul, Filistinul</hi> etc.); umor, vechiul umor moldovenesc, atât de apropiat de cel al lui Hogaș și, mai precis, splendorile unei proze admirabile, bogate, dense, ornate, cadențate, lirice, îmbălsămată de miresmele câmpiilor. Din toate paginile respiră o dragoste de natură, de viață lipsită de contingențe, de hoinăreală iremediabilă, urbană și mai ales periferică, dar și rurală, cu peisagii exotice din Delta Dunării sau din balta Snagovului, întru tot asemănătoare lui Hogaș; simț plastic, puternic suflu liric, și pestetot o infiltrație cărturărească, o meditație asupra unor lecturi serioase, cu citații erudite, în genul lui Anatole France. Iată din ce izvoare este așteptată o operă de maturitate.</p>
                     <p>
                        <hi rend="bold">Dinu Nicodin.</hi> Tot atât de greu de încadrat sunt și <hi rend="italic">Lupii</hi> (1934) lui Dinu Nicodin; note dintr-o expediție de pescuire în munții Maramureșului, într-o proză personală, abruptă, sacadată, revărsată totuși în vaste nape ritmice, pitorească și într-o limbă de o mare bogăție. Elementul pitoresc nu poate constitui o originalitate într-o literatură saturată de pitoresc; la el se adaugă umorul și chiar nota satirică. Ca și la Ioachim Botez, aceeași infiltrație cărturărească și erudiție de bună calitate, împinsă până la dialogul platonician. Nu lipsește nici un oarecare „manierism“ de expresie și o țăcăneală ritmică supărătoare, o elipsă forțată. Curățată de această zgură, proza lui rămâne somptuoasă, proprie mai ales marilor evocări istorice, pentru care scriitorul are toată pregătirea talentului și a unei mari culturi.</p>
                     <p>
                        <hi rend="bold">Alți scriitori.</hi> Pentru că în acest capitol am înregistrat mai mult proza poeților, mai semnalăm și alte câteva din incursiunile lor în epică, chiar dacă nu au un caracter liric mai pronunțat:</p>
                     <p>Demostene Botez ne-a dat romanul <hi rend="italic">Ghiocul,</hi> cu sumbra dramă a părintelui Valeriu, care în Aristița își ucide propria-i obsesie erotică.</p>
                     <p>Sanda Movilă, romanul <hi rend="italic">Desfigurații</hi> (1935), cu toate subtilitățile unei proze de horbotă fin lucrată.</p>
                     <p>Eugeniu Sperantia, romanul <hi rend="italic">Casa cu nalbă</hi>.</p>
                     <p>I. Valerian, romanul exotic <hi rend="italic">Cara-su</hi> (1935) al iubirii cu o tătăroaică; frumoase peisagii dobrogene.</p>
                     <p>Dragoș Protopopescu, fantezist, satiric dislocat în <hi rend="italic">Condamnați la castitate</hi>(1935); mai energic, deși nu fără umor, în Fortul.</p>
                     <p>Horia Furtună, mult lăcrimosul și paradoxal sentimentalul roman <hi rend="italic">Iubita din Paris</hi> (1934).</p>
                     <p>M. D. Ioanid, volumul de nuvele <hi rend="italic">Dezmeticire</hi> (1933), de prețuit mai ales prin nuvela titulară.</p>
                     <p>D. N. Teodorescu, <hi rend="italic">Călărețul colorat</hi> (1935), din viața câmpului de curse.</p>
                     <p>Coca Farago, <hi rend="italic">Sunt fata lui Ion Gheorghe Antim</hi>, roman încă prea tineresc etc., etc.</p>
                  </div>
                  <div type="div4">
                     <head>5. EPICA NARATIVĂ</head>
                     <p>Sub acest titlu, puțin cam simplist, vom examina literatura câtorva romancieri și povestitori, al căror talent nu se manifestă într-o narație saturată de psihologism sau de alte intenții, ci merge direct la țintă — spre obiectiv.</p>
                     <p>
                        <hi rend="bold">Victor Eftimiu.</hi> Din foarte felurita lui literatură în proză, cu însușiri de povestitor și mare limpezime și proprietate stilistică, ne oprim doar la romanul <hi rend="italic">Tragedia unui comedian</hi> (1924), interesant prin atmosferă și prin crearea unui tip; atmosfera este lumea teatrului, nu numai în ce are ea meschin și cabotin, ci și în tot ce are nobil ca sforțare de a interpreta și de a realiza artistic; tipul este contele Venceslas-Svidrigello Strszky, zis Struțul, zis domnul Maximum, refugiat polonez, venit la Iași cu trupa lui Borelli, rămas peruchier al teatrului de acolo, fost soț câteva luni al frumoasei artiste Fani Boldescu, devenită apoi „prințesa“ Moruzof, peruchier apoi al Teatrului Național, actor, regizor și impresar de turnee în provincie și, în sfârșit, directorul „Teatrului Shakespeare“ din intrarea Zalomit, mare regizor al pieselor lui Shakespeare și chiar interpret al lui Caliban din Tempesta, om urât și genial, în care clocotește pasiunea teatrului și conștiința urâciunii ce-l împiedică de a deveni mare actor și de a fi iubit de femei. Iată omul și interesul cu care urmărim și contrastul romantic dintre urâciunea și genialitatea lui, dar mai ales și sforțările de a-și realiza viziunile artistice. E prima data în literatura noastră când intrăm în astfel de preocupări exclusiv teatrale, când asistăm la repetiții însuflețite de verva rară a regizorului, într-o atmosferă de electricitate artistică, de competență și pasiune dramatică evidente. Atât ar fi fost de ajuns și, oricum, atât e ceea ce urmărim cu interes.</p>
                     <p>Cum însă scriitorul are un spirit inventiv și romanțios, înclinat spre senzațional, drama sufletească și cerebrală a eroului său se complică și se pierde într-o frescă socială bucureșteană, cu idile sentimentale și dezmăț frenetic. Pe aceeași linie senzațională merge apoi și <hi rend="italic">Prințesa Moruzof</hi>și partea a doua a <hi rend="italic">Dragomirnei</hi> <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-58">
                           <hi rend="color(#0b0080)">[58]</hi>
                        </ref>.</p>
                     <p>Amintim și doi povestitori macedoneni:</p>
                     <p>
                        <hi rend="bold">N. Batzaria</hi>. Epica lui N. Batzaria (n. 1874), cu diverse cadâne, are mai mult caracter informativ, fără ca, prelucrată, realitatea brută să se organizeze și să se înalțe până la ficțiune poetică <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-59">
                           <hi rend="color(#0b0080)">[59]</hi>
                        </ref>.</p>
                     <p>
                        <hi rend="bold">M. Beza.</hi> Pornită de la schiță și menită schiței, literatura lui Marcu Beza cultivă legendele populare (<hi rend="italic">Balta noastră, Lacul, Râpa lui Mihai</hi>) și evenimentele principale ale vieții locale, asasinate (<hi rend="italic">Tușu</hi>), răzbunări de hoți, cu pustiiri de regiuni întregi (<hi rend="italic">Zidra</hi>), răpiri de fete, părăsirea satului părintesc (<hi rend="italic">Două suflete</hi>) etc., totul trasat liniar, într-o povestire simplă și într-un stil sobru (ceea ce nu înseamnă și natural) și îngrijit până la artificial… Cu mijloace atât de simple și cu o lipsă evidentă de suflu epic, scriitorul nu era indicat pentru roman, așa că încercarea sa de mai târziu (<hi rend="italic">O viață</hi>) nu reușește să ridice o simplă schiță filigrană la tonul și dezvoltarea epică necesare. Echilibrul stilistic, oarecum clasic, al scriitorului e mult mai binevenit în paginile de impresii din Anglia <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-60">
                           <hi rend="color(#0b0080)">[60]</hi>
                        </ref>.</p>
                     <p>
                        <hi rend="bold">Sergiu Dan.</hi> După <hi rend="italic">Viața minunată a lui Anton Pann (</hi>1929), în colaborație cu Romulus Dianu, prima viață romanțată de la noi, Sergiu Dan (n. 1903) ne-a dat singur <hi rend="italic">Dragostea și moartea în provincie</hi> (1931), roman de moravuri provinciale. Comparația cu <hi rend="italic">Madame Bovary</hi> se impune și în intenția artistică și în episoade și în tehnică: Cora e Emma, Tomiță e Charles Bovary și Vlad Stroescu e Rodolphe Boulanger. Prin crearea atmosferei și precizia unor tipuri, romanul indică un artist și o îndemânare confirmată de <hi rend="italic">Arsenic</hi> (1934). Subiect mic, în care arsenicul e o otravă și nu un simbol. Scriitorul rămâne în cotidian, în banal, cu întâmplări mărunte și pasiuni mediocre, fără problematică. Doctorul Filimon e dintr-o substanță comună, cu bucurii și suferințe fără inedit; viața lui sentimentală se scurge monoton între Alina, fata colonelului de la etaj, și Ana, patroana de bar; amorf, abulic, de structura eroilor lui Tristan Bernard, se lasă prins în mici complicații, ce sunt așa pentru că nu sunt altfel.</p>
                     <p>E în arta scriitorului un amoralism natural, o luciditate voltairiană a stilului, o discreție grațioasă în atingerea numai a lucrurilor, un anecdotism savuros, un echilibru clasic între conținut și formă, de subliniat într-o literatură saturată de lirism, de pitoresc și, acum în urmă, de „spiritualitate“.</p>
                     <p>Maniera lui se intensifică în <hi rend="italic">Surorile Veniamin</hi> (1935), roman mai complex și cu o fibră mai adâncă de uman. Dragostea militantului comunist Mihail Vasiliu, pornită cu Felicia Veniamin, ființă pură și nobilă, adeptă pasionată a ideilor lui, și sfârșită în patul celeilalte surori, Maria, fată ușurică și galantă, conține în ea o satiră a vieții în genere și a sexualității în specie, dominată de alte legi decât cele ale moralității și logicii. Operă de maturitate, cu mai multă mișcare, viață, semnificație, dar cu aceeași discreție artistică și topire a ironiei în umor, cu aceeași vioiciune de dialog și echilibru al formei. Gust, măsură, finețe <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-61">
                           <hi rend="color(#0b0080)">[61]</hi>
                        </ref>.</p>
                     <p>
                        <hi rend="bold">Romulus Dianu.</hi> După publicarea în colaborare cu Sergiu Dan a primei noastre vieți romanțate, <hi rend="italic">Viața minunată a lui Anton Pann</hi>(1929), Romulus Dianu (n. 1905) ne-a dat singur romanul <hi rend="italic">Adorata</hi> (1930) cu viața mai mult aventuroasă decât minunată a Victoriei Gherman, femeia care, simțindu-și vocația de a fi adorată, își caută destinul într-o serie de împerecheri (Mircea Vidrașcu, Gaby de Severine, Ernest Corodeanu) și sfârșește asasinată într-o cameră de hotel de amanta acestuia din urmă. Romanul e un cadril de destine erotice, acționate puțin cam arbitrar și nu fără lesniciune grațioasă — lesniciune, dealtfel, cu mare dezinvoltură de compoziție, pe care scriitorul avea să o dovedească și în <hi rend="italic">Nopți la AdaKaleh</hi> (1932) și în <hi rend="italic">Târgul de fete (</hi>1933).</p>
                     <p>
                        <hi rend="bold">Mihail Sebastian.</hi> Primul roman al lui Mihail Sebastian (n. 1907), <hi rend="italic">Femei</hi>(1933), se compune, de fapt, dintr-o serie de nuvele legate doar (și în una dintr-însele și fără această legătură) prin prezența aceluiași erou, Ștefan Valeriu. Experiențe erotice, directe, fără abuz de psihologie, povestite cu stăpânire de sine, cu preciziune de desen, în felul lucid și decupat al lui Sergiu Dan, capacitate de a crea oameni din simple linii cursive, cu un natural înnăscut; stil intelectual și, prin lipsă de didacticism, totuși, grațios. De la seria de aventuri amoroase, în <hi rend="italic">De două mii de ani</hi> (1934), scriitorul a trecut la romanul ideologic, care vrea să îmbrățișeze mai mult decât poate strânge și în care, cum era și firesc, problema iudaismului nu-și găsește o soluție valabilă. Ca în orice roman, strict individuală, problema se circumscrie la cazul eroului autobiografic care, în lupta dintre dorința de asimilare și refuzul mediului de a-l primi, recurge la soluția unei acomodări: renunțarea de a se identifica cu societatea în sânul căreia trăiește și topirea lui biologică în ambianța șesului dunărean ce l-a modelat sufletește. Fără dezbaterea teoretică a problemei, romanul, foarte puțin roman și el, evoluează în mijlocul mișcărilor antisemite de acum vreo zece ani, al experiențelor sociale ale eroului, cu aceeași libertate de mișcare, naturală, cu aceeași artă lucidă de a expune pregnant situațiile și ideile, mai mult atingându-le, și de a schița figuri de data aceasta de mare semnificație intelectuală (Ghiță Blidaru, Mircea Vieru etc.), fără a mai aminti de alte tipuri din lumea iudaică (marxistul S. T. Haim, sionistul Winkler, Abraham Silitzer etc.).</p>
                     <p>Deși apărut mai târziu (1935), <hi rend="italic">Orașul cu salcâmi</hi> e anterior celorlalte două, și se vede. Un adolescent zugrăvește psihologia adolescenței. Interesul romanului nu stă nici în construcția cam risipită, nici în natura lui epică, destul de anemică, ci în crearea atmosferei poetice de tulbure sentimentalism și de neliniște sexuală, de vis și de realitate, răspândită în jurul oricărei adolescențe <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-62">
                           <hi rend="color(#0b0080)">[62]</hi>
                        </ref>.</p>
                     <p>
                        <hi rend="bold">Virgiliu Monda.</hi> Virgiliu Monda (n. 1898) a debutat ca poet cu <hi rend="italic">Fântânile luminii</hi>, cu versuri clare, sonore și prea luminoase pentru o epocă în care poezia se umbrea în mistere și cerea semne de dincolo. Numai după zece ani de tăcere, el a venit la epică cu trei romane publicate (<hi rend="italic">Testamentul domnișoarei Brebu</hi>(1933); <hi rend="italic">Urechea lui Dionys</hi> (1934), <hi rend="italic">Hora paiațelor</hi> (1935) — epică narativă, de fapte solid înlănțuite într-o proză armonios echilibrată, căutat autohtonă, cu „mistere“ abil întreținute și cu un element decorativ și pitoresc insistent. Cele trei romane nepublicate încă, dar citite la ședințele <hi rend="italic">Sburătorului</hi> (<hi rend="italic">Casa cu ușile deschise; Sângele nupțial, Dispensarul no. V</hi>), cu mult superioare celorlalte, se desfășoară într-o arhitectonică tot mai amplă, cu o grijă minuțioasă a documentului — în linia obiectivă, cu exces de descripție exterioară a evenimentelor și fără acea adâncire a substratului psihologic care, singură, poate da o semnificație masei faptelor diverse <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-63">
                           <hi rend="color(#0b0080)">[63]</hi>
                        </ref>.</p>
                     <p>
                        <hi rend="bold">Isaiia Răcăciuni.</hi> Din primul roman, <hi rend="italic">Mâl</hi> (1934), al lui Isaiia Răcăciuni (n. 1900) e puțin de reținut; viața de culise, de zonă inferioară, e zugrăvită în scene filmate, inexperimentate, deși cu intenții moderniste și de pigmentare sexuală. Mai matur e <hi rend="italic">Paradis uitat</hi> (1936), fenomen de sămănătorism evreiesc; scriitorul zugrăvește pregnant dragostea de pământ a unui copil de arendaș evreu, sărăcit și venit la oraș; roman autobiografic cu experiențe erotice rurale sau nu (Heda, Conchita), dar și cu figuri valabil desenate, ca cea a bătrânului Buium, omul întreprinzător, sărăcit și resemnat <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-64">
                           <hi rend="color(#0b0080)">[64]</hi>
                        </ref>.</p>
                     <p>
                        <hi rend="bold">Alți scriitori.</hi> În acest capitol mai cităm și alți povestitori:</p>
                     <p>Tudor Teodorescu-Braniște, sentimental și cursiv în primele lui schițe (<hi rend="italic">Suflet de femeie, Șovăiri</hi>), a prins mai multă autoritate de povestitor în <hi rend="italic">Cimitirul no. 13</hi> și <hi rend="italic">Ochiul de nichel</hi>, și chiar incisivitate de satiră socială în <hi rend="italic">Băiatul popii</hi>.</p>
                     <p>Igena Floru ne-a lăsat un volum de grațioase nuvele postume.</p>
                     <p>Margareta Miller-Verghy și-a adunat în volum nuvelele, <hi rend="italic">Umbre pe ecran</hi> (1935), din care cel puțin <hi rend="italic">Ca să pot muri</hi> e admirabilă.</p>
                     <p>Aida Vrioni ne-a dat un roman de moravuri sociale, <hi rend="italic">Fată sport</hi> (1925).</p>
                     <p>B. Iordan, două bune romane din viața școlară, <hi rend="italic">Normaliștii</hi> și <hi rend="italic">Învățătorii</hi>, și acum în urmă mult mai greoiul roman <hi rend="italic">Pământul ispitelor</hi>(peisagii și moravuri din Deltă).</p>
                     <p>Anișoara Odeanu a debutat cu un volum de notații vioaie, <hi rend="italic">Într-un cămin de domnișoare</hi> (1934); anul acesta a publicat prea extensivul, dar încă plin de savoare, roman <hi rend="italic">Călător din noaptea de ajun</hi> (1936).</p>
                     <p>Horia Oprescu, cursivul și plăcutul roman <hi rend="italic">Floarea neagră</hi> (1932).</p>
                     <p>Adrian Hurmuz, un bun și promițător debut în <hi rend="italic">Minunea</hi> (1936), urmat de altele, fără a-și fi realizat destinul făgăduit.</p>
                  </div>
                  <div type="div4">
                     <head>6. EPICA AUTOBIOGRAFICĂ</head>
                     <p>Deși aproape întreaga epică are la temelie o experiență personală și constituie într-un fel o autobiografie, vom cerceta în acest capitol o serie de scriitori care, fie că au procedat la reconstituirea aproape memorialistică a vieții lor, ușor romanțată, fie că, pornind de la propria lor psihologie, o proiectează într-un șirag de eroi ce se pot ușor reduce la aceeași unitate sufletească — indiferent dacă se realizează obiectiv, analitic sau narativ. Literatura aceasta e, în genere, opera criticilor, eseiștilor și a ideologilor.</p>
                     <p>
                        <hi rend="bold">Mihail Dragomirescu.</hi> Nu fără un sentiment de nedumerită stânjenire ne aflăm în fața celor trei volume ale lui Mihail Dragomirescu (n. 1868) apărute până acum: <hi rend="italic">Ogrezeni și Dărmănești</hi>, <hi rend="italic">Focul și Sănducu</hi>, dintr-o vastă epopee ciclică, intitulată <hi rend="italic">Copilul cu trei degete de aur</hi>, din care mai sunt anunțate încă alte optsprezece. Strict autobiografice, e poate tot ce s-a scris mai „monumental“ ca gen în literatura universală, de la <hi rend="italic">Iliada</hi> până la romanul ciclic al lui C. Stere, cu atât mai mult cu cât în volumele apărute și, probabil, și în cele ce vor urma, nu e vorba de luptele de zece ani din jurul Troiei, nici de materialul uman imens din <hi rend="italic">În preajma revoluției</hi>, cu mediul atât de pitoresc și de felurit al ghețarilor Siberiei penitențiare, ci de simpla viață a lui Sănducu, fiul învățătorului Gheorghiță Dărmănescu din Ogrezeni, secționată până acum pe spațiul numai a șapte ani de existență (1870—1877).</p>
                     <p>Firul povestirii pornește, e drept, ceva dinainte de nașterea micului erou, în jurul căruia, prin apariția în vis a „copilului cu trei degete de aur“, plutește anticipat aura unui mare destin literar, obiectul probabil al celorlalte volume. Dincolo de așteptările cuvenite creatorului „integralismului“, opera sa nu pleacă nici de la considerații ideologice și nici nu se rezolvă în prospecțiuni psihologice, ci de la realități, adică, mai precis, de la realitatea unui sat din șesul dunărean, Ogrezeni — care ar putea fi Plătărești —, și a unei existențe individuale, adica a lui Sănducu, încadrată în toate elementele ambianței rurale. Narațiunea, cu alte cuvinte, e epică, fără lirism și psihologism retrospectiv, ba chiar de un realism destul de amorf.</p>
                     <p>Criticul cunoaște și respectă regulile genului. Ne-am putea plânge chiar că, în primul volum mai ales, suntem implicați într-un încâlcit ghem de spițe și de genealogii, pe care, deși strict autentice, poate, nu le urmărim cu un interes egal interesului acordat, de pildă, destinului tragic al lui Vasilache. Nici mica lume de tovarăși de joacă din ultimul volum (Nedelcu, Tomuleț, Mitică a lui Țică etc.) și nici chiar precocele Sănducu, căruia încep a i se presimți „cele trei degete de aur“, de vreme ce știa de la opt ani „să scrie și să citească și cu litere latine și cu litere bisericești și învățase pe dinafară Crezul și-l zicea în biserică fără greșeală“, și se zbătea în dezlegarea prematură a tainelor firii — nu reușesc să ne încordeze atenția pe spații cu mult prea mari. Dacă ne-am interesat totuși de isprăvile și mai neînsemnate ale lui Nică a lui Ștefan a Petrei, care nu avea, bietul, „trei degete de aur“ — se explică, se vede, prin faptul că arta e o insensibilă vibrație solară ce pune aur în cea mai modestă pulbere și ne înșeală — adică oficiu de impostură și nu de notariat.</p>
                     <p>
                        <hi rend="bold">E. Lovinescu.</hi> Preocupările literare ale lui E. Lovinescu pornesc în același timp cu preocupările critice: <hi rend="italic">Nuvele florentine</hi> (devenite apoi<hi rend="italic">Crinul</hi>, 1906), drama ibseniană <hi rend="italic">De peste prag</hi> (1906), <hi rend="italic">Scenete și fantezii</hi> (1911), romanul <hi rend="italic">Aripa morții</hi>(1913) și <hi rend="italic">Lulu</hi>. Adevărata lui activitate epică se desfășoară însă mai târziu în șase romane: <hi rend="italic">Viața dublă</hi> (din contopirea a două narațiuni mai vechi), <hi rend="italic">Bizu, Firu-n patru, Diana</hi> (din ciclul <hi rend="italic">Bizu</hi>), <hi rend="italic">Mite și Bălăuca</hi> (din ciclul neterminat încă al lui Eminescu). Fie că se numește Andrei Negrea (din <hi rend="italic">Viața dublă</hi>) sau Anton Klentze, zis Clenciu, zis și Bizu (din ciclul lui <hi rend="italic">Bizu</hi>), sau Mihai Eminescu, se poate desprinde de pe acum unitatea de ton, de psihologie, involuntară, firește, a eroului, pe temeiul inadaptării, adică a unei teme literare mai vechi, care, caracteristică sufletului moldovenesc, se poate identifica sub forma pasivității, de la ciobanul fatalist al Mioriței, până la literatura lui Mihail Sadoveanu și Cezar Petrescu sau, sub forma răzvrătirii, în eroii lui C. Stere. Moldovenească, ea nu trebuie confundată totuși cu sămănătorismul, după cum nu se confundă nici ruralismul. Sămănătorismul nu reprezintă o problemă de material uman, ci o atitudine lirică față de dânsul.</p>
                     <p>De ordin pur sufletesc, inadaptarea din <hi rend="italic">Viața dublă</hi> se manifestă în inferioritatea sentimentală a eroului. Tratate cu intenție psihologică, primul episod e străbătut de un lirism vag, vaporos, iar cel de al doilea, de un simplu schematism dramatic, descărnat, cu un amestec de poezie, de pitoresc descriptiv și cu idealizarea neconturată a personagiilor. Cu totul altfel e „inadaptarea“ din ciclul lui <hi rend="italic">Bizu</hi>, al cărui prim volum ne evocă aliric o copilărie pusă în condițiunile normale ale fericirii, fără să o cunoască totuși. Neliniște sufletească, nemotivată din afară prin nimic, ci, organică, determinată numai de lipsa de apetență a vieții; vagă aspirație, netradusă măcar în schița unui act, spre moarte, cu un sentiment de „precaritate“, de „labilitate cosmică“; lipsă de reacțiune în fața dragostei, a bolii și a morții, fixată în preparate analitice discontinui. Prin absența vitalității, omul ar putea părea morbid, dacă psihologia lui nu s-ar desprinde totuși pe un fond de echilibru moral, ieșit dintr-o contemplativitate fără urma dezaxării sau a nemulțumirii personale sau sociale. Pe când în <hi rend="italic">Bizu</hi> (1932) se stabileau temele principale ale unei psihologii deficitare, fără pastă epică, în <hi rend="italic">Firu-n patru</hi> (1933), subiectul se limitează la un simplu episod sentimental. Sub liniștea aparentă, sub ataraxia totală spre care tinde, mocnește, în realitate, o sensibilitate dureroasă, nevoia complicației pentru a eluda poate actul, o suspiciune de fiecare clipă. Duelul dintre Bizu și Diana se desfășoară în cadrul unor elemente minime, sporite doar prin rezonanța lor sufletească în erou, ce-și apără refuzul răspunderii printr-o cazuistică frenetică.</p>
                     <p>Fără alte interferențe cu viața, romanul e strict psihologic, analitic și într-un ton prea eseistic; în lipsa faptelor, se discută cu prea multă pertinență didactică intenția lor. Trecut din cadrul deliberărilor în cel al unor întâmplări cu totul neprevăzute, duelul se prelungește și în <hi rend="italic">Diana</hi>(1936), roman de tehnică, cu un interes gradat întreținut într-o formulă teatrală, cinematografică aproape, rezolvat abia în ultima scenă. Mediul lui e de altă calitate morală: Rosina, Diana, Hugo, Lică Scumpu nu sunt lipsiți de contur și chiar de nuanțe; tipuri de voință, de viclenie, de mare ipocrizie, exprimate în forme și mijloace diferite. În total, din aceste patru romane se desprinde viziunea unui erou central, a unui om cu un mare deficit de voință, cu un refuz integral al vieții, cu o superioritate morală instinctivă, cu un fel de nepăsare aparentă, îndărătul căreia e o sensibilitate dureroasă. Cu toate că s-a spus că e un naiv, un simplu poate, Bizu e, în realitate, un neliniștit, un sceptic fundamental, un bănuitor pornit să-și complice datele cele mai clare: în <hi rend="italic">Firu-n patru</hi>, pentru a scăpa de răspundere; în <hi rend="italic">Diana,</hi> pentru că nimeni n-ar fi avut mai multă luciditate în plasa unor întâmplări neobișnuite. Identitatea punctului lui de vedere cu cel al cititorului constituie probabil singurul interes al cărții.</p>
                     <p>Cu mult mai neașteptată este deslușirea aceleiași viziuni și în crearea fizionomiei lui Eminescu, în cele două romane apărute până acum,<hi rend="italic">Bălăuca</hi> și <hi rend="italic">Mite.</hi> Eminescu e, în fond, același Bizu, cu același abulic refuz al vieții, nu din nemulțumiri sociale sau personale, ci al vieții în sine, crescut, firește, prin adaosul înaltei lui contemplativități, al genialității chiar, ce-l proiectează peste timp și spațiu sub aspectul ideal al „poetului“. În <hi rend="italic">Mite</hi> (1934), autorul se străduiește de a-i spori în condițiile umile ale mizerei lui existențe aura superiorității morale, așa că, prin marea lui dezinteresare, prin frumusețea unui suflet candid, dezlegat de orice apetență, în situațiile cele mai penibile, el depășește cu mult pe Carp, pe Maiorescu, pe Caragiale…</p>
                     <p>
                        <hi rend="italic">Bălăuca</hi> (1935) situează episodul Veronica Micle într-un cadru de mai mare mișcare și cu mai multe elemente de creație obiectivă; la oricâte confuzii ar da loc tehnica amestecului de vis sau mai bine-zis de rememorare a unor episoade trecute, cu interferență de situații prezente, era impusă de faptul anteriorității scenelor esențiale ale episodului față de legătura poetului cu Mite, — și triologia trebuia să aibă cel puțin aparența unei succesiuni cronologice.</p>
                     <p>S-a vorbit de intenția de ponegrire, de înjosire a marelui poet, numai pentru că nimic nu poate dezarma reaua credință sau simpla nepricepere. Intenția idealizării lui pe fundalul mizeriei și umilității umane se poate, dimpotrivă, deduce și din faptul că, în crearea lui Eminescu, autorul vedea încununarea firească a propriei sale viziuni, concepută cu un sfert de veac înainte (<hi rend="italic">Aripa morții</hi> datează din 1913) și urmărită involuntar, dar tenace, într-o serie de șase romane — popasurile unei ascensiuni literare probabile. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-65">
                           <hi rend="color(#0b0080)">[65]</hi>
                        </ref>
                     </p>
                     <p>
                        <hi rend="bold">G. Ibrăileanu.</hi> După cum de la ideologul revoluționar C. Stere nu ne-am fi putut aștepta, la bătrânețe, la revărsarea epică a memorialisticii din <hi rend="italic">În preajma revoluției</hi>, tot așa nu ne-am fi așteptat nici de la G. Ibrăileanu la <hi rend="italic">Adela</hi>, floarea suavă a unei vieți dezolate. Nimic nu dovedea în trecutul lui preocupări pur literare; în scris nu se vedea nici o indicație de sensibilitate estetică, ci, dimpotrivă, numai de inaptitudine pentru expresia artistică. Criticul, a cărui investigație s-a menținut până la urmă în domeniul socialului și a cărui analiză n-a depășit domeniul didacticului, ne-a dat totuși în <hi rend="italic">Adela</hi> un model de literatură psihologică străbătută de o poezie reală. Romanul nu are, firește, pecetea prezentului, ci se zbate între poem și analiză, într-o compoziție totuși unitară și armonioasă. Dragostea unui intelectual între două vârste pentru o fată mult mai tânără decât dânsul, dragoste în care punerea unui mantou pe umerii iubitei devine un act de mare îndrăzneală erotică, e zugrăvită în notația pregnantă a unor elemente umile ce-și găsesc farmecul în însuși gingașa lor fragilitate. Pe fondul vechi, prăfuit, perimat, frăgezimea sentimentului înflorește pură. Chiar lipsa de expresie binecunoscută a criticului dispare sub valul poeziei discrete, fine, cu timidități de începător și cu lucidități sceptice de om matur, — totul solubilizat în perfecta adaptare a ritmului sufletesc cu cel al elocuțiunii. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-66">
                           <hi rend="color(#0b0080)">[66]</hi>
                        </ref>
                     </p>
                     <p>
                        <hi rend="bold">G. Călinescu.</hi> Era firesc ca talentul literar al lui G. Călinescu, notoriu în domeniul criticii, să-și caute expresia și în roman. În <hi rend="italic">Cartea nunții</hi> nu primează totuși analiza psihologică, cum ar fi fost de așteptat, ci intenția pur epică. Începutul romanului, cu întoarcerea în țară a eroului în trenul de la Predeal, ne pune în față vigoarea descriptivă a peisagiului carpatic, în care plasticul se ridică la viziunea geologicului. Scriitorul vede și știe proiecta. Descripția „casei cu molii“ — paragina preistorică din strada Udricani, plină de praf, de păianjeni și de mucegaiul unor babe (tanti Magdalina, tanti Ghenca, tanti Fira, tanti Mali etc…) este zugrăvită cu pitoresc, ca și sinuciderea maniacului profesor Silvestru. Încolo, psihologia e prea schematică.</p>
                     <p>În ciudata lui erotică, Jim, eroul, rămâne inconsistent. Convenționala viziune sportivă și mecanică a noii generații trezește impresia unui placaj voit modernist. Deși trădează influența lui Lawrance, evocarea actului sexual în elementul lui generator nu e lipsită de amploare și accent mistic. Aici, ca și în proiecția cosmică a începutului, aceeași capacitate de a trece din real în plan simbolic. Calități epice și poetice ce se cer cultivate și realizate. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-67">
                           <hi rend="color(#0b0080)">[67]</hi>
                        </ref>
                     </p>
                     <p>
                        <hi rend="bold">Eugen Relgis.</hi> Lăsând la o parte opera de debut <hi rend="italic">Triumful neființei</hi> (1913), influențată de D. Anghel, Eugen Relgis (n. 1895) ne-a dat un roman, <hi rend="italic">Petru Arbore</hi> (1924), apărut sub forma unei trilogii: <hi rend="italic">I. Întâile năzuințe; II. Izvoarele interioare; III. Prăbușiri creatoare</hi>, cu intenții de roman psihologic, dar, în fond, cu teze umanitariste. El a reluat vechea temă sămănătoristă a inadaptatului; elev încă de liceu, singuratic și visător, în larma batjocoritoare a camarazilor săi, Petru Arbore se îndrăgostește de servitoarea Floarea, pe care vrea să o înalțe și s-o purifice; din spirit de jertfă, o cedează apoi unui rival, lui Ștefan Dragu; în celelalte volume, scriitorul urmează linia eroului său, ca student la școala de Arhitectură, în mijlocul Capitalei dușmănoase; povestea unei noi iubiri cu o studentă logodită și ridicarea unui depozit pentru manufactura tutunului formează substanța volumului al doilea; construirea unui siloz de cereale și a unei uzine de arme pentru Arsenal, iubirea cu o medicinistă și intrarea României în război, cu toate problemele de conștiință pe care le putea ridica în sufletul unui umanitarist, formează materia volumului al treilea al acestui roman autobiografic, pe deasupra căruia planează și tehnica și mentalitatea lui Jean Christophe al lui Romain Rolland. Liric, ideologic și, mai ales, retoric, în sărăcia de invenție, romanul scriitorului se zbate într-o serie de monoloage interioare sau de disertații pe diferite teme sociale și filozofice. Autoanaliza, din nefericire nealimentată de o acțiune epică, se intensifică și mai mult în următorul roman al scriitorului, <hi rend="italic">Glasuri în surdină</hi> (1927), care continuă disertațiunea interioară a lui Petru Arbore de suflet singuratic, neadaptat și, de data aceasta, și izolat printr-o fatalitate organică. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-68">
                           <hi rend="color(#0b0080)">[68]</hi>
                        </ref>
                     </p>
                     <p>
                        <hi rend="bold">Mircea Eliade.</hi> În cadrele mișcării culturale din ultimii zece ani, Mircea Eliade a avut rolul de animator al „generației“ sale, în care și-a amestecat atât de mult febrila-i și multilaterala-i activitate încât, dacă n-a inventat-o, i-a dat cel puțin conștiința existenței. Din iluzia unei îndreptățiri superioare a catastrofei războiului mondial, problema palingenezei universale s-a ridicat pretutindeni în acești douăzeci de ani, nu numai în ordinea politică și socială, ci și în cea sufletească, schițându-se într-o vreme chiar curba unei întoarceri spre misticismul religios. La noi, Mircea Eliade e privit ca interpretul tuturor problemelor spirituale ale „generației“ sale, deși, poate, cercetându-și pulsul, i-au trecut întrucâtva febrele și preocupările. S-a descoperit astfel în ceilalți. Nu este însă locul de a-i fixa aici atitudinea destul de contradictorie față de probleme și de oameni, prețioasă totuși și prin candoarea tinerească a entuziasmului și prin noblețea unei activități, pe atât de dezinteresată, pe cât de dezordonată. Ajunse la o amploare aproape profesională, legăturile lui cu literatura, singurele în discuție, par totuși numai sporadice și în intenția vădită a unui diletantism, a unei concesiuni făcute zilnic gustului public pentru forma romanului. Întâia lui încercare în acest gen nu-l putea, dealtfel, apropia prea mult de dânsul. <hi rend="italic">Isabel și apele diavolului</hi> (1930) e tot un fel de eseistică romanțată, discursivă și ideologică, cu influențe supărătoare. Papinismul activității lui anterioare face loc influenței lui Gide, a actului gratuit și a diabolismului, adică a perversității de a se substitui voinței altuia, împingând-o, în chip cu totul dezinteresat, spre destine străine și arbitrare. Exotismul mediului indian, nu încă destul de colorat pentru a putea susține prin sine interesul unei narațiuni penibile și sub raportul expresiei și al unei erotice deficiente și poate tocmai de aceea obsesive, nu se realizează pe deplin decât în <hi rend="italic">Maitreyi</hi> (1933), poem de iubire, în nici o legătură cu epica, de o puritate de sentiment, de exaltare lirică, de o pastă atât de fină și atât de ciudată a eroinei, în decorul unui peisagiu inedit. E tot ce a scris Mircea Eliade, nu mai bun — în ordinea creației literare —, ci mai unitar și mai nealterat de intenții ideologice…</p>
                     <p>Ieșit din teoriile ideologului asupra autenticului, asupra confesionalismului, spre care a împins atât de anarhic și pe tinerii generației lui — dar și din influența încă prezentă a lui André Gide din <hi rend="italic">Journal des faux-monnayeurs</hi> și <hi rend="italic">Șantier</hi>, se leagă tot de faza preepică, aglutinând o pulbere de fapte nefolosite sub forma romanului, de blocuri de piatră nelegate „în trista categorie a creației epice“, cum se exprima însuși autorul. În dezordinea lui căutată, materialul e încă subiectiv, interesant prin personalitatea vibrantă a animatorului.</p>
                     <p>Apărută în 1934<hi rend="italic">, Lumina ce se stinge</hi> datează din 1931, adică tot din faza preepică; deși nu mai e indian, exoticul apare sub forma unui mediu convențional, nefixat în spațiu și timp, iar subiectul e de domeniul fantasticului; diabolismul din Isabel se menține și aici sub forma dorinței perverse a lui Manoil de a schimba, printr-un act arbitrar, cursul existenței altora. Cartea rămâne ideologică, romantic tenebroasă și nesatisfăcătoare.</p>
                     <p>Activitatea epică propriu-zisă a scriitorului nu începe decât cu apariția <hi rend="italic">Întoarcerii din rai</hi> (1934), în care, după ce a fost animatorul generației sale, făcând-o să se recunoască în parte în preocupările lui și fracționând-o pe spații limitate de ani, a încercat să o fixeze și literar. Confundând-o cu propria-i personalitate, ca să dea impresia realizării epice, și-a descompus-o în elementele constitutive și adesea contradictorii, pentru a le proiecta apoi în individualități independente; crescuți în atmosfera cafenelei Corso și a dezbaterilor publice ale Criterion-ului, pulbere planetară desfăcută din incandescența însăși a autorului, câțiva dintre tinerii eroi ai romanului îl reprezintă în diversele lui aspirații. Paralizat în voință și în acțiune, Pavel Anicet e frământat de problema existenței metafizice și își rezolvă năzuința spre unitate prin sinucidere; Emilian își caută realizarea în act, fie el și de natură anarhică; prins în mișcarea comunistă de la atelierele Grivița, nu are, la urmă, curajul faptei și se retrage învins. La fel și David Dragu, Lazarovici etc., reprezintă soluțiuni diferite pentru problematica vieții împinse la termenul final al abdicării, al înfrângerii… Dacă romanul conține și indicații de realizare epică (unele tipuri de tineri de la Corso, descripția revoltei de la atelierele Grivița etc.), tehnica este însă vizibil și acceptabil influențată de maniera lui Aldous Huxley din Contrapunct, dar și inacceptabil, de cea a lui Joyce, a monologului interior și a interferenței supărătoare a persoanei întâia cu a treia.</p>
                     <p>Indicația din <hi rend="italic">Întoarcerea din rai</hi> devine siguranță în <hi rend="italic">Huliganii</hi> (huligani, în înțelesul arbitrar al autorului, sunt toți cei ce nu respectă comandamentele sociale, ierarhiile etc.). Drumul spre epic este precizat printr-o realizare de mult așteptată; romancierul „generației“ sale a reușit, în sfârșit, să creeze o serie de figuri bine definite, deși unele îl proiectează tot pe dânsul, într-o vastă narație epică, influențată încă de tehnica lui Huxley, dar nu și de a lui Joyce. Oricât ar fi vorba de o frescă, compoziția e încă exagerat de slobodă și mai reușită în ceea ce nu-i esențial. Lunga povestire de dragoste a lui Gheorghiu, de pildă, în nici o legătură cu tinerimea ideologică, și vag subiectivă, deci cu adevăratul obiect al romanului, e zugrăvită mai pregnant decât cea a celorlalți eroi, indicând cu mult mai mult asupra viitorului epic al scriitorului. Supărătoare în această frescă, altfel viguros implicată, e iarăși influența excesivă a lui André Gide, individualismul, imoralismul teoretic al tuturor tinerilor, împins până la cinism și fanfaronadă care dezgustă, dacă îl credem, și nu interesează, dacă îl luăm drept poză. Atât de echivoc și de obsedant în întreaga lui operă, erotismul devine și el fornicație universală și aproape un scop de sine. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-69">
                           <hi rend="color(#0b0080)">[69]</hi>
                        </ref>
                     </p>
                     <p>
                        <hi rend="bold">Anton Holban.</hi> Primul roman al lui Anton Holban (1902— 1937), <hi rend="italic">Romanul lui Mirel</hi>, a prefigurat, încă sumar și inexpert, imaginea însăși a autorului, a unui tânăr cu o copilărie prelungită, și, deși trecut de mult de vârsta pubertății, rămas în afara vieții, prin tot felul de inaptitudini, împotriva cărora se răzbună, ca de obicei, printr-o atitudine sarcastică și poate chiar crudă. Atitudinea ironică față de o viață pururi inaccesibilă s-a continuat și în <hi rend="italic">Parada dascălilor</hi>, într-o galerie de portrete incisive, — apă tare de mici notații și trăsături caricaturale. Vocația adevărată și-a găsit-o scriitorul abia în <hi rend="italic">O moarte care nu dovedește nimic</hi>, adică în exploatarea lumii interioare, a sufletului, și numai în latura unui erotism de substanță pur psihologică. Esențial subiectiv, scoțându-și materialul dintr-o experiență strictă, transcris cu o sinceritate uneori uluitoare, incapabil de a-l prelucra, de a-l transfigura, din lipsă de invenție, de fantezie — romanul scriitorului se rezolvă în clasicul duel dialectic între „el“ și „ea“ — adică între Sandu și Irina. Nu e vorba de un sentiment natural, spontan, generos, de o dăruire de sine, ci mai mult de nevoia exercitării unei tiranii cu presupuse supremații intelectuale sau morale, a unui joc crud de sfâșieri sufletești căutate, dar și suportate cu o luciditate ce exclude idealizarea, nu însă și căderea în rețeaua propriilor sale curse și nici suferința pentru o ființă mai mult persecutată decât adorată, din orgoliul de a se ști iubit. Când, părăsită, Irina moare într-un presupus accident, gândul că a fost poate cu adevărat un accident și nu o sinucidere îi întreține și postum nesiguranța: literatură a aceluiași Mirel, nu lipsită de morbiditate și de o cruzime interesantă psihologic.</p>
                     <p>Nevoia de a se ști iubit fără reciprocitate se preface în Ioana în nevoia de a ști cum a fost înșelat de altă iubită părăsită pentru un timp. Studiul unei gelozii pur morale, retrospective, cu obsesii morbide, cu reveniri doloriste asupra rănilor. Romanele lui Holban nu sunt compuse, ci sunt simple însăilări de notații pregnante prin autenticitate, cu o evidență confesională până la stridență. Intensive, ele nu prind nimic din aspectele extensive ale vieții, ci se scufundă în propria suferință a scriitorului, în vederea extragerii unicului lui aliment, de pelican îndrăgostit de propria-i suferință. Lumea din afară nu există decât doar sumar, în elementul ei comic. Cum nu povestesc niciodată nimic, ele sunt (mai ales Ioana) statice, acumulative, sfredelind cu încăpățânare o stare sufletească morbidă, insolubilă. Cu o limbă neîngrijită și cu pretenții teoretice împotriva scrisului artistic, stilul rămâne totuși simplu, lucid și intelectual, cu sedimentul experienței celor mai buni analiști francezi… <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-70">
                           <hi rend="color(#0b0080)">[70]</hi>
                        </ref>
                     </p>
                     <p>
                        <hi rend="bold">Octav Șuluțiu.</hi> Deși încă neformat sub raportul expresiei critice, Octav Șuluțiu a dovedit în romanul <hi rend="italic">Ambigen</hi> (mai ales în prima lui parte) nu numai discernământ analitic, ci și o neașteptată îndemânare stilistică. Psihologia lui Di se încadrează în psihologia deficitară a lipsei de voință. Pe când însă, integral, și de ordin spiritual, deficitul vieții îi împinge, de obicei, pe astfel de eroi spre o ascensiune morală — de ordin mai mult sexual, pe Di îl aruncă într-o serie de experiențe erotice întristătoare până la neverosimila căsătorie cu prostituata Elina, dintr-un fel de regretabilă satisfacție în decădere.</p>
                  </div>
                  <div type="div4">
                     <head>7. EPICA DE ANALIZĂ PSIHOLOGICĂ</head>
                     <p>Într-o măsură oarecare, analiza psihologică se află îndărătul mai tuturor creațiilor epice. Odată însă cu maturizarea literaturii noastre, sunt scriitori ce au adâncit analiza până la reconstituirea întregii plase de acțiuni și reacțiuni sufletești din dosul faptelor, adică a narațiunii pur epice. În capitolul de față vom cerceta câțiva din acești analiști ai conștientului, la care vom adăuga chiar și pe cei ce, fără analize precise, sondează inconștientul sau realizează prin acumulare și sugestie stări de conștiință obsesive, morbide, inanalizabile.</p>
                     <p>
                        <hi rend="bold">Hortensia Papadat-Bengescu.</hi> Prima formă de expresie literară a scriitoarei s-a manifestat în schițele publicate în <hi rend="italic">Viața românească</hi>, adunate apoi în volumul <hi rend="italic">Ape adânci</hi> (1919); formă nediferențiată încă de impresionism liric, în care considerațiile intelectuale, trase în jurul unor subiecte întâmplătoare, se combină cu elanuri lirice și cu mici extaze; poeme în proză, ce nu așteaptă decât cadența ritmului (<hi rend="italic">Dorința</hi>), întretăiate de analize ce-și scoboară inciziunea până în inconștient și în obsesie (capitolul <hi rend="italic">Poveștile ochilor din Femei, între ele</hi>).</p>
                     <p>În însăși formula lor, <hi rend="italic">Apele adânci</hi> au fost depășite. <hi rend="italic">Sfinxul</hi> (1920) (cu <hi rend="italic">Lui Don Juan în eternitate</hi> și <hi rend="italic">Pe cine a iubit Alisia?</hi>) și apoi <hi rend="italic">Femeia în fața oglinzii</hi> (1921), (cu <hi rend="italic">Agonie, Voluptate, Basme</hi>) au desăvârșit-o, împingând și lirismul, dar și autoanaliza psihologică la așa măsuri și, combinându-le într-o țesătură atât de intima încât au constituit o originalitate, ce întrece cu mult preludiul strict al <hi rend="italic">Apelor adânci.</hi>
                     </p>
                     <p>Literatura scriitoarei aduce o notă de francă senzualitate, de exaltare păgână cu aspecte de narcisism. Când nu se exaltă pe sine, ea se apleacă asupra misterului feminin pentru a-l sfâșia. Analitică sub raportul cercetării turburărilor psihologice și fiziologice ale amorului, opera ei este pur lirică de îndată ce se apropie de forța misterioasă din care pornește. Privit ca o fatalitate, amorul scapă oricărei calificații morale; o astfel de concepție nu poate însă legitima decât o mare pasiune și „eroinele“ scriitoarei sunt toate sub biciul de foc al unei pasiuni ce se proiectează dincolo de bine și de rău, în lumea forțelor pure, fie că se manifestă sub forma dorinței senzuale a Biancei, a uraganului pasiunii fatale a Alisiei sau a fluxului dragostei contrariate a Manuelei.</p>
                     <p>Dacă s-ar fi mărginit numai la panlirism, literatura scriitoarei n-ar fi câștigat, totuși, decât în intensitate, fără a se diferenția de celelalte producții lirice. Originalitatea ei stă însă în fuziunea lirismului cu spiritul analitic.</p>
                     <p>De rasa stendhaliană a analiștilor, ea își mărește viața sentimentală prin colaborația analizei, prin care, odată cu atitudinea sinceră până la cinism față de fenomenul sufletesc, și în specie față de feminitate, iese din romantismul și subiectivismul obișnuit al literaturii feminine. Deși materialul este exclusiv feminin, atitudinea scriitoarei e virilă, fără sentimentalism, fără duioșie, fără simpatie chiar, pornită din setea cunoștinței pure și realizată, cu eliminarea dulcegăriei, prin procedee riguros științifice.</p>
                     <p>
                        <hi rend="italic">Ape adânci, Sfinxul</hi> și <hi rend="italic">Femeia în fața oglinzii</hi> formează prima etapă a literaturii scriitoarei, a lirismului pur și a autoanalizei incisive;<hi rend="italic">Balaurul</hi> (1923) și <hi rend="italic">Romanța provincială</hi> (1925) constituie o fază de tranziție spre obiectivitate, fie prin numeroasele elemente epice, fie prin potolirea exaltării lirice și a obsesiei. În volumul din urmă se află și <hi rend="italic">Fetița</hi> și <hi rend="italic">Sânge</hi>, două fragmente admirabile ale unei autobiografii psihologice pe care o așteptăm încă.</p>
                     <p>O introspecție atât de ascuțită și un lirism atât de învolburat nu puteau dispare integral și, mai ales, brusc nici din opera de maturitate a scriitoarei, a fazei de creație obiectivă reprezentată prin cele trei romane, apărute până acum, din ciclul familiei Halippa: <hi rend="italic">Fecioarele despletite, Concert din muzică de Bach</hi> și <hi rend="italic">Drum ascuns</hi>. Lirismul pur dispare, după cum dispare și autobiografia psihologică; materialul e în întregime obiectiv, dar în <hi rend="italic">Fecioarele despletite</hi> el se desfășoară în bună parte prin viziunea și comentariul liric al lui Mini, pe când în <hi rend="italic">Concert din muzică de Bach</hi> reziduurile lirismului se absorb aproape în întregime, pentru a ne da cea mai mare sforțare epică a scriitoarei și una din cele mai pozitive valori a literaturii române.</p>
                     <p>Darul observației și puterea de creație nu se câștigă la lumina unui principiu critic, ci numai se lărgesc și se afirmă mai categoric când talentul prinde conștiință de înseși legile exprimării sale. Chiar în <hi rend="italic">Ape adânci</hi>, bucata <hi rend="italic">Femei, între ele</hi> conține germenii viitoarei literaturi obiective a scriitoarei. Evoluția se simte și în faza de tranziție a <hi rend="italic">Balaurului</hi> și a <hi rend="italic">Romanței provinciale</hi> (mai ales în Coana Ileana). Ea e în creștere în romanul <hi rend="italic">Fecioarele despletite</hi> (1926), fără a fi desăvârșită, și se desavârșește în celelalte două.</p>
                     <p>Nu e intenția acestei cărți de a rezuma subiectul celor trei volume din seria Halippilor, dar e cu neputință să trecem peste figurile principale: iata-l deci pe moșierul Doru Halippa, „seniorul“ de la Prudeni, frumosul, echilibratul, sportivul, decorativul Halippa, victima fericită a amorului conjugal al frumoasei Lenora, care, după o tinerețe mediocră și agitată la Mizil, ajunge castelana adorată și adoratoare de la Prudeni, patriciana languroasă după amorul bărbatului său. Și în această atmosferă de liniște și voluptate îngăduită izbucnește prima dramă: fata mai mare, senina și severa Elena, rupe logodna cu „prințul“ Maxențiu, din pricina atitudinii echivoce a surorii sale, a „țânțarului“, a „lăcustei“ Mika-Lè, față de logodnicul ei. De aici criza de nervi a frumoasei Lenora, lunga ei boală sufletească descrisă în etape minuțioase, ciudata ei repulsiune față de bărbatul său, atât de nevinovat și atât de iubit odinioară, rezolvată prin mărturisirea — nereclamată de nici o altă logică decât cea a unei psihologii morbide — mărturisirea că Mika-Lè, „țânțarul“ odios, „lăcusta“, nu e copilul lui Doru, ci rodul unei clipe de uitare de sine cu un zugrav italian ce lucrase de mult la o aripă a casei rămase și acum neterminată… Toată partea aceasta, nu atât de analiză psihologică, cât de alăturare de atitudini succesive într-o linie de psihologie morbidă, e magistrală, deși nu totdeauna explicabilă pentru discernământul logic. „Studiul“ acestei psihologii ilogice e, dealtfel, una din caracteristicile scriitoarei.</p>
                     <p>Prin <hi rend="italic">Concert din muzică de Bach</hi> (1927), o nouă literatură română începe printr-o afirmație definitivă; sub ochii noștri se înfăptuiește o mare frescă a vieții orășenești, unde toate straturile sociale sunt reprezentate, de la acel Lica Trubadurul, crai de mahala, în care germinează virtualitățile ascensiunilor fulgerătoare, și până la prințul Maxențiu, floarea de seră a unei rase istovite, între care nimic nu-i lăsat la o parte, nici intelectualitatea, nici senzualitatea, nici arta (cu gravele emoții ale concertului), nici forțele instinctuale, nici patologia, nici virtuțile burgheze, nici feminismul, într-un cuvânt, nimic din tot ce constituie complexitatea unei vieți chinuite de atâtea nevoi și aspirații. În fața unei opere de artă, problema situării pășește în primul plan. Concertul înseamnă o deschidere de drum, iar prin viața intensă, puterea de analiză, intelectualitatea și chiar ordonanța compoziției, literatura română n-are ce-i pune deasupra.</p>
                     <p>Cel de al treilea roman al ciclului, <hi rend="italic">Drum ascuns</hi>, în care ni se povestește drama grupului doctorul Walter—Lenora, devenită soția doctorului ce o scăpase, și Coca-Aimée, fiica acesteia — precum și drama grupului Elena Drăgănescu, născută Halippa,—Drăgănescu — și muzicianul Marcian — se desfășoară în aceeași gravă amplitudine ritmică și magistrală analiză. Moartea de cancer a Lenorei și de inimă a lui Drăgănescu se alătură morții de tuberculoză a lui Maxențiu, triptic clinic de o vigoare nemaicunoscută în literatura noastră și prin cunoștința tehnică a bolilor și prin notația progresivă a tulburărilor de ordin psihologic provocate de descompunerea materiei. Studiul boalei — al unei ulcerații stomacale — avea să fie, dealtfel, reluat tot atât de magistral și în <hi rend="italic">Logodnicul</hi> (1935), ultimul roman, dinafara ciclului Halippilor: punct extrem al virtuozității analitice a scriitoarei, stânjenită doar de lipsa de interes a eroului. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-71">
                           <hi rend="color(#0b0080)">[71]</hi>
                        </ref>
                     </p>
                     <p>
                        <hi rend="bold">N. Davidescu.</hi> Despre romanul <hi rend="italic">Conservator &amp; Co.</hi> (1924) al lui N. Davidescu s-a spus că descrie procesul de dispariție a conservatismului român. Dacă se raportă la un fenomen social și la procesul ideologic de dizolvare a ideii conservatoare, aprecierea nu e îndreptățită, întrucât problema ocupă un prea neînsemnat loc în economia romanului pentru a putea vedea în el o încercare de analiză socială pe bază de determinism istoric. Romanul nu zugrăvește dizolvarea partidului conservator, în structura lui ideologică, ci în organizația lui, în oameni, în zece oameni, din care unii cu nume istoric, dar, oricum, toți cunoscuți și unii în viață încă, abia acoperiți de vălul străveziu al numelui ușor schimbat, și cu toții grupați, mai mult decât în jurul unei idei politice, în jurul unei bănci, al cărei faliment, cu episoade sângeroase, a fost luni de zile obiectul discuțiilor edițiilor speciale ale ziarelor. Acțiunea se desfășoară între bancă și ziar, fără noutate de evenimente, ceea ce nu înseamnă că și făra interes de descripție și de perspicacitate psihologică. Dorința cititorului de invenție e satisfăcută doar prin creația lui Mușteriu, autentic poate, dar, prin faptul neînregistrării lui de cronică, părând o invenție neașteptată; tipul, dealtfel, e bine zugrăvit și, prin valoarea lui simbolică de ramură democratică și de sânge nou, în vinele albastre ale conservatismului, reprezentativ; iată de ce-l urmărim cu un interes mai mare decât pe toți eroii din primul plan. <hi rend="italic">Vioara mută</hi> (1928) ar voi să se desfășoare într-un cadru social: antagonismul dintr-un oraș întreg, Slatina, și popa Luca Stroici, intrat, prin însurătoare, în puternica familie a Postelnicilor, ctitoare, oarecum, a orașului embaticar. Cum însă scriitorul e lipsit de vioiciune, mobilitate și pitoresc, și nu poate exprima dinamismul exterior al maselor și nici individualiza siluete numeroase prin caracterizări sumare, latura socială a cărții e puțin realizată. Romanul trebuie, așadar, considerat ca un roman psihologic, al inadaptării plebeului Luca Stroici în sânul familiei marilor boieri Postelnici. El se descompune într-un joc obscur de reacțiuni sufletești netraduse în fapte, în vorbe, în dialog, ci în interminabile analize psihologice, abstracte, doctorale, subtile de multe ori, deși de o expresie adesea penibilă prin pedantism și contorsiune. Printr-o analiză în care intelectualul colaborează violent cu ziaristul și într-un stil științific, în care neologismul inutil și gazetăresc (“or“, „pregnanța“, „acaparantă“, „o priză puternica“ etc., etc.) se aglomerează fără grație, mai toate intențiile eroilor, învăluiți în ceața nordică a ancestralului, sunt descompuse, ca într-un spectru, înainte de a se traduce în fapte și chiar în vorbe; laconismul lor este însă răscumpărat printr-o exuberanță de analiză ce dovedește o adevărată virtuozitate în răspicarea mobilurilor adânci, impenetrabile și ilogice, dar nu poate ascunde deficitul de viață clară și logică sau chiar de viață, pur și simplu.</p>
                     <p>Virtuozitate analitică oprită în pragul acceptabilului din <hi rend="italic">Vioara mută</hi>, pășit și depășit în <hi rend="italic">Fântâna cu chipuri</hi> (1931), roman de disertații psihologice, de viziuni antice, amestec de manual și de poem în proză <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-72">
                           <hi rend="color(#0b0080)">[72]</hi>
                        </ref>.</p>
                     <p>
                        <hi rend="bold">Camil Petrescu.</hi> Psihologul dovedit în teatru s-a realizat apoi și în substanță epică în <hi rend="italic">Ultima noapte de dragoste, întâia noapte de război</hi>și <hi rend="italic">Patul lui Procust</hi>, două din cele mai bune romane de analiză ale literaturii mai noi. Compoziția celui dintâi e negreșit defectuoasă, întrucât constă în juxtapunerea a doua romane diferite, unul al geloziei și celălalt al războiului, nelegate decât doar prin unitatea biologică a eroului. Studiul geloziei lui Gheorghidiu, din primul volum, e făcut cu o mare ascuțime de analiză, cu amestecul de luciditate și de febră caracteristic scriitorului, transmisibil și cititorului, și cu o lipsă de aplicație stilistică devenită oarecum, și programatică, fără a mai pomeni și de sfidarea în inoportun obișnuită încăpățânării lui prezumțioase (cursul de istoria filozofiei făcut în patul Elei, nesuprimat nici în noua ediție a romanului). Volumul al doilea e romanul războiului nostru, limitat, firește, la experiența aceluiași Gheorghidiu, al cărui jurnal de campanie reprezintă echivalentul epic al experienței războinice a poetului <hi rend="italic">Versurilor</hi>, adică viziunea realistă a unui război fără eroism și ideologie patriotică, a unui război circumscris la un moment dat cu tot ce poate aduce întâmplător, descompunând sufletul în frică, îndrăzneală, panică, lașitate, avânt, dominate numai de determinismul instinctului de conservare… Reci și patetice, placide și trepidante, fără sforțare de literatură, notațiile acestea dau o icoană mai reală a războiului decât atâtea descripții nobile și convenționale.</p>
                     <p>Cu mult mai personal, dar cu aceleași inegalități de compoziție, este cel de al doilea roman psihologic, <hi rend="italic">Patul lui Procust</hi>, în al cărui centru (nu prin interes psihologic, ci prin poziție) se află vulgara actriță Emilia, punct de intersecție a iubirii inegale a doi oameni de temperamente diferite: poetul Ladima și diplomatul Fred. Felul cum această femeie neinteresantă este văzută în același timp de cei doi bărbați, cum gesturile i se reflectă contradictoriu în conștiința lor, idealizându-se la unul și trivializându-se la celălalt, într-un cuvânt tehnica tratării unei vieți în două planuri diferite, obrazul și masca, conține în ea un prețios element de interes și de savoare. Cititorul poate, astfel, străbate fără multă rezistență întreaga literatură epistolară de necruțătoare banalitate a lui Ladima, întrucât într-însa cunoaște și etapele pasiunii unei vieți în două planuri diferite, obrazul și masca, contrastul față de realitatea văzută de Fred. Prin aceeași lipsă de unitate de compoziție, alături de această trinitate, mai e și episodul dragostei dintre Fred și dna T. care însă — oricât de puțină aderență ar avea cu partea întâia a cărții — mult mai rafinat, de o substanță psihologică mai densă, trece în primul plan al interesului. Prin amănuntul psihologic, îndeosebi, scrisorile dnei T. sunt întru totul admirabile; până și misterul abținerii lui Fred, după ce o urmărise atât pe dna T., e un element de insatisfacție tulburătoare ce sporește interesul. Că scriitorul, ca de obicei, își inundă apoi cartea cu elemente de cronică și comentariu polemic, într-un stil descărnat, dar nervos și direct — e un fapt de mai mică importanță. Importantă e numai ascuțimea analizei și abilitatea inteligentă a tehnicii psihologice, dacă nu și a compoziției în genere arbitrară <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-73">
                           <hi rend="color(#0b0080)">[73]</hi>
                        </ref>.</p>
                     <p>
                        <hi rend="bold">M. Blecher.</hi> Cu totul remarcabil a fost debutul lui M. Blecher cu dramaticul lui volum <hi rend="italic">Întâmplări în irealitatea imediată</hi> (1935), în nici o legătură cu epica, dar de o ascuțime de analiză psihologică sporită de ineditul câmpului de investigație. Înainte de a fi închis în zalea lui de ghips, copilul e închis în izolarea lui morală și în morbiditatea lui sufletească predestinată. Literatură confesională, de ultimă emisiune a noii generații literare. Din neputința de a-și trăi viața în acte, epic, răsare forța de concentrare a trăirii în sine, lumea de afară nu vine decât din percepție. Mecanismul sufletesc al scriitorului se descompune în jocul a două resorturi: o mare capacitate de a percepe realitatea, de a o izola în contururi precise, de a fuziona cu ea (de pildă, scena scufundării în noroi) și, după această fuziune, de a o dilata în forme fantastice și de a o urmări în spaimele interioare ce provoacă. Scriitorul nu e un plastic în sensul obișnuit al pitorescului; realitatea se transformă în substanță sufletească, morbidă. Stilul e, totuși, fără patos, ci de o mare preciziune și luciditate; halucinația izbutește, astfel, să se exprime în geometrie stilistică… Dacă primul volum e din domeniul morbidului, <hi rend="italic">Inimi cicatrizate</hi> (1936) e de-a dreptul din domeniul bolii. Progresul epic e incontestabil în schițarea îndemânatică a atâtor bolnavi dintr-un sanatoriu de la Berck, a erotismului acestor trupuri zidite în ghips, satisfăcut în chip atât de anormal, a evocării vieții de tragice bucurii și desperări a coxalgicilor. Stilul nu mai are însă linia tăioasă a primului volum; incertitudinea și neîngrijirea limbii sunt evidente <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-74">
                           <hi rend="color(#0b0080)">[74]</hi>
                        </ref>.</p>
                     <p>
                        <hi rend="bold">Ury Benador.</hi> În convingerea de a ne arăta ghettoul în adevărata lui lumină — nu cum l-a prezentat I. Peltz în <hi rend="italic">Calea Văcăresti</hi> — ne-a dat Ury Benador primul volum al unei trilogii: <hi rend="italic">Ghetto, veac XX</hi> (1934). Din cât se poate vedea până acum, atenția scriitorului e atrasă mai mult de pitorescul realist al mediului, de atmosfera morală specific iudaică, prin acumulare de tradiții, obiceiuri, eresuri, legende, folclor, de un caracter atât de special și cu un didacticism fanatic atât de pronunțat încât cea mai mare parte a cărții, în elementul ei valabil, scapă interesului afectiv al cititorului român. Deși eroii sunt tot evrei, intrând în analiza unui sentiment profund omenesc, cu <hi rend="italic">Subiect banal</hi> (1935) scriitorul intră și în literatura română. Scurt roman limitat la un caz, fără alte interferențe cu viața socială, cum e și, dealtfel, natural în astfel de preparate psihologice; subiectul se circumscrie la triunghiul clasic. De ordin patologic, gelozia eroului nu are atât o substanță psihologică (mult mai dificilă, întrucât elementul sufletesc e mai greu de fixat și tortura, deci, mai mare), cât o substanță fiziologică. El nu vrea să știe dacă soția îl iubește, dacă n-a iubit vreodată pe altcineva, ci numai dacă îl înșeală; pur plastică, imaginația lui nu trece de posesiune. Ca în <hi rend="italic">Le cocu magnifique</hi>, Leopold își provoacă singur dovada, împingându-și nevasta în brațele lui Lungeanu. La capătul unei astfel de patologii nu putea fi decât balamucul. Analiza cazului e tăioasă și insistentă, obsedată aproape, prin micul grup de elemente ale invenției. Particular scriitorului, și nu spre binele artei lui, e patetismul; un scris gâfâitor, sacadat și imens retoric. Nu o fericită idee l-a făcut apoi să ne dea replica <hi rend="italic">Subiectului banal</hi> în <hi rend="italic">Hilda</hi>, în care drama sufletească a căminului Holdengraeber e privită acum din punctul de vedere al eroinei, — în aceeași manieră confesională, retorică și halucinantă <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-75">
                           <hi rend="color(#0b0080)">[75]</hi>
                        </ref>.</p>
                     <p>
                        <hi rend="bold">Henriette Yvonne-Stahl.</hi> Operă de debut, Henriette Yvonne Stahl arată în <hi rend="italic">Voica</hi> talent și prin lipsă de lirism și prin circumscrierea subiectului la date psihologice; în notații sobre, realiste, asistăm, astfel, la lupta dintre Dumitru și nevastă-sa, Voica. Nimic sentimental, ci numai o aprigă încordare de interese sau de demnitate; la urmă, firește, femeia cedează. Alte câteva siluete de la țară, baba Ioana, Stoian, Stanca, Anca, Maria, cu o dreaptă, deși sumară, caracterizare psihologică, au atras de la început atenția asupra scriitoarei. Deși cu un amestec imprecis însă de sentimentalism și umor și satiră, nuvelele din <hi rend="italic">Mătușa Matilda</hi> reprezintă o tranziție spre romanul psihologic realizat în <hi rend="italic">Steaua robilor</hi> (1934), în linie dură, implacabilă aproape, ca la Hortensia Papadat-Bengescu; subiect feminin, în ce are feminitatea mai specific, în patologia ei sexuală, cu toate rătăcirile și șocurile nervoase, cu tot absurdul unor atitudini contrarii, tratat totuși viril, fără romanță și sentimentalism. Lamentabila carieră amoroasă a Mariei Măneanu, părăsită de Sașa, cucerită brusc și somnambulic de Florin Negrea, refuzând fără motiv dragostea doctorului Lucian Panu, aruncându-se tot fără motiv în brațele pictorului George Veroniade, măritată cu primul amant Sașa, pe care îl părăsește din deziluzie, pentru a se arunca în Dâmbovița, dar scăpată și făcută, în sfârșit (până când?), fericită de doctorul Panu, — serie de popasuri absurde ale unei psihoze amoroase, zugrăvită de scriitoare cu o maturitate și obiectivitate sterilizată de orice lirism, dovezile unui talent în posesiunea mijioacelor sale <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-76">
                           <hi rend="color(#0b0080)">[76]</hi>
                        </ref>.</p>
                     <p>
                        <hi rend="bold">Gib Mihăescu.</hi> După cum din <hi rend="italic">Golanii</hi> nu se putea prevedea <hi rend="italic">Ion</hi>, cu toate că și într-înșii se găsea în germene talentul robust al lui Rebreanu, tot așa nici din <hi rend="italic">La Grandiflora</hi> nu se putea prevedea <hi rend="italic">Rusoaica</hi> sau <hi rend="italic">Donna Alba</hi>, cu toată prezența elementelor prezumptive ale talentului lui Gib Mihăescu. Cele spuse în <hi rend="italic">Istoria literaturii române contemporane</hi> (1927) despre primul lui volum rămân deci, în esență, neschimbate. Destoinicia de a crea obsesii, stări sufletești morbide, remarcată din primele încercări ale scriitorului, se transformaseră repede în manieră. Câteva nuvele analizate acolo ne arătau și viziunea halucinantă a unei omeniri dominate de subconștient și lipsă de discreție, de delicatețe a expresiei. Faptul e neîndoios. Rămânând în aceeași unitate temperamentală, adică în obsesie, în teroare, în monoideism, în erotism frenetic, într-un cuvânt, în subconștient, și fără a evolua formal prea mult, decât doar evitând trivialul, dar nu și banalul expresiei, scriitorul a știut totuși să se organizeze în creații de care critica e bucuroasă să țină seama, ca de producții reprezentative ale literaturii noastre ultime. Dealtfel, după cum am mai spus, chiar și în primele nuvele se aflau elementele talentului, în <hi rend="italic">Vedenia</hi>, de pildă, și mai ales în <hi rend="italic">Troița</hi> (recrearea stărilor sufletești ale unui om ce moare degerat), ca un indiciu de personalitate, adică cu o identitate de reacțiune; scriitorul nu putea ieși din cercul de fier al viziunii sale patologice, al unei lumi morbide, ilogice, al unor oameni conduși numai de idei fixe, de pasiuni exclusive, repede deviate în violență, în crimă, cu o influență dostoevskiană evidentă.</p>
                     <p>În repețirea acelorași motive de gelozie bolnavă și de obsesii sexuale izbeau mai mult maniera, lectura, căutarea senzaționalului. Oricât de contestabilă ar fi morbiditatea sub toate raporturile, temperamentul scriitorului a știut totuși s-o impuna atenției. Nici primul roman, <hi rend="italic">Brațul Andromedei</hi>, n-a fost, dealtfel, mai realizat decât <hi rend="italic">La Grandiflora, Urâtul</hi> sau <hi rend="italic">Frigul.</hi> Dragostea monomană a profesorului Andrei Lazăr pentru Zina Cornoiu se pierde în zugrăvirea unui mediu provincial foarte banal și a unei frenezii amoroase centrate în jurul aceleiași femei ce abate interesul real al povestirii. Zilele și nopțile unui student întârziat nu înseamnă nici ele un pas definitiv; peripețiile de pierde-vară ale studentului Mihnea Băiatul, peripeții cu gazde neachitate sau cu fete seduse și chiar cu candida studentă, în care fiorii senzualității se îmbină cu cei ai speculației filozofice, fac parte dintr-un cadru de teme prin nimic înnoite. Temperamentul scriitorului s-a realizat complet de-abia în<hi rend="italic">Rusoaica</hi> (1933), în care unii critici au văzut o capodoperă. Valoarea romanului nu stă însă atât în expresie, în episoade, în tehnică, ci în ideea unică ce o însuflețește și ni se transmite sub forma unei sugestii. Nu ne interesează, așadar, peripețiile locotenentului Ragaiac, nesfârșita desfășurare de scene erotice, într-o masă informă de fapte, pe care nu le poate reglementa obișnuita lipsă de simț critic și estetic al scriitorului, lipsa de stil și de stilizare; nu ne interesează ceea ce face Ragaiac, ci febra vinelor lui, obsesia tipului de femeie ireală, de „rusoaică“ scoasă din lectură sau din visări, pe care ne-o transmite, căci în fiecare din noi stă ascunsă „o rusoaică“ adulmecată fără succes în toate tipurile femeilor întâlnite.</p>
                     <p>Putința transfuziei unei stări sufletești este, desigur, semnul unei mari arte; ceea ce scriitorul nu știa să ne comunice, didactic și aplicat, în<hi rend="italic">Urâtul, Frigul, La Grandiflora</hi>, a ajuns să ne împărtășească acum prin nu știu ce forță acumulativă și frenezie interioară. Și <hi rend="italic">Donna Alba</hi> (1935) este romanul unei monomanii, căci nu putem numi altfel pasiunea lui Mihai Aspru pentru descendenta Ipsilanților, ființă aproape tot atât de idealizată și de ireală ca și „rusoaica“. Cu toată lipsa de meșteșug formal, puterea de persuasiune trepidantă a scriitorului te resoarbe și de data aceasta în obsesia lui… Cât? Atât timp cât îl citești; desfăcut din atmosfera lui morbidă de instincte tiranice și de monomanii, din viziunea lui halucinantă și panerotică, — și ridicând ochii spre limpedea lumină a soarelui, pâcla forțelor subconștiente se risipește și nu te mai mulțumești decât cu viața conștientă, logică, determinată de legi psihologice sigure și analizabile <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-77">
                           <hi rend="color(#0b0080)">[77]</hi>
                        </ref>.</p>
                     <p>
                        <hi rend="bold">Lucia Demetrius.</hi> Rareori un debut (scriitoarea se făcuse, dealtfel, cunoscută dinainte și prin alte nuvele) a putut da impresia unui mare destin literar ca <hi rend="italic">Tinerețe</hi> (1935) a Luciei Demetrius. Nu e vorba de un roman organizat și de o creație obiectivă, ci de „țipetul“ unei sensibilități zdrobite și morbide, al unei aspirații spre iubire, fără obiect precis sau, când îl are, hrănindu-se numai din aroma ospățului simțurilor. Impresia de mare dezolare, de descompunere sufletească, condensată în notații de o rară ascuțime psihologică și într-o bogată imagistică lirică. Paginile, în care trei fete îndrăgostite se spovedesc una alteia fără să se înțeleagă, fără să se asculte măcar, ci lăsându-se fiecare pradă ghearei ce-i sfâșie măruntaiele, petrecând, astfel, o noapte întreagă în beție, pentru a se scufunda în neant și uitare, sunt de o rară putere. Căci dragostea, pentru scriitoare, e o forță absurdă, în nici o legătură cu logica, un simun de dezolare și o implacabilă fatalitate. După un astfel de „țipet“ rămas unic (deși filiația lui s-ar putea stabili în Pe cine a iubit Alisia? a Hortensiei Papadat-Bengescu — ca și în întreaga concepție a amorului din prima manieră a acestei scriitoare). Lucia Demetrius a mai publicat o serie de nuvele de maturitate, de structură obiectivă, tot în linia marii sale înaintașe, ceea ce deschide drumul tuturor așteptărilor legitime <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-78">
                           <hi rend="color(#0b0080)">[78]</hi>
                        </ref>.</p>
                     <p>
                        <hi rend="bold">Dan Petrașincu.</hi> Printre cei mai ascuțiți psihologi ai generației noi, continuatori ai literaturii Hortensiei Papadat-Bengescu, trebuie amintit Dan Petrașincu (n. 1910). Debutul lui, <hi rend="italic">Sângele</hi> (1934), e încă tulbure: roman cu aspecte sociale; în cadrul larg, în care înglobează în forme multiple viața de periferie a capitalei, el studiază, în fond, un caz de ereditate în cercul unei familii; material omenesc bogat, romanul se zbate între frescă și psihologie, fără să reușească a ne interesa; pentru aceasta îi lipsește scriitorului și meșteșugul — și limba și stilul. Cu totul altfel se prezintă volumul <hi rend="italic">Omul gol</hi> (1936), o culegere de nuvele din primul plan al analizei psihologice; pe un anecdotism sumar, deși cu o înclinare vădită spre morbid și spre compoziția simbolică, scriitorul ne-a dat o serie de nuvele de o scrutare analitică până la disertație teoretică, în care faptele sunt mereu depășite de un fior al morții, de un tragism și, în orice caz, de dedesubturi tulburi, cu o influență a lui Dostoevski neîndoioasă. Vom cita cele mai reușite: <hi rend="italic">Parintele Pricup</hi>, în linia obiectivă, și admirabilul <hi rend="italic">Om gol</hi>, în care amintirea minunatei fete care a fost Bebs Delavrancea va rămâne într-o creațiune de mare adâncime psihologică. Procesul de posesiune a limbii (scriitorul e italian) și al meșteșugului stilistic se afirmă sigur. <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_note-79">
                           <hi rend="color(#0b0080)">[79]</hi>
                        </ref>
                     </p>
                     <p>Întemeind împreună cu alți doi tineri scriitori, Ieronim Șerbu și Horia Liman, revista <hi rend="italic">Discobolul</hi>, toți trei s-au afirmat în linia literaturii de analiză psihologică. Ieronim Șerbu a publicat o serie de nuvele mari (<hi rend="italic">Violul, Destine, Duel, Fiica zăpezilor, Flux și reflux</hi>), toate solid și voluntar construite pe anumite teme psihologice, cu o tehnică sigură de sine și cu un meșteșug aproape precoce. Celalt, Horia Liman, a debutat prin literatura pitorească din ghetto — dar a virat și el spre o literatură de analiză tot atât de densă ca și cea a tovarășului său (<hi rend="italic">Ventuza</hi>).</p>
                  </div>
               </div>
               <div type="div3">
                  <head>Note</head>
                  <list type="ordered">
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-1">
                           <hi rend="color(#0b0080)">↑</hi>
                        </ref> C. Hogaș, Pe drumuri de munte, Iași, 1924; Floricica, Buc., 1916, (Bibl. „Căminul“, no. 23); În munții Neamțului, Ed. Viața rom., 1921; Cucoana Marieta, nuvele, Buc., (Bibl. „Căminul“, no. 5).</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-2">
                           <hi rend="color(#0b0080)">↑</hi>
                        </ref> Ion Adam, Pe lângă vatră, Socec, 1900; Flori de câmp, 1900; Rătăcire, roman, 1902; Sybaris, roman, 1902; Aripi tăiate etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-3">
                           <hi rend="color(#0b0080)">↑</hi>
                        </ref> Mihail Sadoveanu, <hi rend="italic">Povestiri</hi>, Ed. Minerva, 1904; <hi rend="italic">Șoimii</hi>, roman, Ed. Minerva, 1904; <hi rend="italic">Dureri înăbușite</hi>, Ed. Minerva, 1904; <hi rend="italic">Povestiri din război</hi>, Ed. Minerva, 1905; <hi rend="italic">Crâșma lui Moș Precu</hi>, Minerva, 1905; <hi rend="italic">Floare ofilită</hi>, roman, Minerva, 1905: <hi rend="italic">Amintirile căprarului Gheorghiță,</hi>Minerva, 1906; <hi rend="italic">Mormântul unui copil</hi>, Minerva, 1906; <hi rend="italic">Vremuri de bejenie</hi>, roman, Minerva, 1907; <hi rend="italic">La noi în Viișoara, scrisori către un prieten</hi>, Minerva, 1907; <hi rend="italic">Însemnările lui Neculai Manea</hi>, Minerva, 1907; <hi rend="italic">Apa morților</hi>, roman, Minerva, 1911; <hi rend="italic">Un instigator</hi>, Ed. Flacăra, 1912;<hi rend="italic">Bordeenii</hi>, Minerva, 1912; <hi rend="italic">Priveliști dobrogene,</hi>Minerva, 1914; <hi rend="italic">Neamul Șoimăreștilor</hi>, roman, Minerva, 1915; <hi rend="italic">Strada Lăpușneanu</hi>, cronica din 1917; <hi rend="italic">Cocostârcul albastru</hi>, 1921; <hi rend="italic">Ți-aduci aminte</hi>, 1923; <hi rend="italic">Oameni din lună</hi>, roman, Cartea rom., 1924; <hi rend="italic">Venea o moară pe Siret</hi>, 1925; <hi rend="italic">Dumbrava minunată</hi>, 1926; <hi rend="italic">Țara de dincolo de negură,</hi> povestiri de vânătoare, 1926; <hi rend="italic">Hanul Ancuței</hi>, Ed. Cartea rom., 1928; <hi rend="italic">Demonul tinereții</hi>, roman, 1928 ; <hi rend="italic">Zodia Cancerului sau Vremea Ducăi-Vodă</hi> (1929); <hi rend="italic">Baltagul; Nunta Domniței Ruxanda; Uvar; Locul unde nu s-a întâmplat nimic; Creanga de aur; Frații Jderi</hi> (1934); <hi rend="italic">Izvorul alb</hi> (1935); <hi rend="italic">Cazul Eugeniței Costea</hi> (1936).</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-4">
                           <hi rend="color(#0b0080)">↑</hi>
                        </ref> Em. Gârleanu, <hi rend="italic">Bătrânii</hi>, 1905; <hi rend="italic">Cea dintâi durere</hi>, 1907; <hi rend="italic">Într-o noapte de mai</hi>, 1908; <hi rend="italic">Nucul lui Odobac</hi>, 1909: <hi rend="italic">Din lumea celor care nu cuvântă</hi>, 1910; <hi rend="italic">O lacrimă pe o geană</hi> (postum), Minerva.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-5">
                           <hi rend="color(#0b0080)">↑</hi>
                        </ref> Ion Ciocârlan, <hi rend="italic">Pe plai</hi>, Buc., 1903; <hi rend="italic">Traiul nostru</hi>, povestiri, 1906; <hi rend="italic">Inimă de mamă</hi>, Buc., 1908; <hi rend="italic">Vis de primăvară</hi>, Buc., Bibl. „Minerva“, no. 42 (1909); <hi rend="italic">Fără noroc</hi>, schițe, Buc., 1914; <hi rend="italic">Flămânzii</hi>, Bibl. „Dimineata“, no. 24 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-6">
                           <hi rend="color(#0b0080)">↑</hi>
                        </ref> N. N. Beldiceanu, <hi rend="italic">Chipuri de mahala</hi>, 1905; <hi rend="italic">Cea dintâi iubire</hi>, 1906; <hi rend="italic">Maica Melania</hi>, 1909; <hi rend="italic">La un han odată</hi>, 1911; <hi rend="italic">Neguri</hi>, 1911; <hi rend="italic">Chilia dragostei; Fetița doctorului</hi>, Ed. Minerva; <hi rend="italic">Fântâna balaurului</hi>, povestiri de război, Ed. Cartea rom. etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-7">
                           <hi rend="color(#0b0080)">↑</hi>
                        </ref> Soveja, <hi rend="italic">Oameni de munte</hi>, 1921.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-8">
                           <hi rend="color(#0b0080)">↑</hi>
                        </ref> Eug. Boureanu, <hi rend="italic">Povestiri din copilărie</hi>, Buc., Minerva, 1905; <hi rend="italic">O istorie din alte vremuri</hi>, Buc., 1921; <hi rend="italic">Comoara Logofătului</hi>, Buc., 1922<hi rend="italic">; Într-o noapte de vară</hi>, 1922; <hi rend="italic">Sufletele ruinelor</hi>, Ed. Casa școalelor, 1923; <hi rend="italic">Lupii</hi>, pagini de cronică, Buc., 1925 (Bibl. „Dimineața“, no. 23); <hi rend="italic">Sărmanii oameni</hi>, 1925; <hi rend="italic">Povestiri de prin văi</hi>, Ed. Casa Școalelor, 1928 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-9">
                           <hi rend="color(#0b0080)">↑</hi>
                        </ref> Corneliu Moldovanu<hi rend="italic">, Neguțătorul de arome</hi>, Steinberg, 1916; <hi rend="italic">Purgatoriul,</hi> roman în două volume, Ed. Cartea rom., 1922.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-10">
                           <hi rend="color(#0b0080)">↑</hi>
                        </ref> A. Mândru, <hi rend="italic">Răzbunarea lui Moș Antohi</hi>, Ed. Casa șc., 1921; <hi rend="italic">Grădina raiului</hi>, nuvele, Ed. Casa șc., 1922.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-11">
                           <hi rend="color(#0b0080)">↑</hi>
                        </ref> I. Dragoslav, <hi rend="italic">Facerea lumii</hi>, Buc., 1908, Bibl. „Socec“, no. 4; <hi rend="italic">La han la trei ulcele</hi>, Minerva, 1908; <hi rend="italic">Fata popii</hi>, Socec, 1909; <hi rend="italic">Povestea copilăriei,</hi> 1909; Novele, Buc., 1910; <hi rend="italic">Povestiri alese</hi>, Socec, 1910; <hi rend="italic">Povestea trăsnetului</hi>, Buc., 1911; <hi rend="italic">Povești de Crăciun</hi>, Buc., Ed. Minerva, 1914;<hi rend="italic">Sărăcuțul</hi>, nuvele și povești, 1915; <hi rend="italic">Nuvele și schițe</hi>, Ed. Casa șc., Buc., 1921; <hi rend="italic">Poveștile florilor</hi>, Ed. Casa șc., v. I, 1913; vol. II, idem; <hi rend="italic">Nuvele și povestiri</hi>, 1924; <hi rend="italic">Icoane vechi și noi</hi>, 1924 etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-12">
                           <hi rend="color(#0b0080)">↑</hi>
                        </ref> N. Dunăreanu, <hi rend="italic">Chinuiții</hi>, nuvele, Ed. Minerva, 1907; <hi rend="italic">Răsplata</hi>, nuvele, Minerva, 1908; <hi rend="italic">Din împărăția stufului</hi>, nuvele, schițe, Ed. Minerva<hi rend="italic">; Din negura vieții</hi>, Bibl. „Lumina“.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-13">
                           <hi rend="color(#0b0080)">↑</hi>
                        </ref> Vasile Savel, <hi rend="italic">Între rețele</hi>, Ed. Cartea rom., 1919; <hi rend="italic">Pribeag</hi>, Buc., 1920<hi rend="italic">; Într-un sat de contrabandiști</hi>, nuvele, Arad, 1920; <hi rend="italic">Miron Grindea</hi>, roman, Buc., 1921; <hi rend="italic">Vadul hoților</hi>, roman, 1926; <hi rend="italic">Seara a 13</hi>, Buc., 1927; <hi rend="italic">Trăsurica verde</hi> etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-14">
                           <hi rend="color(#0b0080)">↑</hi>
                        </ref> Jean Bart, <hi rend="italic">Jurnal de bord</hi>, Buc., 1901<hi rend="italic">; Datorii uitate</hi>, nuvele, Buc., 1916; <hi rend="italic">În cușca leului</hi>, 1916, Bibl. „Scriitorilor români“; <hi rend="italic">Prințesa Bibița</hi>, Ed. Viața rom. 1923; <hi rend="italic">În Deltă</hi>, 1925; <hi rend="italic">Peste ocean</hi>, Buc., 1926; <hi rend="italic">Însemnări și amintiri</hi>, Ed. Casa școalelor, 1928; <hi rend="italic">Europolis</hi>, roman, Ed. Adevărul.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-15">
                           <hi rend="color(#0b0080)">↑</hi>
                        </ref> I. I. Mironescu, <hi rend="italic">Oameni și vremuri; Într-un colț de rai</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-16">
                           <hi rend="color(#0b0080)">↑</hi>
                        </ref> Constanța Marino-Moscu, <hi rend="italic">Natalița</hi>, nuvele, Buc., Bibl. „Căminul“, no. 2; <hi rend="italic">Ada Lazu</hi>, nuvele, Buc., Bibl. „Căminul“, no. 70; idem, Buc., 1911;<hi rend="italic">Tulburea,</hi> nuvele, Buc., 1923.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-17">
                           <hi rend="color(#0b0080)">↑</hi>
                        </ref> Cezar Petrescu, <hi rend="italic">Scrisorile unui răzeș</hi>, Cultura națională, 1922; <hi rend="italic">Omul din vis</hi>, Ed. Ramuri, 1926; <hi rend="italic">Întunecare,</hi> roman, Buc., 1927 ; <hi rend="italic">Drumul cu plopi</hi>, Cultura națională, 1928; <hi rend="italic">Carnet de vară</hi>, Ed. Ramuri, 1928; <hi rend="italic">La paradis general</hi>; <hi rend="italic">Calea Victoriei; Simfonia fantastică; Aurul negru; Comoara regelui Dromichet; Baletul mecanic</hi>, 2 vol.; <hi rend="italic">Kremlin; Plecat fără adresă; Nepoata hatmanului Toma; Oraș patriarhal; Apostol; Duminica orbului; Ciclul Eminescu; Luceafărul, Nirvana, Carmen saeculare</hi> etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-18">
                           <hi rend="color(#0b0080)">↑</hi>
                        </ref> Ionel Teodoreanu, <hi rend="italic">Ulița copilăriei</hi>, Ed. Cultura națională, 1923; <hi rend="italic">La Medeleni,</hi> roman; 1. <hi rend="italic">Hotarul nestatornic</hi>, Ed. Cartea rom., 1925; 2.<hi rend="italic">Drumuri</hi>, idem, 1926; 3. <hi rend="italic">Între vânturi</hi>, idem, 1927; <hi rend="italic">Turnul Milenii</hi>; <hi rend="italic">Bal mascat; Fata din Zlataust; Golia; Crăciunul de la Silivestri</hi>, 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-19">
                           <hi rend="color(#0b0080)">↑</hi>
                        </ref> Spiridon Popescu, <hi rend="italic">Moș Gheorghe la expoziție</hi>, Buc., 1907.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-20">
                           <hi rend="color(#0b0080)">↑</hi>
                        </ref> Lucia Mantu, <hi rend="italic">Miniaturi</hi>, 1923; <hi rend="italic">Cucoana Olimpia</hi>, roman, 1924; <hi rend="italic">Umbre chinezești.</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-21">
                           <hi rend="color(#0b0080)">↑</hi>
                        </ref> Al. Lascarov-Moldovanu, <hi rend="italic">Zile de campanie</hi>, 1913; <hi rend="italic">Povestirile lui Spulber</hi>, 1921; <hi rend="italic">Hotare și singurătăți</hi>, 1922; <hi rend="italic">În gradina lui Naș Mușat</hi>, 1926;<hi rend="italic">Domnul Președinte</hi>, 1928; <hi rend="italic">Înseninare; Cohortele morții; Nopți de Moldova; Casa din pădure; Biserică năruită; Mamina</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-22">
                           <hi rend="color(#0b0080)">↑</hi>
                        </ref> Dumitru C. Moruzi<hi rend="italic">, Înstrăinații</hi>, 1920; <hi rend="italic">Pribegi în țara răpită</hi>, 1912; Moartea lui Cain, 1914.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-23">
                           <hi rend="color(#0b0080)">↑</hi>
                        </ref> Radu Rosetti, <hi rend="italic">Cu paloșul</hi>, 1905; <hi rend="italic">Păcatele slugerului</hi>, 1912; <hi rend="italic">Povești moldovenești,</hi> 1920; <hi rend="italic">Alte povești moldovenești</hi>, 1921; <hi rend="italic">Amintiri</hi>, I, 1922; Amintiri, II, 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-24">
                           <hi rend="color(#0b0080)">↑</hi>
                        </ref> I. Petrovici, <hi rend="italic">Amintiri universitare</hi>, 1920; <hi rend="italic">Figuri dispărute</hi>, 1924; <hi rend="italic">Amintirile unui băiat de familie; Raite prin țară; Amintiri din Italia; Peste hotare</hi> etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-25">
                           <hi rend="color(#0b0080)">↑</hi>
                        </ref> C. Sandu-Aldea, <hi rend="italic">Drum și popas</hi>, 1904; <hi rend="italic">În urma plugului</hi>, 1905; <hi rend="italic">Două neamuri</hi>, roman, 1906; <hi rend="italic">Pe drumul Bărăganului</hi>, 1908; <hi rend="italic">Ape mari</hi>, 1910; <hi rend="italic">Pe Mărgineanca</hi>, 1912; <hi rend="italic">Călugăreni,</hi> 1920.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-26">
                           <hi rend="color(#0b0080)">↑</hi>
                        </ref> Gala Galaction, <hi rend="italic">Bisericuța din răzoare</hi>, Viața rom., 1914; <hi rend="italic">La țărmul mării</hi>, reverii și note, 1916 (Bibl. „Căminul“, no. 3); <hi rend="italic">Răboj pe bradul verde</hi>, Iași, Ed. Viața rom., 1920; <hi rend="italic">Toamne de odinioară</hi>, Buc., 1924 (Bibl. „Dimineața“); <hi rend="italic">Clopotele mânăstirii Neamțului</hi>, 1926; <hi rend="italic">Papucii lui Mahmud; Roxana: Doctorul Taifun,</hi> 1933; <hi rend="italic">La răspântie de veacuri</hi> (2 vol.), — romane, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-27">
                           <hi rend="color(#0b0080)">↑</hi>
                        </ref> Caton Theodorian, <hi rend="italic">Prima durere</hi>, Buc., 1906: <hi rend="italic">Sângele Solovenilor,</hi>roman, Minerva, 1908; <hi rend="italic">Calea sufletului</hi>, Minerva, 1909; <hi rend="italic">La masa calicului</hi>, Buc., 1911; <hi rend="italic">Povestea unei odăi</hi>, Buc., 1914, <hi rend="italic">Cum plânge Zinica,</hi> Bibl. pentru toți, no. 889.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-28">
                           <hi rend="color(#0b0080)">↑</hi>
                        </ref> M. Lungianu, <hi rend="italic">Icoane din popor</hi>, 1910; <hi rend="italic">La cruce</hi>, povestiri și icoane, 1913; <hi rend="italic">Zile senine</hi>, icoane de la țară, 1914: <hi rend="italic">Postelnicul Cumpănă</hi>, nuvele și povestiri, Buc., 1914; <hi rend="italic">Gura iadului; Clacă și robot; Mucenicii neamului,</hi> Buc., Steinberg, 1922: etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-29">
                           <hi rend="color(#0b0080)">↑</hi>
                        </ref> I. C. Vissarion, <hi rend="italic">Draci și strigoi</hi>, Legende, 1899; <hi rend="italic">Fără pâine</hi>, Buc., 1912; <hi rend="italic">Mârlanii,</hi> Buc., 1912; <hi rend="italic">Nevestele lui Moș Dorogan</hi>, Buc., 1913;<hi rend="italic">Privighetoarea neagră</hi>, Buc., 1916; <hi rend="italic">Florica</hi>, Buc., 1916; <hi rend="italic">Ber Căciulă, povestiri</hi>, Buc., 1920; <hi rend="italic">Maria de altădată</hi>, nuvele, 1921; <hi rend="italic">Petre Pârcălabul</hi>, roman, 1921; <hi rend="italic">Vrăjitoarea</hi>, nuvele, 1921; <hi rend="italic">Sub călcâi</hi>, note din timpul ocupației, Buc., Cartea rom., 1922.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-30">
                           <hi rend="color(#0b0080)">↑</hi>
                        </ref> I. Agârbiceanu, <hi rend="italic">De la țară</hi>, 1906; <hi rend="italic">Două iubiri</hi>, nuvele, 1906; <hi rend="italic">În clasa cultă</hi>, nuvele, 1909<hi rend="italic">; În întuneric</hi>, 1910; <hi rend="italic">Prăpastia</hi>, 1910; <hi rend="italic">Datoria</hi>, 1914;<hi rend="italic">Arhanghelii</hi>, roman, 1914; <hi rend="italic">O zi însemnată</hi>; <hi rend="italic">Popa Man</hi>, Buc., 1920<hi rend="italic">; Luncușoara în Păresemi</hi>, nuvele, 1920; <hi rend="italic">Păcatele noastre</hi>, 1921; <hi rend="italic">Trăsurica verde</hi>, 1921; <hi rend="italic">Ceasuri de seară</hi>, 1921; <hi rend="italic">Zilele din urmă ale căpitanului Pârvu</hi>, Ed. P Suru, . 1921<hi rend="italic">; Spaima</hi>, 1922; <hi rend="italic">Robirea sufletului; Chipuri de ceară,</hi> 1922; <hi rend="italic">Diavolul</hi>, 1924; <hi rend="italic">Dezamăgire,</hi> nuvele, 1925; <hi rend="italic">Visurile</hi>, 1925; <hi rend="italic">Singurătate; Legea trupului</hi>, roman, 1926; <hi rend="italic">Legea minții</hi>, Alcalay, 1927.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-31">
                           <hi rend="color(#0b0080)">↑</hi>
                        </ref> L.Rebreanu, <hi rend="italic">Frământări</hi>,1912; <hi rend="italic">Golanii,</hi> 1916: <hi rend="italic">Mărturisire,</hi> 1916; <hi rend="italic">Răfuiala, Calvarul</hi>, 1919; <hi rend="italic">Ion</hi>, 1920; <hi rend="italic">Catastrofa</hi>, 1921; <hi rend="italic">Pădurea spânzuraților</hi>, 1922<hi rend="italic">; Norocul; Adam și Eva</hi>, 1924; <hi rend="italic">Ciuleandra</hi>, 1927; <hi rend="italic">Cuibul viselor</hi>, 1927; <hi rend="italic">Crăișorul,</hi> 1929; <hi rend="italic">Răscoala,</hi> 1932; <hi rend="italic">Jar</hi>, 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-32">
                           <hi rend="color(#0b0080)">↑</hi>
                        </ref> V Demetrius, <hi rend="italic">Tinerețea Casandrei</hi>, roman, 1913; <hi rend="italic">Puterea farmecelor</hi>, nuvele, 1914, Bibl. p. toți, no. 825; <hi rend="italic">Cântăreața</hi>, nuvele, 1916; <hi rend="italic">Dragoste neîmpărtășită</hi>, nuvele, 1919; <hi rend="italic">Orașul bucuriei</hi>, roman, Buc., 1920; <hi rend="italic">Păcatul rabinului</hi>, roman; <hi rend="italic">Școala profesională, Arhiereul Gherasim</hi>, nuvele, Bibl. „Căminul“, no. 9; <hi rend="italic">Strigoiul</hi>, nuvele, Buc., 1920; <hi rend="italic">Matei Dumbărău</hi>, roman, 1920; <hi rend="italic">Domnul colonel</hi>, roman, 1920; <hi rend="italic">Pentru părerea lumii</hi>, 1921;<hi rend="italic">Povestiri și povești</hi>, 1922; <hi rend="italic">Vagabondul,</hi> 1922; <hi rend="italic">Unchiul Năstase și nepotul său Petre Nicodim</hi>, roman, 1923; <hi rend="italic">Norocul cucoanei Frosa,</hi> nuvele, 1926; <hi rend="italic">Vieți zdrobite</hi>, roman, 1926; <hi rend="italic">Monahul Damian</hi> etc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-33">
                           <hi rend="color(#0b0080)">↑</hi>
                        </ref> C. Ardeleanu, Rusia revoluționară, schițe și nuvele, 1918; Rochia albă, 1921; În regatul nopții, nuvele, 1923; Pe străzile Iașului, nuvele, 1920; Diplomatul, tăbăcarul și actrița, roman, 1926; Am ucis pe Dumnezeu, 1929; Casa cu fete, 1931; Viermii pământului, 1933; Pescarii, 1934; Viață de câine (1936).</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-34">
                           <hi rend="color(#0b0080)">↑</hi>
                        </ref> I. Peltz<hi rend="italic">, Fantoșe văpsite</hi>, 1924; <hi rend="italic">Viața cu haz și fără a numitului Stan</hi>, roman, 1929; <hi rend="italic">Horoscop</hi>, 1932; <hi rend="italic">Amor încuiat</hi>, 1933; <hi rend="italic">Calea Văcărești,</hi>1934; <hi rend="italic">Foc în hanul cu tei</hi>, 1934; <hi rend="italic">Actele vorbește</hi>, 1935; <hi rend="italic">Nopțile domnișoarei Milly</hi>, 1936; <hi rend="italic">Țară bună,</hi> 1936; <hi rend="italic">De-a bușilea</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-35">
                           <hi rend="color(#0b0080)">↑</hi>
                        </ref> G. M.-Zamfirescu, <hi rend="italic">Flamura albă</hi>, 1924; <hi rend="italic">Gazda cu ochii umezi</hi>, 1926; <hi rend="italic">Madona cu trandafiri</hi>, 1931; <hi rend="italic">Maidanul cu dragoste</hi>, 1933; <hi rend="italic">Sfânta mare nerușinare</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-36">
                           <hi rend="color(#0b0080)">↑</hi>
                        </ref> Dem. Theodorescu, <hi rend="italic">Cetatea idealului</hi>, 1920; <hi rend="italic">Sub flamura roșie</hi>, 1927; <hi rend="italic">Robul</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-37">
                           <hi rend="color(#0b0080)">↑</hi>
                        </ref> I. A. Bassarabescu, <hi rend="italic">Nuvele</hi>, 1903; <hi rend="italic">Vulturii</hi>, schițe și nuvele 1907; <hi rend="italic">Norocul</hi>, Bibl. p. toți, no. 300, 1907; <hi rend="italic">Noi și vechi</hi>, Bibl. pop. „Socec“, no. 45, 1909; <hi rend="italic">Un dor împlinit</hi>, 1918; <hi rend="italic">Un om în toată firea</hi>, 1927; <hi rend="italic">Domnul Dincă</hi>, 1928.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-38">
                           <hi rend="color(#0b0080)">↑</hi>
                        </ref> Al. Cazaban, <hi rend="italic">Încurcă lume</hi>, schițe umoristice, Buc., 1903; <hi rend="italic">Deștept băiat</hi>, 1904; <hi rend="italic">Cutreierând</hi>, 1905; <hi rend="italic">Chipuri și suflete</hi>, 1908; <hi rend="italic">Băiatul lui Moș Turcu,</hi> 1908, Bibl. „Socec“, no. 16; <hi rend="italic">Oameni cumsecade</hi>, Buc., 1911, Bibl. p. toți, no. 709; <hi rend="italic">Tovarășul de drum</hi>, Buc., Bibl. „Lumina“, no. 27; <hi rend="italic">Între femeie și pisică</hi>, 1913; <hi rend="italic">Ce nu se poate spune</hi>, 1914; <hi rend="italic">Păcatul sfinției-sale</hi>, nuvele, 1915; <hi rend="italic">De sufletul nemților</hi>, nuvele, 1916; <hi rend="italic">Dureri neînțelese</hi>, Bibl. „Căminul“, no. 21; <hi rend="italic">Doamna de la Crucea Roșie</hi>, 1919; <hi rend="italic">La umbra unui car</hi>, 1920; <hi rend="italic">Între frac și cojoc</hi>, Buc., 1922; <hi rend="italic">Departe de oraș</hi>, Bibl. p. toți, no. 937; <hi rend="italic">Un om supărător</hi>, roman, Buc.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-39">
                           <hi rend="color(#0b0080)">↑</hi>
                        </ref> D. D. Pătrășcanu, <hi rend="italic">Schițe și amintiri</hi>, 1909; <hi rend="italic">Timotei Mucenicul</hi>, 1913; <hi rend="italic">Candidat fără noroc</hi>, 1916; <hi rend="italic">Domnul Nae, scene din vremea ocupației</hi>, 1921; <hi rend="italic">Un prânz de gală</hi>, 1928.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-40">
                           <hi rend="color(#0b0080)">↑</hi>
                        </ref> G. Brăescu, <hi rend="italic">Vine doamna și domnul gheneral</hi>, nuvele, 1918; <hi rend="italic">Maiorul Boțan</hi>, 1921; <hi rend="italic">Doi vulpoi</hi>, 1922; <hi rend="italic">Cum sunt ei… ; Schițe vesele</hi>, 1924; Nuvele, Bibl. „Dimineața“; <hi rend="italic">Un scos din pepeni</hi>, 1926; <hi rend="italic">Moș Belea</hi>, roman, 1927; <hi rend="italic">Schițe alese</hi>, 1927; <hi rend="italic">La clubul decavaților</hi>, 1929; <hi rend="italic">Conașii,</hi>roman, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-41">
                           <hi rend="color(#0b0080)">↑</hi>
                        </ref> N. M. Condiescu, <hi rend="italic">Peste mări și țări; Conu Enache; Însemnările lui Safirin,</hi> 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-42">
                           <hi rend="color(#0b0080)">↑</hi>
                        </ref> Al. O. Teodoreanu, <hi rend="italic">Hronicul măscăriciului Vălătuc</hi>; <hi rend="italic">Mici satisfacții, Un porc de câine; Bercu Leibovici; Tămâie și otravă</hi>, I, II.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-43">
                           <hi rend="color(#0b0080)">↑</hi>
                        </ref> Mihail Celarianu, <hi rend="italic">Polca pe furate</hi>, 1933; <hi rend="italic">Femeia sângelui meu</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-44">
                           <hi rend="color(#0b0080)">↑</hi>
                        </ref> C. Kirițescu, <hi rend="italic">Printre apostoli; Flori din grădina copilăriei; Porunca a zecea.</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-45">
                           <hi rend="color(#0b0080)">↑</hi>
                        </ref> Mircea Damian, <hi rend="italic">Eu sau frate-meu?!;</hi> <hi rend="italic">Celula nr. 13; Două și-un cățel</hi>; Bucureștii; <hi rend="italic">De-a curmezișul</hi>, 1935; <hi rend="italic">Om,</hi> 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-46">
                           <hi rend="color(#0b0080)">↑</hi>
                        </ref> N. Crevedia, <hi rend="italic">Bacalaureatul lui Puiu</hi>, 1933; <hi rend="italic">Dragoste cu termen redus,</hi>1934; <hi rend="italic">Buruieni de dragoste</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-47">
                           <hi rend="color(#0b0080)">↑</hi>
                        </ref> D. Anghel (cu St. O. Iosif), <hi rend="italic">Cireșul lui Lucullus</hi>, 1910; singur, <hi rend="italic">Oglinda fermecată</hi>, 1911; <hi rend="italic">Triumful vieții</hi>, Bibl. p. toți, no. 711; <hi rend="italic">Povestea celor necăjiți</hi>, Bibl. „Lumina“, no. 13; <hi rend="italic">Steluța, fantezii și paradoxe</hi>, Bibl. p. toți, no. 870, 1914; <hi rend="italic">Opere complete</hi>: Proză, 1924.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-48">
                           <hi rend="color(#0b0080)">↑</hi>
                        </ref> I. Minulescu, <hi rend="italic">Casa cu geamuri portocalii</hi>, Bibl. p. toți, no. 437, 1908; <hi rend="italic">Măști de bronz și lampioane de porțelan</hi>, 1920; <hi rend="italic">Roșu, galben și albastru</hi>, roman, 1924; <hi rend="italic">Corigent la limba română:</hi> <hi rend="italic">Urechile regelui Midas</hi> (1931<hi rend="italic">); 3 și cu Rezeda 4.</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-49">
                           <hi rend="color(#0b0080)">↑</hi>
                        </ref> Tudor Arghezi, <hi rend="italic">Icoane de lemn</hi>, 1930; <hi rend="italic">Poarta neagră</hi>, 1930; <hi rend="italic">Tablete din țara de Kuty</hi>, 1933; <hi rend="italic">Cartea cu jucării</hi>, (1931); <hi rend="italic">Ochii Maicii Domnului</hi>, 1935; <hi rend="italic">Cimitirul Buna-Vestire</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-50">
                           <hi rend="color(#0b0080)">↑</hi>
                        </ref> Ion Vinea, <hi rend="italic">Descântecul și flori de lampă; Paradisul suspinelor</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-51">
                           <hi rend="color(#0b0080)">↑</hi>
                        </ref> Mateiu I. Caragiale, <hi rend="italic">Remember</hi>, 1924; <hi rend="italic">Craii de Curtea-Veche</hi>, 1929; <hi rend="italic">Opera completă</hi>, Ed. Fund. regale, 1937.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-52">
                           <hi rend="color(#0b0080)">↑</hi>
                        </ref> Em. Bucuța, <hi rend="italic">Legătura roșie; Fuga lui Șefki</hi>, 1927; <hi rend="italic">Maica Domnului de la Mare.</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-53">
                           <hi rend="color(#0b0080)">↑</hi>
                        </ref> F. Aderca, <hi rend="italic">Domnișoara din strada Neptun</hi>, 1921; <hi rend="italic">Țapul,</hi> roman, 1921; <hi rend="italic">Moartea unei republici roșii</hi>, 1924; <hi rend="italic">Omul descompus</hi>, roman, 1925;<hi rend="italic">Femeia cu carnea albă</hi>, 1927; 1916.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-54">
                           <hi rend="color(#0b0080)">↑</hi>
                        </ref> Ticu Archip, <hi rend="italic">Colecționarul de pietre prețioase; Aventura</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-55">
                           <hi rend="color(#0b0080)">↑</hi>
                        </ref> Ion Călugăru, <hi rend="italic">Caii lui Cibicioc</hi>, 1923; <hi rend="italic">Paradisul statistic</hi>, 1926; <hi rend="italic">Abecedar de povestiri populare</hi>, 1930; <hi rend="italic">Omul de după ușă</hi>, 1931; <hi rend="italic">Don Juan Cocoșatul,</hi> 1934; Erdora, 1934; <hi rend="italic">Copilăria unui netrebnic,</hi> 1936; Trustul, 1937.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-56">
                           <hi rend="color(#0b0080)">↑</hi>
                        </ref> H. Bonciu, <hi rend="italic">Bagaj</hi>, 1934; <hi rend="italic">Pasiunea doamnei Pipersberg</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-57">
                           <hi rend="color(#0b0080)">↑</hi>
                        </ref> Petre Manoliu, <hi rend="italic">Rabbi Haies Reful</hi>, 1935; <hi rend="italic">Tezaur bolnav</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-58">
                           <hi rend="color(#0b0080)">↑</hi>
                        </ref> Victor Eftimiu, <hi rend="italic">Fără suflet</hi>, schițe, 1910; <hi rend="italic">Dar de nuntă</hi>, 1911; <hi rend="italic">Spovedania unui clown</hi>, 1913; <hi rend="italic">În temnițele Stambulului</hi>, nuvele; <hi rend="italic">Două cruci, roman din viața macedoneană</hi>, 1914; <hi rend="italic">Poveștile focului</hi>, nuvele, 1915; <hi rend="italic">Cei doi străini</hi>, nuvele, 1917; <hi rend="italic">Corabia cu pitici</hi>, 1919; <hi rend="italic">Povestiri din Orient</hi>, 1922; <hi rend="italic">Povestiri alese</hi>, 1922; <hi rend="italic">Basme de Crăciun, Alina Linda, Tinerețe fără bătrânețe și viață fără moarte, Catalina, Șarpele fermecat, Trei îngeri, Făt-Frumos din lacrimă, Minunea sfântului Ilie, Băiatul cel pierdut, Pădurea ursitoarelor, Pățania călugărului Gherasim</hi> — toate povestiri, 1922; <hi rend="italic">Tragedia unui comedian, roman</hi>, 1924; <hi rend="italic">Pe vremea haiducilor, povestiri; Elfiona, roman; Prințesa Moruzof, roman</hi>, 1925; <hi rend="italic">Un asasinat patriotic</hi>, 1926; <hi rend="italic">Dragomirna.</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-59">
                           <hi rend="color(#0b0080)">↑</hi>
                        </ref> N. Batzaria, <hi rend="italic">Spovedanii de cadâne</hi>, Buc., 1921; <hi rend="italic">Turcoaicele</hi>, Iași 1921; <hi rend="italic">Colina </hi>
                        <hi rend="italic">îndrăgostiților</hi>, schițe și nuvele, Buc., 1923; <hi rend="italic">În închisorile turcești,</hi>Brăila; <hi rend="italic">Prima turcoaică</hi>, Buc., Bibl. „Dimineața“, no. 29.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-60">
                           <hi rend="color(#0b0080)">↑</hi>
                        </ref> Marcu Beza, <hi rend="italic">De la noi</hi>, 1903; <hi rend="italic">Pe drumuri; Din viața aromânilor</hi>, 1914; <hi rend="italic">O viață</hi>, roman, 1921; <hi rend="italic">Din Anglia</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-61">
                           <hi rend="color(#0b0080)">↑</hi>
                        </ref> Sergiu Dan, <hi rend="italic">Viața minunată a lui Anton Pann</hi>, 1929; <hi rend="italic">Dragostea și moartea în provincie</hi>, 1931; <hi rend="italic">Arsenic</hi>, 1934; <hi rend="italic">Surorile Veniamin</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-62">
                           <hi rend="color(#0b0080)">↑</hi>
                        </ref> Mihail Sebastian, <hi rend="italic">Femei</hi>, 1933; <hi rend="italic">De două mii de ani</hi>, 1934; <hi rend="italic">Orașul cu salcâmi</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-63">
                           <hi rend="color(#0b0080)">↑</hi>
                        </ref> Virgiliu Monda, <hi rend="italic">Testamentul domnișoarei Brebu</hi>, 1933; <hi rend="italic">Urechea lui Dionys</hi>, 1934; <hi rend="italic">Hora paiațelor</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-64">
                           <hi rend="color(#0b0080)">↑</hi>
                        </ref> Isaiia Răcăciuni, <hi rend="italic">Mâl</hi>, 1934; <hi rend="italic">Paradis uitat</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-65">
                           <hi rend="color(#0b0080)">↑</hi>
                        </ref> E. Lovinescu, <hi rend="italic">Nuvele florentine</hi>, 1906<hi rend="italic">; Scenete și fantezii</hi>, 1911; <hi rend="italic">Crinul</hi>, 1912; <hi rend="italic">Aripa morții</hi>, 1913; <hi rend="italic">Comedia dragostei</hi>; <hi rend="italic">Lulu</hi>, 1920; <hi rend="italic">Viața dublă; Bizu</hi>, 1932; <hi rend="italic">Firu-n patru</hi>, 1933; <hi rend="italic">Mite</hi>, 1934; <hi rend="italic">Bălăuca</hi>, 1935; <hi rend="italic">Diana</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-66">
                           <hi rend="color(#0b0080)">↑</hi>
                        </ref> G. Ibrăileanu, <hi rend="italic">Adela</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-67">
                           <hi rend="color(#0b0080)">↑</hi>
                        </ref> G. Călinescu, <hi rend="italic">Cartea nunții</hi>.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-68">
                           <hi rend="color(#0b0080)">↑</hi>
                        </ref> Eugen Relgis, <hi rend="italic">Petru Arbore</hi>, roman în trei volume; <hi rend="italic">I. Întâile năzuințe; II. Izvoarele interioare; III. Prăbușiri creatoare</hi>, 1924; <hi rend="italic">Glasuri în surdină</hi>, Buc., 1927; <hi rend="italic">Prieteniile lui Miron</hi>, 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-69">
                           <hi rend="color(#0b0080)">↑</hi>
                        </ref> Mircea Eliade, <hi rend="italic">Isabel sau apele diavolului</hi>, 1930; <hi rend="italic">Maitreyi</hi>, 1933; <hi rend="italic">Șantier</hi>; <hi rend="italic">Întoarcerea din rai</hi>, 1934; <hi rend="italic">Lumina ce se stinge</hi>, 1934; <hi rend="italic">Huliganii</hi>, 1935; <hi rend="italic">Domnișoara Cristina</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-70">
                           <hi rend="color(#0b0080)">↑</hi>
                        </ref> Anton Holban , <hi rend="italic">Romanul lui Mirel</hi> (1929); <hi rend="italic">O moarte care nu dovedește nimic, (1931); Parada dascalilor, (1932); Ioana, 1934</hi>
                     </item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-71">
                           <hi rend="color(#0b0080)">↑</hi>
                        </ref> Hortensia Papadat-Bengescu, <hi rend="italic">Ape adânci</hi>, 1919; <hi rend="italic">Sfinxul</hi>, 1920 (devenit <hi rend="italic">Lui Don Juan în eternitate</hi>…, 1927); <hi rend="italic">Femeia în fața oglinzii</hi>, 1921<hi rend="italic">; Balaurul</hi>, 1923; <hi rend="italic">Romanța provincială</hi>, 1925; <hi rend="italic">Fecioarele despletite</hi>, roman, 1926; <hi rend="italic">Concert din muzică de Bach,</hi> roman, 1927; <hi rend="italic">Desenuri tragice</hi>, 1927; <hi rend="italic">Drum ascuns,</hi> (1933); Logodnicul, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-72">
                           <hi rend="color(#0b0080)">↑</hi>
                        </ref> N. Davidescu, <hi rend="italic">Zâna din fundul lacului</hi>, Ed. Insula, Buc., 1912; <hi rend="italic">Sfinxul,</hi> 1915; <hi rend="italic">Conservator &amp; Co.,</hi> roman, 1924; <hi rend="italic">Crima din strada nopții</hi>, povestire, Bibl. „Dimineața“, no. 44; <hi rend="italic">Vioara mută</hi>, roman, 1928; <hi rend="italic">Fântâna cu chipuri</hi>, 1931.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-73">
                           <hi rend="color(#0b0080)">↑</hi>
                        </ref> Camil Petrescu, <hi rend="italic">Ultima noapte de dragoste, întâia noapte de razboi,</hi>1930; <hi rend="italic">Patul lui Procust</hi>, 1933.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-74">
                           <hi rend="color(#0b0080)">↑</hi>
                        </ref> M. Blecher, <hi rend="italic">Întâmplări în irealitatea imediată</hi>, 1935; <hi rend="italic">Inimi cicatrizate</hi>, 1936.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-75">
                           <hi rend="color(#0b0080)">↑</hi>
                        </ref> Ury Benador, <hi rend="italic">Ghetto, veac XX</hi>, 1934; <hi rend="italic">Subiect banal</hi>, 1935; <hi rend="italic">Hilda,</hi>1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-76">
                           <hi rend="color(#0b0080)">↑</hi>
                        </ref> Henriette Yvonne Stahl, <hi rend="italic">Voica</hi>, (1929); <hi rend="italic">Mătușa Matilda</hi>, (1931) ; <hi rend="italic">Steaua robilor</hi>, 1934.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-77">
                           <hi rend="color(#0b0080)">↑</hi>
                        </ref> Gib. Mihăescu, <hi rend="italic">La Grandiflora</hi>, 1928; <hi rend="italic">Brațul Andromedei</hi>, (1930); <hi rend="italic">Rusoaica</hi>, 1933; <hi rend="italic">Zilele și nopțile unui student întârziat,</hi> 1934; <hi rend="italic">Femeia de ciocolată</hi>, (1933); <hi rend="italic">Donna Alba</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-78">
                           <hi rend="color(#0b0080)">↑</hi>
                        </ref> Lucia Demetrius, <hi rend="italic">Tinerețe</hi>, 1935.</item> 
                     <item>
                        <ref target="https://ro.wikisource.org/wiki/Istoria_literaturii_române_contemporane/Evoluția_poeziei_epice#cite_ref-79">
                           <hi rend="color(#0b0080)">↑</hi>
                        </ref> Dan Petrașincu, <hi rend="italic">Sângele</hi>, 1934; <hi rend="italic">Omul gol</hi>, 1936.</item>
                  </list>
               </div>
            </div>
            <div type="div2">
               <head>Evoluția poeziei dramatice</head>
               <div type="div3">
                  <head>
                     <label>I. </label>
                     <lb/>Observații generale</head>
                  <p>Ajungem la partea cea mai aridă și mai grea a acestei istorii literare: la evoluția poeziei dramatice. Ariditatea constă, în primă linie, în relativa ei lipsă de interes. Punct final în evoluția genurilor, literatura dramatică reprezintă o fază de maturitate, pe care nu ne-o puteau da cei abia o sută de ani de dezvoltare, înțelegând prin asta literatura dramatică în sensul ei intim, și nu teatrul poetic sau eroic ce ține încă de lirism. Iată pentru ce, pe când poezia lirică ne poate oferi pe T. Arghezi, după ce ni-l dase pe Eminescu cu mult înainte, pe când poezia epică ni-l dă pe M. Sadoveanu în latura lirică, pe L. Rebreanu în latura ei pur obiectivă sau pe Hortensia Papadat-Bengescu în latura analizei psihologice — literatura dramatică nu ne dă valori egale; punctul ei de evoluție nu este încă atât de înaintat.</p>
                  <p>În afară de această insuficiență de valoare, studiul literaturii dramatice prezintă și alte dificultăți. Cu excepția unor piese poetice sau de idei, ce rămân în cadrul literaturii pure, și cărora le putem aplica criteriile strict estetice, fiind acțiuni, cele mai multe nu trăiesc decât prin reprezentare, adică cu ajutorul unor elemente exterioare, decor, regie, interpretare, costume, muzică. O piesă nejucată scapă, în principiu, judecății critice sau, în orice caz, o limitează numai la elementul literar. Cum multe piese n-au fost supuse ratificării scenice, nu se poate, așadar, vorbi de ele decât parțial sau deloc. Chiar și despre piesele jucate (iarăși, firește, și cu excepții notabile) nu se poate vorbi cu competență decât dacă au fost văzute; lectura nu suplinește viziunea scenică. În al treilea rând, deși jucate, multe piese nu s-au publicat, așa că din lipsa unui text scris, la care să se refere și criticul și cititorul pentru control, aprecierea circumstanțiată e aproape cu neputință; critica nu se poate bizui numai pe memorie și pe bună-credință.</p>
                  <p>La cele arătate se mai adaugă și greutatea unor diviziuni naturale pe curente sau chiar pe specii. Curente, în funcțiune de mișcări ideologice, n-au existat; în teatru nu găsim nici sămănătorism, nici tradiționalism, nici modernism. A împărți piesele după categorii: drame sau comedii, teatru istoric, teatru social, comedie de salon, teatru poetic sau în versuri etc., ar duce, de asemenea, la pulverizări supărătoare. Atingând toate genurile, ar trebui să-l risipim pe scriitor în diferite capitole. Cu toate inconvenientele metodologice, am preferat să adoptăm două mari capitole: evoluția dramaturgiei înainte de război și evoluția dramaturgiei după război, studiind, astfel, scriitorii în totalitatea activității lor, chiar dacă activitatea unora se desfășoară pe amândouă versantele războiului.</p>
               </div>
               <div type="div3">
                  <head>
                     <label>II.</label>
                     <lb/>Evoluția poeziei dramatice înainte de război</head>
                  <p>Veacul al XX-lea debutează prin apariția a două piese: <hi rend="italic">Vlaicu-Vodă</hi> al lui Al. Davila și <hi rend="italic">Manasse</hi> al lui Ronetti Roman, puncte de plecare și s-ar putea spune chiar de ajungere, întrucât n-au fost depășite nici până acum, a două genuri: teatrul istoric și drama socială.</p>
                  <p>
                     <hi rend="bold">Al. Davila.</hi> Piesa unică a lui Al. Davila (1860—1929), <hi rend="italic">VlaicuVodă</hi> (1902), dramă istorică în cinci acte, n-a avut numai norocul succesului și al confirmării lui în repetate rânduri, ci și al unei consacrări de piesă clasică, începătoare de stagiuni, ctitoră aproape a unei specii de teatru în forme, dealtfel, inactuale și intrate în istorie, dar scoasă în răstimpuri cu solemnitate la lumina rampei ca o zestre națională. <hi rend="italic">Vlaicu-Vodă</hi> a creat, oarecum, tipul cel mai nobil și mai reușit al dramei istorice naționale și naționaliste, esențial patriotică, în versuri de evidentă factură romantică, prin care se vede bine că a trecut mai ales Victor Hugo și poate chiar și Edmond Rostand. Drame de felul acesta s-au mai scris, și una chiar, <hi rend="italic">Răzvan și Vidra</hi>, s-a impus și repertoriului cu același caracter de specific național, solemn și inaugural, romantic și supraromantic;<hi rend="italic">Vlaicu-Vodă</hi> o depășește însă și o înlocuiește cu drept cuvânt în rolul ei festiv, creând categoria teatrului istoric cu caracter politic, punct de plecare al unei întregi dramaturgii bazate pe conflictul dintre boieri și domn, cu comploturi tenebroase și cu răzmerițe și cumplite prigoane. Conflictul răspunde, negreșit, unei realități istorice neîndoioase, fixată mai de mult în epică în <hi rend="italic">Alexandru Lăpușneanu</hi> al lui Costache Negruzzi sau în <hi rend="italic">Doamna Chiajna</hi> și în <hi rend="italic">Mihnea cel rău</hi> ale lui Al. Odobescu. Modelul creat în teatru în <hi rend="italic">Vlaicu-Vodă</hi> a fost apoi urmat de toată dramaturgia noastră istorică — a lui Delavrancea, Mihail Sorbul, N. Iorga, Mircea Dem. Rădulescu, Victor Eftimiu, A. de Herz etc. — centrată pe un identic conflict între Vodă și zavistnicii lui sfetnici. Nu vezi trei bărboși într-un colț al scenei fără să nu fie la mijloc un complot împotriva domnului. Afară de arhetipul conflictului, ca să zicem așa, politic, în <hi rend="italic">Vlaicu-Vodă</hi> se mai găsește și sâmburele unei ciocniri religioase, al luptei între catolicism și ortodoxism, reluat apoi și în alte drame istorice (de pildă, <hi rend="italic">Ringala</hi> lui Victor Eftimiu). Caracteristica piesei lui Al. Davila nu este însă numai de a se fi bazat pe acest conflict politic și religios între domn și boieri — ci și pe altul, mai esențial, între Vlaicu-Vodă și mama lui vitregă, Doamna Clara, cu alte cuvinte de a fi creat o piesă de caractere, psihologică. Lupta între mamă și fiu se dă, firește, tot pentru mobilul religios, Vlaicu reprezentând ortodoxismul și Doamna Clara catolicismul, — dar mijloacele de care se servesc și unul și altul sunt temperamentale și cu totul deosebite. Ciocnirea având loc între doi oameni de natură diametral opusă, pe lângă caracterul său național și politic, drama ia și un caracter psihologic, adica unul mult mai însemnat. Nu poate fi deosebire sufletească mai mare decât e între VlaicuVodă și Doamna Clara, — și în acest contrast, ca și în absolutul fiecăruia din caractere în parte, se străvede însăși structura romantică a autorului lipsită de nuanțe. <hi rend="italic">Vlaicu-Vodă</hi> e un șiret integral „închis în cugetarea lui ca într-o cetate“ — care, sub smerenie, umilință, milogeală chiar, sub înfruntarea celor mai cumplite jigniri, ascunde o voință sigură, viziunea limpede a unui scop: întărirea ortodoxismului, rezistența împotriva încercărilor de catolicizare. E negreșit un caracter, o stâncă zugrăvită de un pictor în decor de teatru, ca să poată fi luată drept mușchi verde sau perină de căpătâi. Doamna Clara, dimpotrivă, e o <hi rend="italic">mulier impotens</hi>, din linia înaintașelor, a aprigei, crudei și nesățioasei de domnie Chiajna, a ambițioasei Vidra, femeie devenită și ea arhetip în literatura noastră: „femeia politică“. Urmărind și ea planuri politice și religioase, e dintr-o bucată, stâncă nevăpsită în catifea, ci plină de colțuri; mamă vitregă a unui domnitor slab și prefăcut, ea îl strivește sub greutatea ei de fostă soție de domn, cu o trufie de cuvinte atât de nedibace, încât ne îndoim de simțul ei politic. Eu… eu… și iarăși eu… Cu o psihologie atât de masivă și fără mlădieri, ea nu vrea să stăpânească prin șiretenie, ci prin silnicie și prin afirmația voinței… Ca să dăm un exemplu al contrastului romantic până la imposibil între cele două caractere, vom cita un singur crâmpei de dialog între Doamna Clara și Vlaicu-Vodă. Iată ce spune ea:</p>
                  <p>…Azi, de pildă, poruncit-am, c-așa-mi place</p>
                  <p>……………</p>
                  <p>Voi impune-a mea voință împotriva orișicui</p>
                  <p>Și te plâng, sărmane vodă, dacă-n loc d-o aliată</p>
                  <p>Vrei să vezi, în Clara Doamna, o stăpână ne-ndurată.</p>
                  <p>Iar Vlaicu îi răspunde:</p>
                  <p>Că te vreau pe veci stăpână, ’naltă Doamnă, tot nu știi?</p>
                  <p>Sunt mai vârstnic decât tine, totuși mumă vreau să-mi fii.</p>
                  <p>Vreau să stie toată curtea — astfel cred eu nemerit —</p>
                  <p>Că de sunt voivod, sunt totuși robul tău și rob smerit.</p>
                  <p>Un insuportabil exces de trufie în fața unui egal exces de smerenie, fie ea și ipocrită. Cu un astfel de temperament mândru, îngâmfat și, în definitiv, nerod, acțiunea Doamnei Clara nu putea fi decât incoerentă, căci nu înseamnă altceva trecerea ei momentană de partea boierilor, pe care-i prigonise totdeauna, numai ca să zădărnicească planurile lui Vlaicu, îndemnul făcut lui Mircea de a-l ucide pe Vlaicu și, la urmă, propria ei încercare de a-l omorî. Prinsă și iertată, tot ea izbucnește:</p>
                  <p>Zici că m-ai iertat! Nu, Vlade, n-am de ce să-ți mulțumesc!</p>
                  <p>……………</p>
                  <p>Iacă ruga ce voi face pururi Domnului ceresc,</p>
                  <p>Din tot sufletul cu care te urăsc, da, te urăsc!</p>
                  <p>ceea ce o confirmă într-o psihologie globală. Cu totul supărătoare este creația lui Mircea, conceput și el unitar ca tip al ușuraticului, și din punctul de vedere al romantismului simplificator, dar și chiar al sentimentului național. Tânăr încă, Mircea e gata să se lepede de tron din dragoste pentru Anca. Un Mircea care nu ține la „sânge“, „neam“, „nume“, „străbuni“ și voiește să renunțe la domnie pentru o femeie e străin de eroul consacrat de conștiința publică. E slab nu numai din sentimentalism romantic, ci prin întreaga lui structură sufletească. Nu-i numai efeminat, ci, zădărnicit în dragoste de planurile lui vodă, devine repede sângeros și ațâță pe boieri împotriva lui Vlaicu. Clara vrea să-i pună un pumnal în mână; având trădarea în sânge, după ce trădase pe Vlaicu, o trădează și pe Clara, dându-i pe față complotul. Neizbutind nici așa să obțină pe Anca, se năpustește asupra domnului cu pumnalul. Vlaicu îl iartă — nu-i iertăm însă noi autorului concepția romantică a unui Mircea în stare de orice pentru dragostea lui; cu o mână temerară, el a încercat să stingă făcliile cerului.</p>
                  <p>În totalitatea ei, o dramă solidă, romantic concepută pe unitate psihologică și romantic scrisă, adică pe bază de tirade compacte, în genere, patriotice, tradiționaliste (tirada datinei a bătrânului Spătar Dragomir — în care „datina“ devine un fel de fatalitate, într-o epocă poate prea îndepărtată), într-o limbă lăudată de întreaga critică a timpului ca neaoșă, energică, esențial dramatică și în versuri de mare poezie și frumusețe; nouă, celor de acum, ea ne pare artificială (în parte nici nu putea fi decât convențională), mustind de neologisme, presărate cu câteva cuvinte arhaice, sentențioasă, pe alocuri, dar în versuri pline de asperități, de colțuri necioplite și de foarte multă umplutură.</p>
                  <p>
                     <hi rend="bold">Ronetti Roman.</hi> Apărut în plin sămănătorism, <hi rend="italic">Manasse</hi> (1900), drama în patru acte a lui Ronetti Roman (1853—1908) a cunoscut un destin agitat, cuvenit, dealtfel, și valorii sale și recrudescenței mișcării naționaliste. Sunt în amintirea încă a tuturor contemporanilor luptele date în jurul acestei piese la apariția, dar mai ales, la reprezentarea ei pe scena Teatrului Național (1905), și la încercarea de reluare din 1913. Nici până azi <hi rend="italic">Manasse</hi> nu s-a mai reluat la Teatrul Național, — dar nu spre paguba piesei.</p>
                  <p>Drama e, în adevăr, una din cele mai puternice lucrări teatrale ale literaturii noastre, de vreme ce, dacă în privința măreției eroului central, al amploarei lui morale, e depășit, desigur, de Luca Delescu din <hi rend="italic">Bătrânul</hi> Hortensiei Papadat-Bengescu, — pe lângă o semnificație simbolică incomparabil superioară, piesa are și un echilibru scenic cu mult mai mare, ce o face accesibilă oricui și oricând. Tot așa, sub raportul tehnicii teatrale și al limbii e îndărătul comediilor lui Caragiale, dar sub raportul generalității umane a tipurilor este superioară. Eroii lui Caragiale sunt tipuri accidentale și în curs de dispariție, pe când în <hi rend="italic">Manasse</hi> ni se dă icoana unei rase văzută și în eternitatea și în mobilitatea ei. Nimeni n-a reușit încă la noi să ne zugrăvească în același timp imaginea sensibilă și idealizată a unui neam ca Ronetti Roman. În <hi rend="italic">Manasse</hi> nu trăiește numai sufletul ancestral al evreului, prins în esența sa nemuritoare, ci sunt fixate și conflictele, trezite în sânul rasei de deosebirea de cultură și de vârstă: în bătrânul Manasse, în Nissim și în Lelia avem trei generații de evrei, cu toate nuanțele de mentalitate ale vârstei lor. Drama lui Ronetti Roman este clădită pe o largă observație — și nimeni, la noi, n-a pus mai multă senină obiectivitate decât acest scriitor în zugrăvirea ciocnirilor de rasă și de generații. Idealizând pe Manasse, el a idealizat partea cea mai curată și intransigentă a rasei sale, fără a aduce vreo jignire neamului românesc, așa cum s-a pretins de unii critici la apariția piesei. Bătrânul acesta este impunător prin unitatea lui de ton, prin masivitatea morală, prin dârzenia cu care refuză amestecul neamului lui cu creștinii. E un punct de vedere onorabil și, oricum ar fi judecat, sub raportul convenienței noastre, e un punct de vedere realizat magistral într-o creație puternică. În artă nu interesează decât soliditatea compoziției prin convergența tuturor amănuntelor și efectelor și nu repercuțiile de ordin social trecătoare și mobile. Alături de acest monolit uman, dramaturgul a creat și elementul de comedie al rasei, pe nemuritorul său Zelig Șor, misitul isteț, flexibil, bogat în resursele imaginației și ale unei verve inepuizabile, argintul viu al întregii piese, — ce nu respectă nimic alta decât măreția tragică a bătrânului. Oricâtă înstrăinare am avea față de concepțiile lui medievale, când bătrânul moare fulgerat de drama lui familială, simpatia noastră merge către dânsul. Aceasta e biruința marilor scriitori. Soluția problemei evreiești, dealtfel, nu interesează; teatrul, ca și arta în genere, nu rezolvă probleme sociale, ci creează tipuri reprezentative și viață. Că tipurile românești (Matei și Lelia Frunză) sunt cu mult mai puțin realizate, schițate abia și palid schițate, e un fapt neîndoios; că limba păcătuiește uneori sub raportul purității, e tot atât de adevărat — defecte ce atârnă puțin în fața unicității lui Manasse și a lui Zelig Șor și a structurii conflictului. Drama lui Ronetti Roman e una din cele mai nobile opere ce a onorat literatura română.</p>
                  <p>
                     <hi rend="bold">Barbu Delavrancea.</hi> Spre sfârșitul unei cariere literare ce părea încheiată și în miezul carierei sale politice, Barbu Delavrancea (1858—1918) a reintrat în actualitatea literară și în succes prin trilogia sa teatrală luată din istoria Moldovei. <hi rend="italic">Apus de soare</hi> (1909) e privit și acum ca cea mai reușită realizare a lui dramatică și, în orice caz, se reia cu mai mult succes. În realitate, meritul nu revine valorii dramatice, ci valorii epice și poetice. Chiar faptul că Ștefan cel Mare n-a fost luat în evoluția carierei sau în momentul culminant al acțiunii lui, ci în ultimele clipe ale vieții, atunci când era, după cum singur spune, „lăuza Moldovei“, ne arată de la început lipsa de intenție a scriitorului de a ne da o adevărată dramă. Drama presupune o acțiune și un conflict; nici unul, nici altul nu există în <hi rend="italic">Apus de soare</hi> sau în proporții minime. Conflictul poate fi între două voințe ce se înfruntă, — cazul cel mai răspândit în teatru, — sau, când e interior, între două tendințe, sentimente, oarecum autonome, între datorie și pasiune, ca să dăm exemplul cel mai clasic. Nici un conflict de natura aceasta nu se află în <hi rend="italic">Apus de soare</hi>, — deoarece conflictul de la urmă, în care Ștefan își stropește mormântul deschis cu sângele răzvrătitului paharnic Ulea (clasicul conflict între boieri și domn) e un episod neînsemnat și disproporționat ca forțe puse în joc. Pentru a găsi, totuși, un conflict, unii doctori ai criticii l-au văzut între voința rămasă neștirbită, sufletul rămas sănătos și tare, conștiința misiunii sale naționale și — boala, care-i roade forțele trupești. Mai întâi, un conflict cu boala și cu moartea nu e un conflict de natură dramatică. Boala, moartea sunt fenomene biologice fatale, ineluctabile pentru oricine; ele pot constitui deci drame în viață, nu însă și în artă, unde se cer conflicte de ordin psihologic, de mobile liber determinate, de voințe. A muri nu e un element dramatic și <hi rend="italic">Apus de soare</hi> nu e decât o lungă agonie evocată pe scenă în toată materialitatea ei. În afară de aceasta, și numai subsidiar, dacă Ștefan conservă până la urmă o dârzenie neînvinsă, o luciditate de minte ce-l luminează asupra misiunii sale istorice, o hotărâre de a-și impune voința celor de față și urmașilor — el arată în clipa morții apropiate o seninătate, o resemnare creștinească fără nici un zbucium; sufletul nu se răzvrătește împotriva trupului, împlinindu-și fiecare destinul după legile lui fatale. Iată pentru ce, neexistând nici un conflict,<hi rend="italic">Apus de soare</hi> nu e o piesă de teatru; ceea ce nu-i scoboară valoarea epică și literară. Valoarea ei stă mai întâi în evocarea figurii eroului național, a lui Ștefan, într-o atitudine de măreție firească, de plinătate a conștiinței lui domnești, de energie sufletească nedomolită, amestecată totuși cu blândețe, cu umor și cu licoarea sănătoasă a unei senzualități profund umană și istorică. Pentru aceasta au ajutat și puterea de evocare lirică a scriitorului și plasticitatea limbii și stilului cu elemente cronicărești într-un fel de liturghie patriotică, întru nimic scenică, dar sugestivă. Rostite de actori cu mișcări largi și psalmodieri în vederea păstrării caracterului arhaic, frazele pierd sub raportul teatral. Teatrul nu are caracterul liturgic; el nu poate emoționa decât prin mijloace actuale și nu prin mijloace poetice fără legătură cu acțiunea dramatică. O declamație solemnă și rituală ne poate trezi o emoție estetică, dar ne scoate din iluzia scenică: iată pentru ce <hi rend="italic">Apus de soare</hi> e, în realitate, un spectacol într-un fotoliu, adică un foarte frumos poem epic.</p>
                  <p>
                     <hi rend="italic">Viforul</hi> (1909) continuă trilogia istorică moldovenească a lui Delavrancea începută cu <hi rend="italic">Apus de soare</hi> și, poate și din spirit de contrast, altfel decât poemul liturgic al morții lui Ștefan cel Mare. Ștefăniță a moștenit de la bunic numai neastâmpărul și vioiciunea, deviate însa într-o demență sângeroasă ca scop în sine. Sângeros se arată uneori și Ștefan, dar cruzimea lui are expresia rațiunii de stat și nu a unei beții sanguinare. Drama nu mai e statică, ci dinamică, în stilul marilor drame istorice shakespeariene; cum însă Ștefăniță e un nebun dezlănțuit, mașinăria scenică se învârte dezordonat ca o turbină cu motorul defectat, într-o serie halucinantă de omoruri, fără altă motivare decât patologia. Ștefăniță nu poate fi deci interesant artistic. Axa e tot politică: conflictul domnului cu boierii, în frunte cu Luca Arbore, în jurul intenției lui de a ataca pe poloni, pentru că regele îi refuzase fata ca nevastă. De aici, uciderea lașă la o vânătoare a lui Cătălin, fiul lui Luca, apoi chiar a bătrânului lui învățător Luca Arbore și a altor șase boieri, până la otrăvirea lui Ștefăniță de Doamna Tana, de ciudă că domnul o înșela cu Irina, o poloneză travestită ca bărbat. Drama e acumulativă, pletorică, retorică, încărcată de scene de prisos, deși pitorești, cu figuri mărețe, epice (Luca Arbore, Cărăbăț) și, în genul pieselor shakespeariene, împletită cu scene de umor aproximativ (Mogârdici), cu femei nebune pe scenă (Oana e o reminiscență a Ofeliei), în aceeași limbă liturgică, arhaică, ușor muntenizată.</p>
                  <p>Cea din urmă veriga a trilogiei, și totodată și cea din urmă și pe scara valorii, <hi rend="italic">Luceafărul</hi> (1910), zugrăvește întâia domnie a lui Petru Rareș, care nu se știe de ce e luceafăr… decât doar că apare în fața porților cetății Suceava, ca un „luceafăr“, într-o noapte luminată de sus de un adevărat luceafăr. Actul acesta al prezentării străinului și al recunoașterii lui de boieri și de îmbătrânita Oană este, dealtfel, cel mai bun al întregii piese. Încolo, ea are un caracter strict biografic, zugrăvind momente din nesfârșitele lupte ale domnului cu polonii și conflicte cu boierii. Actul al doilea se risipește în episoade mai mult povestite, pe când actul al III-lea se strânge în jurul luptei de la râul Cirimușului împotriva polonilor; actul al patrulea se axează pe conflictul cu boierii, care nu vor să-l mai urmeze în nenumăratele lui războaie, mai ales că oastea lui Soliman se apropie; actul al V-lea, cel mai slab, ne zugrăvește fuga domnului prin munți și scăparea lui în castelul Ciceiului — ceea ce nu constituie un adevărat sfârșit. Piesa e străbătută, firește, și de o dragoste; dragostea romantică și inutilă acțiunii a Genunei pentru Petru, și, postumă, pentru Corbea. Caracteristice, launloc, pentru întreaga trilogie sunt concepția romantică, pe baza contrastului de situații și caractere, sufletul patriotic exprimat într-o adevărată erupție retorică și frumusețea limbii arhaizantă, îmbelșugată, dar și strânsă adesea într-o expresie sentențioasă, pe axa tot romantică a contrastului: „Ce vreau, nu se poate, și ce se poate, nu vreau“. — „Mai bine mă omora când îmi era frică de moarte, decât să nu mor când mi-e frică să trăiesc“ etc. După succesul, descrescând dealtfel, al trilogiei sale, în care îl serveau resursele unui mare talent oratoric și ale unui temperament vijelios, Delavrancea a încercat să dea viață scenei și unora din cele mai prețuite din nuvelele tinereții. Dar nici <hi rend="italic">Irinel</hi>(1911) și, cu tot pitorescul lui, nici <hi rend="italic">Hagi-Tudose</hi> (1912) n-au izbutit; întrucât talentul scriitorului nu se putea dezvolta decât în cadre de mare retorică și de evocare lirică, nu alta ar fi fost primirea și a dramei postume <hi rend="italic">A doua conștiință</hi>(publicată la 1922), dacă s-ar fi jucat.</p>
                  <p>
                     <hi rend="bold">Duiliu Zamfirescu</hi>. Dacă nu ne-am ocupat în această istorie de proza lui Duiliu Zamfirescu (1858—1922) — proză de structură clasică — se datorește nu numai împrejurării că aproape tot ciclul Comăneștenilor a fost scris înainte de 1900 (<hi rend="italic">Viața la țară</hi>, 1894; <hi rend="italic">Tănase Scatiu</hi>, 1896;<hi rend="italic">În război</hi>, 1897, și numai <hi rend="italic">Îndreptări</hi> în 1900 și <hi rend="italic">Anna</hi>, 1911), ci și faptului că notele caracteristice ale acestei literaturi se încadrează practic (echilibru clasic, distincție) și ideologic (literatura păturilor stăpânitoare) în mișcarea junimistă, de care nu avem a ne ocupa aci. Iată pentru ce, în loc de a ne opri asupra elementului viabil al scriitorului, va trebui să amintim doar de încercările lui dramatice din ultima parte a activității sale, tulburându-i imaginea care, din cauza multor dușmănii, abia începea să se fixeze în atenția publicului; nedreptățit atâta timp de adversități de moment istoric (literatura îi supraviețuia adevăratei ei epoce de creație și se lovea în chip firesc de sămănătorism și de poporanism), scriitorul avea să aibă și nefericirea de a se nedreptăți singur printr-o producție dramatică cu mult sub posibilitățile lui literare.</p>
                  <p>Sub forma unei încercări tipărite încă din 1882, <hi rend="italic">O suferință</hi> (Literatorul, III), ispita dramatică data, dealtfel, de mult. Situația literară îngăduindu-i mai târziu realizarea scenică, Duiliu Zamfirescu a intrat apoi într-o fază de erupție dramatică prejudiciabilă prin reprezentarea următoarelor piese:</p>
                  <p>
                     <hi rend="italic">O amică</hi>, comedie într-un act (<hi rend="italic">Convorbiri literare</hi>, 1912<hi rend="italic">); Lumina nouă</hi>, comedie în 3 acte (<hi rend="italic">Convorbiri literare</hi>, 1912); <hi rend="italic">Poezia depărtării</hi>, dramă în 3 acte (<hi rend="italic">Convorbiri literare</hi>, 1913); <hi rend="italic">Voichița</hi>, comedie (<hi rend="italic">Convorbiri literare</hi>, 1914).</p>
                  <p>Numai <hi rend="italic">Poezia depărtării</hi> izbutește întrucâtva să încorporeze ideea dramatică, constând în adevărul psihologic al acțiunii, pe care o desfășoară depărtarea în procesul de cristalizare a dragostei… Ministrul Văleanu își înlătură rivalul Hanke (propriul lui fiu natural), numindu-l la o legație străină. Eroare psihologică: prin poezia depărtării, dragostea doamnei Văleanu crește; Văleanu se sinucide, iar ea, după întoarcerea lui Hanke, constată cu regret, în actul al patrulea, că nu merita sacrificarea soțului. Singur actul al treilea are o valoare: firește, nu prin monologul de la început, ci prin episodul parabolei lui Oscar Wilde Trandafirul și privighetoarea, adică printr-un efect tot de ordin literar. Plecând de la „idei“ sau de la tendințe (șarja împotriva spiritismului în <hi rend="italic">Lumină nouă</hi>, șarjă împotriva șarlataniei doctorilor în tratarea femeilor în Voichița), tot teatrul lui Duiliu Zamfirescu se traduce în înjghebări reci, academice, în dialoguri de o mare distincție, dar literare, lipsite de ritmul vorbirii.</p>
                  <p>
                     <hi rend="bold">D. Anghel și St. O. Iosif.</hi> Din colaborația atât de rodnică a lui D. Anghel (1872—1914) și St. O. Iosif (1877—1913), în care partea lui D. Anghel, cel puțin în <hi rend="italic">Cometa</hi>, e covârșitoare dacă nu exclusivă, avem două încercări dramatice.</p>
                  <p>Legenda funigeilor e un poem, o simplă ficțiune cu aspect de legendă, imitată și dramatizată după un poem german. Runa țese o cămașă pentru fratele ei Landor, plecat la război, cămașă ce va pune la adăpostul loviturilor și al morții pe cel căruia îi e sortită; dacă o îmbrăca însă altul, blestemul lunii e categoric. Trecând pe acolo la război, Hunar fură inima Runei și-o înduplecă să-i dea cămașa; cum nu-i era sortită, blestemul se împlineste: Runa continuă să țese ani de zile din tortul fermecat, care se destramă în subțiri pânze de păianjen veșnic călătoare.</p>
                  <p>Călătorind prin lume, funigeii au găsit corpul lui Landor, mort în bătălie, l-au învelit într-un giulgiu și l-au adus spre a fi îngropat cu cinste.</p>
                  <p>Blestemul lunii s-a împlinit: Runa își ispășește păcatul murind, deoarece, ca în toate legendele populare, moartea e privită nu numai ca o liberatoare a vieții, ci ca ispășirea unui păcat.</p>
                  <p>Unii critici au găsit în acest poem și un simbol; în realitate, fondul mai tuturor basmelor și legendelor are un caracter antropomorfic. Prin tratare, poemul e fantastic. Acțiunea se petrece într-un loc nedeterminat; Runa, Rilda și Hunar sunt ireali, versurile se trudesc să prindă când fantasticul joc al norilor, ce se alungă, se desfac și se întregesc în figuri de castele medievale, cu punți suspendate și cu arcade, când alergarea neobosită a suveicii, cântecul stativelor și fâșâitul tortului, când furișarea razelor lunii pe fereastră, învăluind pe harnica fecioară într-un pervaz de lumină, când neobosita trudă a păianjenilor ce împânzesc lumea cu ațele lor călătoare.</p>
                  <p>Dacă nu ne-a dat comedia în versuri, <hi rend="italic">Cometa</hi> (1908) ne-a dat, cu siguranță, versul comic, insinuant, spiritual, neprevăzut prin imagini și rimă, versul ronstandian al comediei de salon, liric și eroic. Piesa, dealtfel, n-are nici intrigă, nici caractere; e un simplu „marivaudage“ sentimental. Tity Rosnov e un tânăr îndrăgostit, ce-și ascunde sentimentul sub vervă: atitudine, desigur, cunoscută, deși nu atât de îndreptățită; a fi iubit înseamnă a lărgi resursele puterilor spirituale, a iubi înseamnă, însă, a le comprima. Prin atitudinea fundamentală a sentimentului mascat sub verva comică, prin tirade, cum e călătoria în lună, prin episoade, ca scena de pe terasă cu serenade din chitară, Rosnov multiplică, fără panaș și prețiozitate, și cu infinit mai puține resurse verbale, figura nemuritoare ca gen a lui Cyrano de Bergerac.</p>
                  <p>
                     <hi rend="bold">Al. G. Florescu</hi>
                     <hi rend="italic">. Sanda</hi> (1908), piesa în trei acte a lui Al. G. Florescu, și-a afirmat succesul prin faptul reluării de mai multe ori pe scena Teatrului Național. Satiră socială împotriva claselor înalte și, totodată, conflict pasional între mamă și fată, adică între ușuratica Elena Rodan și fiica ei Sanda, crescută la călugărițe. Iubit în primii ani ai tinereții de Sanda, Mihai Lavin devine amantul Elenei, și, părăsit de ea, se sinucide. Desperată de insensibilitatea mamei sale față de moartea lui, Sanda se retrage la maici. Construcție simplă, gospodărească, luminoasă, cu dialog vioi și cu destul spirit de observație și spirit pur și simplu. Onestă piesă de repertoriu; tendința spre tiradă și mai ales intenția moralizatoare, destul de supărătoare, au ajutat-o poate față de un public dornic de a fi moralizat prin principii nemuritoare. A doua încercare dramatică a scriitorului, <hi rend="italic">Chinul</hi> (1910), nu mai e din același aliaj fericit. E vorba de suferințele morale ale tânărului doctor Dinu Mureș, teoreticianul nebuniei ereditare, când află că tatăl său murise nebun; în pragul sinuciderii, e scăpat prin mărturisirea mamei că nu era fiul tatălui lui legal. Act final repulsiv prin bucuria fiului; doar câteva scene din actul I și II (scena dintre doctor, mama lui și logodnică) au oarecare viabilitate.</p>
                  <p>
                     <hi rend="bold">George Diamandy.</hi> „Bonjuristul“ întârziat, crescut la Paris și rămas sufletește la Paris, revoluționar de salon, pe un fond de ciocoism incorigibil, George Diamandy (1867—1917) și-a purtat diletantismul nu numai prin cluburi socialiste, prin studii de arheologie, ci și prin literatură și, cu deosebire, prin teatru, fără să fi izbutit să-și fixeze un loc. Locul nu și-l putea fixa, firește, prin <hi rend="italic">Bestia</hi> (1909), cu studiul unei femei, voluntar sterilizate, Ninetta Corman, dezlănțuită într-o patimă distrugătoare de bărbați, și prezentată în dilema „sfinxului sau a bestiei“; nu și-l putea fixa nici în <hi rend="italic">Tot înainte</hi> (1910), dramă socială localizată în Franța, scoasă din conflictul dintre muncă și capital, la uzina de munițiuni a lui Héquet; și nici chiar prin <hi rend="italic">Dolorosa,</hi> piesă d’annunziană, în care doi pictori, Scoruș și Arnota, intră într-un fel de conflict pur artistic în jurul Tudorei. Văzând într-însa o exaltare artistică, Scoruș o iubește, dar nu e iubit; râvnind în ea numai femeia, fără să-l inspire, Arnota e iubit, în schimb, cu desperare. Pretext pentru discuții estetice. Toate trei piesele traduc amatorismul ideologic al unui cerebral, cu tipuri fără identitate locală și chiar umană; probleme și idei și nici urmă de intuiție artistică. Deși localizarea în timp, pe vremea lui Petru Rareș, e încă arbitrară, cea mai izbutită dintre încercările lui Diamandy, <hi rend="italic">Chemarea codrului</hi> (1913), are cel puțin meritul de a purcede din atmosfera țării. Fără a fi istorică și, deci, descătușată din eternul conflict al domnului cu boierii, acest poem voinicesc aduce un vânt de haiducie din vremi trecute sau numai închipuite. Căci povestea celor trei copii ai răposatului boier Frânge-Gât care hălăduiesc prin codri e încă o născocire destul de cărturărească.</p>
                  <p>Rămași la curtea din Rădeana — după ce fuseseră luați drept „lotri“ și condamnați, Anca, fecioara din Soveja, se îndrăgește de Ioniță, fiul stăpânei, iubit de alte două femei. Conacul fiind călcat de tătari în lipsa doamnei, când hanul le întreabă care e iubita lui Ioniță, singură Anca, recunoscând-o, își plătește iubirea cu fecioria. Cum Ioniță n-ar mai fi putut-o lua de nevastă, pângărită, — tinerii îndrăgostiți fug în desișul codrului la cea dintâi chemare a lui, ca la chemarea însăși a legilor firii. Nu e vorba de a sublinia toate neverosimilitățile psihologice îngrămădite în această legendă haiducească; „bonjuristul“ a găsit însă, în sfârșit, un suflu de poezie și de idealism ce merită să fie menționate.</p>
                  <p>
                     <hi rend="bold">Victor Eftimiu.</hi> Dramaturgul cel mai activ și mai cu răsunet e, neîndoios, Victor Eftimiu (n. 1889), care de un sfert de veac ocupă scena Teatrului Național și uneori și scenele particulare cu piese de toate tipurile și în toate formele, feerii, istorice, fantezii, drame sociale, comedii într-un act sau în cinci și chiar șase, în versuri sau în proză, într-un ritm uluitor de succese și de căderi, de apoteoze și de atacuri pătimașe, ocupând pururi actualitatea teatrală printr-o personalitate vie, atrăgătoare și puțin cam volatilă. Nu-i vom analiza aici numărul excesiv al pieselor, de o valoare, dealtfel, inegală — căci inegalitatea este una din notele caracteristice ale acestui dramaturg, cu atât mai ciudată cu cât inteligența, trăsătura lui fundamentală, n-ar trebui să se înșele decât în limite determinate; vom cerceta numai câteva mai reprezentative în diferitele genuri atinse cu risipă, pentru a schița la urmă în puține linii fizionomia acestui talentat om de teatru integral (autor, director, regizor și chiar actor).</p>
                  <p>Vom începe cu analiza celor cinci piese de la debutul activității lui, în sensul cărora i s-a dezvoltat tipic activitatea ulterioară: <hi rend="italic">Înșir’-te, Mărgărite, Cocoșul negru</hi> (feerii în versuri), <hi rend="italic">Ringala</hi> (piesă istorică în proză), <hi rend="italic">Akim</hi> (tragicomedie) și <hi rend="italic">Prometeu</hi> (teatru clasic în versuri).</p>
                  <p>Dincolo de basm și dincolo de complicațiile inutile ale unei fantezii deviate, valoarea feeriei <hi rend="italic">Înșir’-te, Mărgărite</hi> (1911) stă mai ales în originalitatea tratării materialului oferit de basm, în care Făt-Frumos întrupează lumina, frumosul, idealul, pe când Zmeul, urâciunea, răul, întunericul. În piesă valorile se schimbă: Făt-Frumos e un „idealist“, dar și un pierdevară și un fanfaron, iar Zmeul — un om ca toți oamenii, care, nebucurându-se de beneficiul nașterii, voiește să-și cucerească o împărăție prin hărnicia brațului. Poetul s-a oprit însă la jumătatea drumului în concepția sa. Răzvrătit fără a fi însă și un Satan, Zmeul nu râvnește să răstoarne ordinea eternă a lumii, ci, plebeu, își reclamă partea de stăpânire a pământului. În cadrul lumii de basme cei doi eroi principali, ca și restul figurației, se perindă mai mult ca siluete decât ca ființe vii; depășind sensul strict al feeriei, poemul nu se ridică totuși la amploarea creației. Scoși din basmul convențional, Zmeul și Făt-Frumos plutesc încă în nelămurita și grațioasa linie a fanteziei poetice. Scrisă la început într-un act, <hi rend="italic">Înșir’-te, Mărgărite</hi> a ajuns apoi în patru; numai din deviația fanteziei încântate de sine au putut ieși două acte de prisos și, în intenția unei continuități inutile, domnița cea mai mică a lui Alb-Împărat apare sub forma Zânei-Florilor pentru a reface firul unei povestiri ce nu mai interesează.</p>
                  <p>În <hi rend="italic">Cocoșul negru</hi> (1912) se împletesc elementele a două tragedii ce par a fuziona, deși, în realitate, se stânjenesc între dânsele și se ciocnesc în dauna unității psihologice. Prima e tragedia fatalității întrupată în Voievodul Nenoroc, la nașterea căruia cântase „cocoșul negru“. Ispitit de Drac în actul al doilea, Nenoroc îl urmează printr-o învoială în regulă, ca în Faust. De îndată ce eroul se bucură de libertatea de a alege între rău și bine, tragedia fatalității din primul act devine tragedia liberului arbitru, — afară de cazul când poetul ar pretinde că și rezultatul alegerii dintre Arhanghelul Mihail și Drac era și el hotărât de mai înainte de destin. Dracul îl împinge apoi într-o serie de încercări, căci, în fond, el e ispita răului ce mijește în om. Dându-și, în sfârșit, seama de nelegiuirea legăturii făcute, Nenoroc voiește în actul al IV-lea să o distrugă. E prea târziu. Nealegând, când avea de ales, soarta i s-a împlinit și orice va face nu va scăpa din gheara diavolului. Reluându-și vechiul făgaș, piesa se leagă de întâia ei concepție, a fatalității, din care nu e nevoie să izgonim pe Drac, întrucât el e și fatalitatea, dar și ispita răului. În cazul acesta, ar fi trebuit să rămână însă mereu nevăzut, ascuns în lucruri, în ademeniri, un drac proteic, dar nu un drac prezentat sub forma lui cunoscută, liber de a-l primi sau respinge; o astfel de libertate face cu putință morala de la urmă, incompatibilă cu ideea fatalității, reluată… Desfășurarea episoadelor e extrem de complicată, digresivă; totul sfârșește cu apoteoza morală indicată mai ales în epilogul nejucat. De vreme ce Voie-Bună a ascultat de Arhanghel și a mers pe calea dreptății, i se cuvine răsplata tronului și a raiului, în timp ce, din faptul că urmase pe Drac, Nenoroc va merge în iad. Poetul uită că Nenoroc e victima fatalității și că, deci, nu putea alege; uitând, ne-a dat două acte (II și III) în contradicție cu ideea centrală a piesei și alt act (IV) tardiv și de prisos.</p>
                  <p>
                     <hi rend="italic">Ringala</hi> e amestecul nefuzionat bine a două piese: una istorică și alta sentimentală. Piesa istorică se așează pe încercarea Ringalei, sprijinită de episodul Ion Sartorius, de a trece Moldova la catolicism. Mulțumită rezistenței logofătului Jumătate și a spătarului Coman, șovăitorul Alexandru își înțelege datoria și izgonește pe Ringala. Inutilă din toate punctele de vedere, piesa „sentimentală“ se reduce la episodul dragostei Ringalei pentru oșteanul Sorin, fratele spătarului Coman, întors cu o solie de la Marienburg; actul II, scene din actul III și IV și mai ales din actul al V-lea dăunează, așadar, acțiunii piesei și, prin amestecul geloziei, micșorează hotărârea finală a domnului de a rămâne la credința strămoșească. Piesa trebuie îngrădită la actul I, al treilea și la un act rotunjit din actul al patrulea și al cincilea. În <hi rend="italic">Ringala</hi>, autorul a creat încă o femeie „politică“, amestecând însă în ea, pe lângă dragostea pentru religia catolică și pentru Polonia, și nemulțumirea de a avea un bărbat prea bătrân, — adică prezența unei oarecare feminități într-un suflet altfel viril.</p>
                  <p>Dintr-o literatură atât de bogată și de felurită, preferința mea merge către tragicomedia în trei acte <hi rend="italic">Akim</hi>, jucată în 1914 cu un succes limitat. Farsă molierească, negreșit, ea pune în lumină un tip de mari resurse, pe cerșetorul Akim, ajuns administratorul moșiei tânărului conte Daniel Wladimirov, prin viclenia de a se fi dat drept adevăratul lui tată. Scena din cimitir la mormântul bătrânei contese, prin care își impune minciuna, scenele de îngâmfare și de spirit de dominație a umilului cerșetor ajuns deodată stăpân, și mai ales actul al treilea cu spovedaniile lui succesive, până la mărturisirea imposturii, din nevoia de a muri în liniște, sunt de o mare vioiciune burlescă, cu fantezie în amănunte. Poate că la lipsa de succes a piesei a contribuit impreciziunea localizării acțiunii și lipsa unui act al treilea de circumstanțiere a psihologiei cerșetorului ajuns om mare — insuficiențe sigure — fără a se putea ști însă cât au atârnat în destinul ei scenic.</p>
                  <p>Prin aceeași putere a fanteziei, poetul a prelungit formula miticului Prometeu în sens uman; în locul revoltatului eschilian, a împins în primul plan pe binefăcătorul omenirii. Titanul, firește, nu putea dispărea din legendă; rămase în formula eschiliană, actele II și III suferă de anemia lucrurilor fără rezonanță pentru noi; adevărata piesă se refugiază în actul întâi, al patrulea și, întrucâtva, al cincilea, plecate dintr-o concepție producătoare de frumos omenesc. Când este izgonit de oameni, în loc să se arate mândru de fapta lui, mai mare prin lipsa oricărei recunoașteri, încununat de dubla aureolă a martiriului, renegat de zei și de oameni, Prometeu își blestemă fapta generoasă și, lepădându-se de ea și de dânșii, se închina lui Zevs. Tratată altfel, am fi avut o tragedie, limitată la cadre teatrale, antică prin subiect și modernă prin fecundarea lui, cu un înțeles adânc omenesc, solidă ca structură, dar și ingenioasă și poetica pin jocul liber al fanteziei constructive.</p>
                  <p>După analiza câtorva din tipurile pieselor scriitorului, rămâne ca pentru celelalte să dăm mai mult indicații generale. Din conștiința propriilor lui mijloace, scriitorul s-a îndreptat instinctiv spre compozițiile mari, în versuri, cu subiecte mai mult sau mai puțin istorice ori legendare, antice sau moderne, fuziune de basm și de realitate, prilej de desfășurări de mase, de efecte scenice, în care nimic nu-i lăsat la o parte, decorul, costumele, fanfarele, proiecțiile luminoase, teatru prin excelență spectacular, făcut să impresioneze publicul prin orice mijloace, cu foarte multe influențe shakespeariene și poleială superficială orientală, carton vizibil. Îndrăzneala lui generoasă merge, dealtfel firesc, spre tot ce e mare, simboluri grandioase, de la izvoarele vieții, sete de lumină, de viață, schematisme inteligente și viziune simplistă și categorică a tuturor problemelor filozofice (cum ar fi manicheismul din <hi rend="italic">Cocoșul negru</hi>); generozitate naturală a caracterului ce-l îndreaptă de la sine spre tot ce e nobil; optimism și lipsă de autocritică — și de aici tratarea tuturor marilor subiecte fără distincție: <hi rend="italic">Prometeu, Napoleon</hi> (catastrofal),<hi rend="italic">Don Juan</hi> (naiv), <hi rend="italic">Meșterul Manole</hi> (spectaculos) etc., etc.</p>
                  <p>Din această preferință pentru marile subiecte iese, de pildă, și <hi rend="italic">Thebaida</hi>, tragedia în cinci acte (1923) care, în realitate, se poate strânge în trei, bine închegate. Tragedia e „contaminația“ în sens antic, adică fuziunea a trei tragedii grecești: <hi rend="italic">Oedip la Colona</hi> a lui Sofocle, <hi rend="italic">Cei 7 dinaintea Tebei</hi> a lui Eschile și <hi rend="italic">Antigona</hi> lui Sofocle — la care se mai adaugă și elemente din două alte tragedii ale lui Euripide. „Am adunat din dărâmăturile templului păgân, scrie cu modestie autorul în prefață, încercând cu reparațiuni grosolane, cu netrebnice aurării, cu vopsele care se vor trece curând, să le aduc ofrandă în biserica nouă a literaturii românești.“ Contaminarea a reușit, în sensul mai mult al acțiunii decât al poeziei infuză în modelele antice, — și a culminat într-un foarte patetic act al treilea, mai ales în lupta dintre Polinikes și Eteokles…</p>
                  <p>Polarizării interesului scriitorului pentru marile simboluri i se datorește și <hi rend="italic">Meșterul Manole</hi>, dramă în 3 acte în versuri, reprezentată doi ani după aceea (1925), primită cu una din acele răzmerițe critice obișnuite autorului, dar și cu aprobarea publicului. Elementele de mare spectacol și montare (de pildă, slujba masonică a Ioaniților din Veneția, cu lectura făcută de marele maestru a versurilor asupra morții lui Hiram, arhitectul templului lui Solomon) au constituit, desigur, un punct de plecare al succesului acestei piese, cu o filozofie rezumată în leitmotivul „cu piatră, cu var și cu sânge… prin viață, prin moarte, zidim“, sângele fiind însăși dăruirea de sine a creatorului pentru realizarea operei sale. Cântecul doinei din tabloul darurilor, razele de lumină din jurul bisericii de la sfârșitul tabloului al treilea, zidirea lui Rândunel și, mai ales, jurământul pentru jertfirea ei, sfințirea bisericii, procesiunile, tiradele, risipa de coruri, cântări etc. au întregit șirul elementelor materiale ale succesului, — din care lipsește doar un gust sigur.</p>
                  <p>Piesa din anul următor (1926), <hi rend="italic">Glafira</hi>, plutește între basm și istorie. Actul întâi, al celor trei regi bătrâni ce se adună în zdrențe la o fântână pentru a se înțelege împotriva tătarilor, e cu deosebire pitoresc și ingenios. De pe urma lui Gladomir, ucis de Simeon cocoșatul, gelos pe căpitanul lui, rămâne domnița Glafira ca să împlinească răzbunarea — răzbunare realizată, după foarte multe șovăiri, abia în actul din urmă: împins de Glafira, prințul Dan Loredan îl ucide pe taică-su, regele Simeon, și apoi, pentru că ea nu-l mai vrea de bărbat, o ucide și pe dânsa. Totul tratat cu patos romantic, cu mai multă fantezie decât creațiune.</p>
                  <p>Alături de acest teatru, mai mult poetic, de inspirație istorică sau legendară, esențial romantic și chiar melodramatic, teatru de mari compoziții în versuri, cu tirade, cu desfășurări impunătoare de mase, cu o foarte complicată orchestrație de efecte scenice, cu surle și fanfare, lumini și costume, cu bătălii și măceluri shakespeariene, pornit spre generoase simplificări filozofice și simboluri mitice, — în autor a apărut de la început și filonul comic, un simț al pitorescului, al observației, al fanteziei, evident la început în mici comedioare reușite (<hi rend="italic">Ariciul și sobolul, Poveste de Crăciun</hi> etc.), realizat în <hi rend="italic">Akim</hi> și prezent apoi în foarte multe scene răzlețe din toate piesele lui (până și în <hi rend="italic">Ringala</hi> sunt niște pitorești călugări) și în câteva comedii inconsistente, mai mult vodeviluri (<hi rend="italic">Sfârșitul pământului, Dansul milioanelor</hi> etc.) și în altele, cărora le lipsește puțin pentru a fi bune (<hi rend="italic">Omul care a văzut moartea</hi>). Scriitorul s-a încercat și în comedia și drama modernă, fără să fi izbutit vreodată să dea ceva trainic (<hi rend="italic">Daniela, Stele călătoare</hi>, 1936) sau în chip numai parțial; așa, de pildă, după un admirabil și pitoresc act I, prin înclinarea spre senzațional, una din caracteristicile scriitorului, <hi rend="italic">Marele duhovnic</hi> se destramă în facilitate elementară. Semn al unei multilateralități ce caută să se adapteze noilor curente tehnice, e de citat <hi rend="italic">Fantoma celei care va veni</hi>, în care apariția cinematografului a adus, cel puțin pentru un timp, aluviuni, de aici scenele scurte, rapide, cu goluri ce trebuiesc umplute de spectator, cu tipuri schematizate în simboluri (<hi rend="italic">Poetul, Morfinomana, Maestrul</hi>). Subiectul e predestinarea, previziunea Poetului — care, la urmă, se realizează, în chip neașteptat, prozaic chiar, sub o formă științifică, fără miraculos… Fantezia și misterul din seria întreagă de tablouri se rezolvă, astfel, în cotidian.</p>
                  <p>Încheiem aici analiza acestui scriitor, cea mai eruptiva forță dramatică a teatrului nostru, minată de lipsa controlului critic și de concepția utilitaristă a unei arte în funcție numai de succes — și, în genere, de public.</p>
                  <p>
                     <hi rend="bold">Mihail Sorbul.</hi> Debutul cunoscut al lui Mihail Sorbul (n. 1886) e actul <hi rend="italic">Vânt de primavară</hi>, apărut în <hi rend="italic">Convorbiri critice</hi>, 1908; numele lui nu intră însă în conștiința publică decât prin marele succes, confirmat prin diferite reluări, al „comediei tragice“ <hi rend="italic">Patima roșie</hi>, care constituie pentru critic unul din faptele brutale, obligat să le constate fără a le putea aplica. Piesa nu purcede dintr-o observație directă, ci e plină de reminiscențe de literatură rusă, mai ales din <hi rend="italic">Azilul de noapte</hi>, desfășurându-se într-o lume vulgară, rău crescută, trivială. Caracterele sunt arbitrare. Nemotivată, iubirea Tofanei pentru Rudy nu-și înseamnă popasurile psihologice; Rudy e inconsistent; dintr-o tânără secătură devine deodată sincer îndrăgostit de o studentă săracă, Crina, îi cade în genunchi și vorbește de căsătorie; inconsistentă e și Crina și, mai ales, Castriș, la urmă de o imbecilitate mărinimoasă, moștenire a literaturii ruse. Singur Șbilț, derivație a actorului din <hi rend="italic">Azilul de noapte</hi>, impresionează publicul și susține piesa, „raisonneur“ alcoolic, ce iese și vine, comentează, filozofează și glosează asupra faptelor celorlalți în aforisme lapidare și convenționale în gen „genial“; el a realizat, astfel, un tip reluat apoi de alții și a contribuit la succesul piesei, după cum a contribuit și dinamismul construcției ei armonice. Proporționare nu înseamnă însă și verosimilitate. Piesa e plină de situări false, de ieșiri și intrări nemotivate; numai faptul că studenta Crina, logodnica lui Rudy, își oferă propriul ei pat lui Rudy și Tofanei ne dă indiciul promiscuității și vulgarității unei piese în care, oferindu-i revolverul, bețivul Șbilț o îndeamnă pe aceeași Tofană să ucidă și să se sinucidă și insistă cu perversitate.</p>
                  <p>În afară de episodul dramatic <hi rend="italic">Săracul popa</hi>, în care ni-i prezentată înduioșarea lui Mihai Viteazul în fața capului adus pe tavă a cardinalului Andrei Batori, și comedia într-un act <hi rend="italic">Praznicul calicilor</hi>, cu episodul uciderii cerșetorilor și infirmilor de Vlad Țepeș, Mihail Sorbul ne-a dat o mare dramă istorică în cinci acte în versuri, <hi rend="italic">Letopiseții,</hi> ce duc mai departe tipul dramei creat de VlaicuVodă, multiplicat apoi de toți dramaturgii, pe baza conflictului între domn și boieri; de o parte domnul, în genere, iubitor de țară, zelos de autoritatea lui, iar de alta, o masă de boieri zavistnici, preocupați de interese mărunte, egoiști și etern complotiști. Vlaicu se lupta prin șiretenie și umilință; Ion-Vodă Armeanul prin avânt, sinceritate, noblețe bărbătească. Din punct de vedere al construcției tehnice, drama nu este solid închegată; conflictul dintre domn și boieri nu merge pe o linie ascendentă, gradat, pas cu pas, până la deznodământ, ci se înnoadă și se deznoadă aproape în fiecare act, — pentru că, pe cât e de unitar în voința lui patriotică Ion-Vodă, pe atât sunt de șovăitori boierii și mai ales Ieremia Golia, care acum conspiră împotriva lui, acum se lasă cuceriți de flacăra lui sfântă. Dăunătoare acțiunii, oscilațiile se înregistrează mai ales în actul al III-lea, în care boierii sunt succesiv cuceriți de domn după victoria lui împotriva turcilor, iar Ieremia Golia e încruntat și pornit la răzbunare și, îndată după aceea, invers, boierii se răzvrătesc din nou, în timp ce Ieremia Golia e cucerit de mărinimia voievodului. Această insuficiență de construcție este răscumpărată însă prin puterea de creație psihologică a unora din eroii dramei, — punând în primul plan, firește, pe Ion-Vodă și apoi în față, cu aceeași dârzenie monolitică, pe Bilăe și, pe urmă, pe șovăitorul Ieremia Golia, aruncat între polurile opuse ale urii și dragostei față de domn, și mult diplomatul său frate Ion Golia. Ca și Vlaicu-Vodă, drama fierbe de avânt național, fără patos verbal, într-o manieră strict realistă, prozaică, cu insuficiență verbală evidentă; limba continuă artificiul limbii lui Davila, cu scurte infiltrații de cuvinte arhaice, în vederea unei ușoare aparențe de autenticitate; versurile sunt antipoetice, colțuroase, lipsite de cel mai elementar lirism, gâfâite în interjecții și exclamații cu umplutură ce simulează energia și conciziunea:</p>
                  <p>Mișelnici! Otravă! M-auzi? Ce ucigași?</p>
                  <p>Să mă răpun eu singur mișelnic. „Eu? Ostaș.“</p>
                  <p>De ce?…</p>
                  <p>De ce?…</p>
                  <p>De ce? De ce? De ce?</p>
                  <p>Cu deosebire trebuie însă amintită „comedia tragică“ <hi rend="italic">Dezertorul</hi>, poate cea mai bună din teatrul realist al scriitorului. Întors ca locotenent în Bucureștii ocupați, neamțul Schwabe trage la fosta lui iubită Aretia, azi măritată cu Silvestru Trandafir, plecat cu oastea în Moldova. Cum însă Silvestru nu plecase de fapt, se întoarce la timp pentru a-l înjunghia pe neamț. Deși fabulată după un episod din <hi rend="italic">La Débacle</hi> a lui Emile Zola, piesa e viguros construită, cu scene puternice și violente, în genul bernsteinian, în care, unde nu ajung cuvintele, intervin pumnii și cuțitele. Și tipurile sunt energic schițate, cu deosebire Cucoana Casiope. Peste tot, atmosferă de mahala, în dependența directă a lui Caragiale.</p>
                  <p>Activitatea dramatică a scriitorului s-ar fi putut mărgini la aceste trei piese; tot ce a scris mai pe urmă<hi rend="italic">: Răzbunarea</hi>, piesă în patru acte (tipărită, 1918<hi rend="italic">); Prăpastia</hi>, dramă în patru acte (1921); <hi rend="italic">A doua tinerețe</hi> (cu dramatizarea unui fapt divers napolitan, 1922), <hi rend="italic">Dracul,</hi> piesă în două acte, 1932 etc., sunt în afara oricărei discuții critice…</p>
                  <p>
                     <hi rend="bold">Caton Theodorian.</hi> Poate că debutul teatral al lui Caton Theodorian (n. 1873) e <hi rend="italic">Ziua cea </hi>
                     <hi rend="italic">din urmă</hi>, dramă într-un act, publicată în <hi rend="italic">Noua revista româna</hi> din 1912; fixarea în literatură îi vine însă prin drama în 4 acte <hi rend="italic">Bujoreștii</hi> (1915), care a rezistat timpului prin creația, arbitrară în datele ei, a lui Fotin Bujorescu și a spițerului Amos. Chinuit de gândul perpetuării numelui și nu a neamului său, în jurul acestei ciudate axe sufletești, bătrânul trăiește o viață plină, bogată, prezentă în orice cuvânt; toată autoritatea familială a vechilor boieri, savoarea graiului lor deschis și necioplit, pornirea pentru glume îndoielnice și senzuale trec prin energica lui ființă. Din stirpea <hi rend="italic">Prostului</hi> lui Fulda, spițerul Amos Bujorescu din Huși e mai nuanțat și adâncit sufletește, amestec de bunătate, de nevinovăție și de simplicitate. De dragul liniștii altuia, el își pierde propria-i liniște; la urmă iubește cu adevărat, — și e firesc să fie iubit pentru frumusețea sufletului său. În actul II, III e zugrăvit în fine nuanțe de sfiiciune, de naivă poezie, de revoltă și apoi de duioșie; la fel e și în actul al IV-lea, dar limba lui se ridică la ciripiri alegorice și la icoane poetice cam greoaie. Mediul piesei suferă de impreciziunea timpului. Fotin e prea din timpuri vechi pentru a fi contemporan cu tinerii din actul al II-lea, un pictor, un poet modernist și un muzicant; comicul e voluntar. Spiritul scriitorului nu izvorăște, dealtfel, niciodată din cuvinte, ci din situații — lucru prețios.</p>
                  <p>Înclinarea spre „literatură“, a dialogului scris și nu vorbit, a unei stilistici înflorite și poetice, care deformează unele scene din urmă ale<hi rend="italic">Bujoreștilor</hi>(gingășiile verbale ale lui Amos), se menține și în alte încercări teatrale ale scriitorului. În <hi rend="italic">Comedia inimii</hi> (1919), nehotărârea lui Șerban între dragostea trupească și cea sufletească e un astfel de exces literar, care-i dă piesei un caracter mai mult retoric, fără putere de convingere. Și în <hi rend="italic">Greșeala lui Dumnezeu</hi> (1927) se vorbește și se discută cu mult prea mult asupra ingratitudinii copiilor față de sacrificiile părinților, — a Alinei față de bătrânul arhitect Alexe Băleanu. Psihologia și generozitatea lui Amos, prezentă și în <hi rend="italic">Comedia inimii</hi>, se prelungește și aici în apariția tânărului arhitect Scutaru, ce se sacrifică pe sine pentru fericirea rivalului său, Horia Cantemir. Deși abătută în farsă, ea e și mai evidentă în <hi rend="italic">Nevestele lui Pleșu</hi> (1921), în care ajutorul de grefier Hristache Pleșu, din spița lui Justus Haederling, din <hi rend="italic">Prostul</hi>lui Fulda și a spițerului Amos Bujorescu, dobândind o moștenire, e exploatat de Marina, birtașa bufetului Palatului Justiției și de tânărul ei amant Stolnici. Alt om decât cel știut în primele acte, energic și inflamabil pe neașteptate, Pleșu se scutură de Stolnici și se însoară cu Marina, așa cum se bănuia de la început. Aceeași răzbunare a binelui împotriva răului încununează în <hi rend="italic">Stapâna</hi> (1923); ajuns ginerele boierului, după douăzeci de ani, vechilul Stoica Breazu, care își scoate încă pălăria în fața nevestei lui, Tecla, ca și diversele dispoziții testamentare ale bătrânului Balaș aduc ceva din cea mai bună atmosferă a Bujoreștilor; împotriva acestor dispoziții arbitrare, tânăra copilă Dida se va mărita cu Gheorghe, fiul administratorului moșiei, repetând povestea declasării mamei ei.</p>
                  <p>În definitiv, ca mai toți scriitorii, Caton Theodorian este autorul unei singure piese, <hi rend="italic">Bujoreștii</hi>, cu viziunea a două tipuri de oameni, ce revin sub diferite forme tot mai slăbite: un tip puternic, voluntar, năprasnic chiar, maniac în anumite privințe, tipul bătrânului Bujorescu — și antipodul lui, tip poate bovaric, al unui suflet serafic, blând, bun, generos, naiv până la prostie, plin de poezie, tipul lui Amos Bujorescu, spițerul din Huși.</p>
                  <p>
                     <hi rend="bold">A. de Herz.</hi> Debutul lui A. de Herz (1887—1936) se adâncește în epoca lui școlară, odată cu reprezentarea de către un grup de camarazi a dramei istorice <hi rend="italic">Domnița Ruxandra</hi> (1907). Anul următor (1908) el publică în <hi rend="italic">Convorbiri critice</hi> o dramă în 3 acte, <hi rend="italic">Floarea de nalbă</hi>, cu multe reminiscențe din <hi rend="italic">Dama cu camelii</hi>. Prima piesă reprezentată la Teatrul Național e <hi rend="italic">Noaptea Învierii</hi> (1909), cu reminiscențe, de data aceasta, din <hi rend="italic">De peste prag</hi>, drama nejucată a lui E. Lovinescu. <hi rend="italic">Biruința</hi> (1910) i-a urmat în aceeași atmosferă de nelimpezire. Abia în 1913 i s-a pecetluit destinul dramatic prin comedia în 3 acte <hi rend="italic">Păianjenul,</hi>reluată apoi cu succes în mai multe rânduri. Cu toate că acțiunea se desfășoară în alte cadre și e chiar tratată în spiritul unei adevărate comedii, ideea centrală a piesei descinde din <hi rend="italic">Il perfetto amore</hi> al lui Roberto Bracco. O văduvă (la Bracco fără alte determinări psihologice; la Herz cu aparențe de văduvă veselă) mărturisește bărbatului său în noaptea nunții (la Bracco) sau logodnicului și în fața aceluiași pat desfăcut (la Herz) că, deși văduvă, e încă fecioară, deoarece primul ei bărbat murise înainte de a-și fi îndeplinit datoria de soț. Cu toate că ideea centrală, ca și structura întregului act al III-lea sunt luate de la Roberto Bracco, <hi rend="italic">Păianjenul e</hi>superior lui <hi rend="italic">Il perfetto amore</hi>. Limitată la două persoane, comedia italiană e un „marivaudage“ sentimental și libertin, cu singurul scop al pregătirii efectului teatral de la urmă; încolo, fără alte determinări psihologice, eroii sunt doi atomi omenești ce se întâlnesc pentru a intra într-un conflict teatral. În <hi rend="italic">Păianjenul</hi> autorul și-a personalizat eroii. Mira Dăianu e „tipul“ reprezentativ al „păianjenului“; dragostea Mirei cu Mircea e sinceră (la Bracco e o aventură de vodevil), cu toate postulatele unui sentiment puternic în nesiguranța lui de a fi împărtășit; de asemeni, în actul I a încercat să ne zugrăvească mediul unei viligiaturi românești. Cu aceste precizări, <hi rend="italic">Păianjenul</hi>rămâne încă cea mai bună lucrare dramatică a lui A. de Herz — și chiar un model al comediei de salon — de tăietură franceză, cu spirite, „mots d’auteur“, culese de oriunde. Comedia următoare, <hi rend="italic">Bunicul</hi> (1913), ar voi să fie povestea unui donjuan îmbătrânit. După mari succese feminine în tinerețe, Manole Corbea se îndrăgostește la bătrânețe de tânăra Dea Frunteș, îndrăgostită și ea de Flintea. Nu se știe cu ce autoritate, bătrânul se opune la căsătoria lor, până ce, aflând că fiică-sa, Felicia Rădeanu, a născut un băiețel, se învoiește; amantul cedează astfel bunicului. Piesă slabă, incoerentă, înnădită din petice de scene; în jurul lui Manole Corbea, lumea din <hi rend="italic">Păianjenul</hi>, frivolă, lipsită de interes; banalitatea nu e salvată de spiritele pur verbale.</p>
                  <p>Succesul obținut cu <hi rend="italic">Păianjenul</hi> nu s-a repetat nici cu <hi rend="italic">Bunicul,</hi> nici cu <hi rend="italic">Cuceritorul</hi> (1913), ci abia peste nouă ani cu <hi rend="italic">Mărgeluș</hi>, comedie în trei acte, jucată în 1921 și reluată în 1923. Ca și în <hi rend="italic">Bunicul,</hi> copilașul „Mărgeluș“ rezolvă o situație încordată, înlesnind căsătoria lui Radu, fiul ministrului agriculturii Zota, cu frumoasa dactilografă Gina Lentreș, mama copilașului. Lucrul nu merge, firește, așa de lesne; peripețiile dragostei lor constituie tocmai substanța acestei comedii de figuri caricaturale (mai ales ministrul Zota, care crede că „Teleormanul e județ vecin cu Râmnicu-Sărat“ — foarte convențional șarjat, ca toți miniștrii), de situații bufe și de vervă de cuvinte, cu multe reminiscențe și foarte multe localizări. Comedie de salon, de abilități scenice, în formula bulevardieră. Se râde, și la atâta pare a se fi mărginit mai târziu ambiția autorului — deși în <hi rend="italic">Aripi frânte</hi> a încercat fără succes să reia firul întrerupt al teatrului istoric. Tot aici mai amintim și de piesa în 3 acte<hi rend="italic">Sorana</hi>, scrisă în colaborare cu I. Al. Brătescu-Voinești, în care substanța literară pare, dealtfel, să aparțină exclusiv colaboratorului său, de vreme ce în lepădarea de sine până la totala jertfă a fericirii sale pentru fericirea altuia — subiectul <hi rend="italic">Soranei</hi> — distingem stirpea cunoscută a Microbului, a lui Rizescu sau a lui Pană Trăsnea Sfântul — literatură brătescu-voineștiană de duioșie, generozitate, lirism. Oricum ar fi subiectul, <hi rend="italic">Sorana</hi> e literatură și nu viață; eroii sunt evocați liric pentru a ilustra „un caz“ de jertfă sublimă fără individualizare.</p>
                  <p>
                     <hi rend="bold">Octavian Goga.</hi> <hi rend="italic">Domnul notar</hi> (1914) al poetului Octavian Goga a fost unul din cele mai mari succese teatrale din preajma războiului. Un act frumos de expoziție, de calitate mai mult epică decât dramatică, un act al doilea nefolositor acțiunii, un act al treilea patetic prin vibrație patriotică. O alegere într-un centru românesc al Câmpiei Ardealului. Acțiunea se strânge în jurul a doi oameni: Traian Văleanu, notarul renegat, și Nicolae Borza, socrul notarului și român bun. Psihologia renegatului e globală, fără nuanțe: renegatul absolut, în nici un conflict cu sine însuși. Dacă și-ar fi iubit, de pildă, soția, interesul piesei ar fi fost mult mai gradat. Ura și disprețul ce i-l arată Anei e și el totalitar, masiv. Într-o piesă de ordin național sfârșitul ar fi trebuit să fie tot național; deznodământul ei este însă domestic, pe o chestie de bani. Înstrăinându-i suma depusă la casa satului, socru-său îl gâtuie; Văleanu nu e pedepsit, așadar, în trădarea, ci în necinstea lui; alegerile samavolnice de la Lunca rămân nerăzbunate. Dacă norodul răsculat l-ar fi sfâșiat pe notar, alta ar fi fost semnificația sfârșitului…</p>
                  <p>Actul al doilea e de prisos: în preajma alegerilor, Traian Văleanu își petrece noaptea la Otilia Sfetescu, fata săteanului Oprea Sfetescu, femeie galantă la București. În apriga luptă națională, se introduce astfel diversiunea unui crâmpei de viață de mahala bucureșteană, zugrăvită sub influența lui Caragiale, prezentă, dealtfel, și în natura dialogului, dar nu și a limbii. Piesa are vigoare, suflu național, fără declamație, cu figuri secundare bine conturate, Borza, pristavul Mitruț, preotul Solomon Nicoară, mișcări de mase, bine rânduite, cu intervenții de jandarmi unguri — calități ce i-au legitimat marele succes.</p>
                  <p>Povestea jertfei meșterului pentru clădirea operei trainice atât de expresiv dată în urzătura balcanică a mai multor balade, a fost reluată de poet în <hi rend="italic">Meșterul Manole</hi> (1928), cu un succes legitim, dar și academic prin noblețe. Nu e vorba de moartea fizică a ființei iubite, ci numai de moartea morală, de moartea sentimentului, a iubirii, fără căldura căreia orice femeie dispare. Zguduit în dragostea sa pentru Ana Brăneanu și de violența soțului, dar și de șovăirea femeii de a-l urma, sculptorul Galea se eliberează de obsesia iubirii, trecând-o în opera de artă „Atlantida“, ce-i evocă pe Ana; statuia reprezintă, așadar, un transfer de substanță sufletească; idolul de marmoră ia locul plăsmuirii carnale. Drama se desfășoară în cadrul unei problematice pusă în valoare mai ales prin frumusețea limbii și patosul convingerii, într-un fluid ce trece din viață în artă.</p>
                  <p>
                     <hi rend="bold">Zaharia Bârsan.</hi> Dincolo de încercările teatrale publicate, ca drama în două acte <hi rend="italic">Mărul</hi> (jucată în 1908 și publicată în <hi rend="italic">Luceafărul</hi>, 1909), piesa în patru acte <hi rend="italic">Sirena</hi> (1910) și <hi rend="italic">Juramântul</hi>, într-un act, și <hi rend="italic">Se face ziuă</hi> (1914), actul puternic din viața Ardealului — numele lui Zaharia Bârsan (n. 1879) se va lega de poemul dramatic în trei acte <hi rend="italic">Trandafirii roșii</hi> (1915). Dacă nu i s-ar fi adus timp de 77 de zile câte un trandafir roșu, fata împăratului era ursită să moară. În zadar au străbătut pământul vracii și iscoadele împărătești, deoarece trandafirii roșii nu existau încă pe vremea aceea. Domnița începe să se stingă: sosind la curte, pribeagul poet Zefir se îndrăgește de dânsa și, în taină, stropește un trandafir alb cu propriul lui sânge și apoi mereu 77 de zile de-a rândul îi aduce fetei câte un trandafir roșu, până când, cu cel din urmă, moare, în timp ce, însănătoșită și neștiutoare, domnița se mărită cu logodnicul ei Val-Voievod; simbol al puterii de jertfă a poetului îndrăgostit și al puterii de uitare a femeii. (Simbolul se mai găsește în micul poem <hi rend="italic">Jertfa</hi> al lui D. Anghel — și în varianta din <hi rend="italic">Privighetoarea și trandafirul</hi> lui Oscar Wilde și chiar în Emil Gârleanu). Iată subiectul pe care Zaharia Bârsan și-a brodat poemul său dramatic, ieșit din brazda lui <hi rend="italic">Înșir’-te, Mărgărite</hi>, rămas în repertoriu, pe gustul tuturor iubitorilor de feerie și de basm, cu străveziu tâlc simbolic, prin excelență „cantabil“ (a și fost pus de curând pe muzică), în versuri romantice, sentimentale și dulci, cu tirade (de pildă, <hi rend="italic">Balada mării</hi>) atât de prețuite de publicul pasionat de teatru în versuri…</p>
                  <p>
                     <hi rend="bold">Mihail Săulescu.</hi> O impresie puternică a trezit piesa postumă într-un act a lui Mihail Săulescu (1888—1916) <hi rend="italic">Săptămâna luminată</hi> (scrisă înainte de război, dar jucată în 1921), în care, într-o atmosferă lugubră de bordei sărăcăcios, între un nebun, o vrăjitoare și o mamă deznădăjduită, trage să moară fiul, un ucigaș, lovit de un glonte. Cum e cea din urmă noapte a săptămânii luminate, când morții intră în rai, văzând că se apropie miezul nopții, înnebunită de spaimă, dar și de eresuri, pentru a-i deschide porțile raiului, mama își gâtuie fiul. Sumbră temă, admirabil aleasă, atmosferă realizată, — dar, în definitiv, un caz prea special și limitat la folclor, pentru a impune concluzii asupra posibilităților dramatice ale tânărului poet mort în război.</p>
                  <p>
                     <hi rend="bold">N. Iorga.</hi> Voind să rezumăm opera dramatică a lui Alecsandri — spunem: <hi rend="italic">Fântâna Blanduziei</hi>; a lui Caragiale: <hi rend="italic">Scrisoarea pierdută</hi>; a lui Hasdeu<hi rend="italic">: Răzvan și Vidra</hi>; a lui Davila: <hi rend="italic">Vlaicu-Vodă</hi>; a lui Ronetti Roman<hi rend="italic">: Manasse</hi>; a lui Victor Eftimiu: <hi rend="italic">Înșir’-te, Mărgărite</hi>; a lui Mihail Sorbul<hi rend="italic">: Patima roșie</hi>; a lui Caton Theodorian: <hi rend="italic">Bujoreștii</hi>; a lui A. de Herz: <hi rend="italic">Păianjenul</hi>; a lui Octavian Goga: <hi rend="italic">Domnul notar</hi>; a lui Delavrancea:<hi rend="italic">Apus de soare</hi>; a lui G. Diamandy: <hi rend="italic">Chemarea codrului</hi>; a lui D. Anghel: <hi rend="italic">Cometa</hi>; a lui Al. Florescu: <hi rend="italic">Sanda</hi>, și așa mai departe. Mai sobri, unii dintre scriitori și-au concentrat și sleit chiar ei forțele creației într-o singură piesă (<hi rend="italic">Răzvan și Vidra, VlaicuVodă, Manasse</hi>); mai numeroase, operele celorlalți au fost cernute de sita timpului și reduse la unitatea cea mai expresivă. Posteritatea reține puțin din munca fiecăruia și e o fericire când însuși scriitorul i-a prevenit judicios selecția… Anul acesta N. Iorga a sărbătorit a patruzecea piesă a sa. Când ar vrea cineva să-i rezume activitatea dramatică printr-un singur titlu — cred că nu i-ar veni nimănui în minte nici unul. Care e piesa sa reprezentativă? sau — lărgind chestiunea — care e opera sa reprezentativă? N-ar putea nimeni răspunde. Reprezentativă e totalitatea unei imense activități și mai ales personalitatea lui dinamică, animatoare. Amestecați în toate problemele timpului, trăind din plină actualitate, ramificați în toate dezbaterile publice, răscolind, însuflețind, terorizând, biciuind atenția până la obsesie, cu antene întinse în toate domeniile cugetării omenești, acest fel de oameni sunt, în adevăr, rari și constituie un patrimoniu național folosit în orice moment actual. Risipiți în toate direcțiile posibile, multilaterali, prodigioși, frământați în toate discuțiile, indispensabili oriunde, ei se împrăștie apoi în fum și vânt, devenind un nume, un renume, dar nu și o operă vie, adică citită, prezentă în conștiința posterității, limitată și expresivă… Prodigioasă în toate domeniile, dincolo de măsurile omenești, chiar și în cadrele literaturii dramatice, activitatea, dealtfel, incidentală și secundară în totalul restului, este încă excesivă și depășește pe cea a tuturor celorlalți dramaturgi launloc. Din nefericire, ea n-a pătruns încă nici până acum în conștiința publică. Actuală în toate convulsiunile culturale, sociale, politice, la Academie, la Universitate, în Parlament, în toate forurile vieții publice, în țară și în străinătate, prezența de un sfert de veac, anuală sau bianuală a marelui animator pe scena Teatrului Național n-a fost niciodată actuală. Schema reprezentării pieselor sale se poate reduce astfel: multă vreme lucrările dramaturgului nu s-au reprezentat deloc, așa că Ștefan cel Mare sau Mihai Viteazul au înviat sau au murit prin diferite foi culturale sau chiar în broșuri necitite, ca orice teatru nejucat (<hi rend="italic">Învierea lui Ștefan cel Mare</hi>, în <hi rend="italic">Neamul românesc</hi>, 1911;<hi rend="italic">Mihai-Viteazul</hi>, schiță de poem dramatic; <hi rend="italic">Constantin Brâncoveanu</hi>, 1914; <hi rend="italic">Cantemir bătrânul</hi>, 1920; <hi rend="italic">Un domn pribeag</hi>, poem dramatic în<hi rend="italic">Neamul românesc literar</hi>, 1912; — dar republicat la 1920, — și chiar jucat etc., etc.). Mai târziu, după război, odată cu creșterea personalității lui politice, Teatrul Național a început să-i joace câte o piesă pe an în condiții insuficiente: la început de stagiune sau la sfârșit, fără nici o grijă de montare și cu rolurile neștiute; fiecare reprezentare nu însemna decât îndeplinirea unei simple formalități. Cu timpul reprezentațiile s-au înmulțit și îmbunătățit, dar cu un ritual neschimbat: o premieră răsunătoare în prezența tuturor notabilităților vieții politice și culturale, — a doua zi o presă — multă vreme ostilă —, azi convențional elogioasă în a recunoaște „domnului profesor“ cele mai eminente calități dramatice; la a doua reprezentație jumătate de sală e goală, la a treia sau a cincea aproape nimeni, încheind, astfel, cariera piesei, oricare și oricum ar fi fost ea. Paralel cu aceste reprezentații oficiale, tribut al recunoștinței publice pentru marile merite culturale ale cărturarului, producția sa fiind prea abundentă, „domnul profesor“ și-a creat un fel de teatru personal (“Teatrul ligii culturale“), cu elemente adunate de oriunde, elevi și probiști, cu care și-a reprezentat în condițiuni inacceptabile o serie de piese sociale cu tendințe moralizatoare. Toate acestea sunt spuse pentru a arăta insuficiența de informație a criticului în studiul amănunțit al prodigioasei activități dramatice a unui autor, care scrie cinci acte în versuri în câteva zile, când nu le dictează stenografului în câteva ceasuri. Recuzându-mă asupra unora din ele, necunoscute încă, mă voi mărgini mai mult la indicații generale asupra naturii literaturii dramatice a scriitorului. De la un cărturar cu cunoștințe istorice atât de vaste, zguduit și de un mare suflu pasional, nu se putea să nu avem scene puternice, emotive sau numai pitorești, din istoria trecutului nostru: dramatice sunt, de pildă, unele scene din actul al IV-lea și al V-lea din <hi rend="italic">Un domn pribeag</hi>(scris în 1912, dar jucat la 1921), în care e evocată dureroasa poveste a lui Ștefăniță, fiul lui Petre Șchiopul, ce tânjește într-o școală de iezuiți la Innsbruck; dârz este evocată figura lui Tudor (<hi rend="italic">Tudor Vladimirescu</hi>, 1921 și 1923), mai ales în tablourile 4 și 5, în linii simple, energice; patetic e sfârșitul actului al III-lea din <hi rend="italic">Doamna lui Ieremia</hi> (1923), unde Movileștii pribegi și cerșetori se adăpostesc necunoscuți la hramul mânăstirii Sucevița. Dealtfel, aceasta e, poate, piesa cea mai bine construită a scriitorului, iar figura Doamnei lui Ieremia, virilă, energică, năprasnică, intră în galeria femeilor politice și ambițioase ale istoriei noastre (Doamna Chiajna, Doamna Clara, Vidra, Ringala etc.); scene pitorești sunt în <hi rend="italic">Fratele pagân</hi>, care nici nu știu dacă s-a publicat, dar pe care l-am văzut alături de entuziasmul dlui I. Al. BrătescuVoinești; chiar și în cele cinci acte ale lui <hi rend="italic">Isus</hi> (1925), tabloul al patrulea, în care Iuda ispitește pe Maria asupra locului unde se află Mântuitorul, în clipa când i se aude glasul rostind „fericirile“ dinaintea mulțimii prosternate, e străbătută de un fior mistic… Cu toată risipa de mare poezie, cu un dar de evocare și cu un suflu patriotic neîndoioase, fără să mai vorbim de cunoașterea cadrului istoric, nici una din aceste piese nu are consistența unei construcții trainice. Pentru formularea acestei concluzii nici nu e nevoie să mai pomenim de actul <hi rend="italic">Moartea lui Dante</hi> (1922), în care Dante se arată mai mic decât cei ce-l surghiuniseră, sau de poemul dramatic într-un act <hi rend="italic">Meșterul Manole</hi> (1925), simplu dialog între Neagoe și Despina, în care semnificația e redusă la respectul tradiției și a continuității istorice, iar jertfa sângelui e înlocuită cu sacrificiul giuvaierelor crailor sârbești făcut de Doamna Milița; sau de actul <hi rend="italic">Răzbunarea lui Molière</hi> (1922), sau<hi rend="italic">Francesco de Assisi</hi>, <hi rend="italic">Cleopatra</hi> și de atâtea altele. Judecata rămâne globală pentru cele mai bune piese istorice ale acestui teatru, scrise cu o iuțeală neînchipuită, cu o lipsă de arhitectonică uluitoare, simple improvizații ale unei incadescențe, admirabilă privită în sine, insuficientă însă creației pentru a deveni și artă.</p>
                  <p>Dar dacă în tot acest teatru subzistă încă un suflu, turnat, ce-i dreptul, într-o stilistică foarte aproximativ versificată, și mai subzistă o putere de evocare patetică sau pitorească, oricât ar fi de risipită într-o pulbere de scene venite torențial, fără axa unei idei centrale și fără organizație, — activitatea dramatică a scriitorului mai are și altă latură, ce nu rezistă celei mai indulgente aprecieri critice. Moralismul teoretic de la vechiul<hi rend="italic">Sămănător</hi>, reluat cu insucces și inactualitate după treizeci de ani în <hi rend="italic">Cuget clar</hi>, se manifestă pragmatic și într-o prea bogată literatură dramatică. Scriitorul ne vrea binele și luptă pentru bunele moravuri, biciuind pe cele rele; dar dacă ar mai fi vreodată nevoia de a face dovada ineficienței artistice a tendințelor moralizatoare în artă, nimic n-ar face-o mai luminoasă decât teatrul social și moral al lui N. Iorga. Din cele trei acte ale piesei <hi rend="italic">Omul care ne trebuie</hi> (1923) aflăm cum se cuvine să se stabilească apropierea între boieri și țărani în urma exproprierii; preoții și învățătorii sunt îndemnați să vadă mai mult de biserică și de școală decât de politică și cooperative; în <hi rend="italic">Sărmală, amicul poporului</hi>(1923) găsim o satiră împotriva demagogiei, în <hi rend="italic">Lume bine crescută</hi> (1923), o șarjă împotriva societății franțuzite, pe care scriitorul o corectează, făcând pe Ella Rotopan să renunțe la vărul Bob Cândescu, produs al saloanelor, pentru a se mărita cu studentul sărac Irmilic; în <hi rend="italic">Fatalitatea învinsa</hi> (1923) dramaturgul dă speranță oropsiților eredității de a o putea înfrânge prin focul purificator al dragostei; după cum taică-su rupsese legea fatalității prin iubirea Mariei, Pavel Bănilă o va rupe mulțumită Veronicăi: dragostea învinge fatalitatea! În <hi rend="italic">Îmbogățiții de război</hi>(1924) asistăm la ascensiunea socială a unui plutonier, care, la urmă, ruinat, se pune pe lucru cinstit, așa cum trebuie să facă tot romanul pentru ca România să prospere; în <hi rend="italic">Pretențioșii</hi> (1925) un tânăr răzeș, Rudi Verdeș, își toacă averea în sânul unei societăți dezorientate și fanfaroane; când se convinge de goliciunea lumii în care intrase, se întoarce ruinat la răzeșia lui, scăpat totuși de ruină de Cătinel, fata de țară ce-l iubea.</p>
                  <p>Numai rezumatul acestor piese morale ne dă ideea de ce poate fi tratarea lor; ele se încadrează în epoca de nediferențiere a literaturii de acum trei sferturi de veac, din faza tinereții lui Vasile Alecsandri, a <hi rend="italic">Coanei Chirița</hi> și a <hi rend="italic">Lipitorilor satului.</hi>
                  </p>
               </div>
               <div type="div3">
                  <head>
                     <label>III.</label> 
                     <lb/>Evoluția poeziei dramatice după război</head>
                  <p>Distincția între literatura dramatică de dinainte și cea de după război e o distincție pur cronologică și metodologică: războiul, în realitate, n-a schimbat nimic. Odată cu cercetarea producției teatrale exclusive a acestei epoci, vom analiza câțiva scriitori, a căror activitate, deși pornită înainte, s-a dezvoltat și s-a organizat după război.</p>
                  <p>
                     <hi rend="bold">Ion Minulescu.</hi> Nemulțumit cu rolul său însemnat în evoluția poeziei noastre lirice, Ion Minulescu (n. 1881) a crezut că se poate manifesta și în genuri accesibile altor aptitudini și altui talent. Analizată în epică, lipsa de seriozitate se vădește și mai acut în teatru, adică în genul care cere cea mai mare obiectivitate și viziunea cea mai concretă. Teatrul poetului este un teatru de fantezie exercitată cu deosebire în lumea boemei literare și artistice, fără o legătură cu realitatea vieții și cu problemele ei; el pleacă de la teme elaborate în atmosfera cafenelei și se dezvoltă în construcții arbitrare, în care fantezia și verva nu pot înlocui creația obiectivă. Pentru a da măsura acestei specii de teatru și ciclul preocupărilor lui, vom analiza câteva din piesele lui cele mai caracteristice.</p>
                  <p>Întors după 18 ani la Constanța, exoticul explorator Mihnea Dornescu întâlnește o femeie, îi place, o urmărește în propria-i casă, pentru a afla că e Irina, soția prietenului de odinioară Maioreanu. Amant al ei, descoperind prezența altui amant în trecut, o torturează cu gelozii retrospective și nu se lasă până ce nu-i află numele: el însuși acum 18 ani! Rezultatul e neprevăzut. Cum Mihnea nu poate iubi de două ori aceeași femeie, ca berzele ar pleca, dacă Irina nu l-ar împușca. Iată scurtul rezumat al piesei <hi rend="italic">Pleacă berzele</hi> (1921) și totodată și schema viziunii dramatice a scriitorului: brodarea pe axa unei „idei“ originale a unei acțiuni neverosimile și absurde. Piesa nu pleacă de la realități și de la oameni, ci de la situații crezute noi, în jurul căror fantezia lucrează arbitrar cu simplul ajutor al vervei. Ceea ce nu putea izbuti în epică, n-avea cum să izbutească în teatru.</p>
                  <p>În <hi rend="italic">Omul care trebuie să moară</hi> (1924) Mihnea Dornescu se numește Pierrot Sălcianu, pentru a nu se numi, pur și simplu, Ion Minulescu real sau în proiecția propriei sale viziuni. Aventurier sentimental, vagabond și fantezist, dar obosit de viața dusă, își face o injecție de morfină. În jurul presupusului său cadavru, se dezlănțuie, astfel, un act macabru între agenții pompelor funebre, servitorul Zaharia în căutarea unui comision, amanta lui, Zuzu, furioasă că s-a sinucis înainte de a-i fi achitat nota rochiei, prietenul Marcel, care i-o suflă, și așa mai departe, scene de cel mai autentic minulescianism. Mai sosește din Belgia și verișoara lui, Damiana, călugăriță din desperarea de a nu fi fost iubită de el. Înviind, omul care voia să moară, vrea acum să trăiască. Se îndrăgostește de Damiana, o seduce și, făcând-o să uite de Dumnezeu, se pregătesc de logodnă; Pierrot nu s-a schimbat însă și o sărută și pe servitoare, așa că până la urmă el „trebuie“ să moară, după cum îl îndeamnă chiar Damiana, hotărâtă să se întoarcă la mânăstire. Pierrot se sinucide, încât florile aduse de prieteni pentru logodnă sunt puse pe patul mortului. Această flecăreală lugubră se numește teatru.</p>
                  <p>În <hi rend="italic">Manechinul sentimental</hi> (1926), autorului dramatic Radu Cartian (= Mihnea Dornescu = Pierrot Sălcianu = Ion Minulescu) îi trebuie o eroină pentru piesa sa <hi rend="italic">Porumbița de porțelan</hi>. Cu ajutorul cărții de telefon intră în relații cu doamna Jeana Ionescu Potopeni, de la care vrea să afle cum iubesc femeile din lumea mare. Pe încetul Jeana se identifică însă cu rolul piesei, trăită și jucată împreună, până ce, în apropierea deznodamântului, ostenit și săturat de lumea mare, Radu revine la viața lui de boem, nu fără a păstra o legătură cu lumea părăsită voluntar prin servitoarea Jeana…</p>
                  <p>În <hi rend="italic">Allegro ma non troppo</hi> (1927), același mediu boem și același fond „pirandelian“ al confuziei între teatru și viață. Doi vechi prieteni, Titu Micșoreanu și Ion Marian, colaborează la o piesă de teatru asupra problemei adulterului, pe care Titu vrea să o sancționeze prin omor, în timp ce Ion e pentru o soluție pașnică — până ce Titu își surprinde soția — Cocuța — în brațele lui Ion. Ca și în cazul lui Ionescu-Potopeni din<hi rend="italic">Manechinul sentimental</hi>, Titu e „convins“ că era la mijloc un simplu joc, pentru a-i dovedi că în astfel de situații nu împușcă nimeni. Aceste scurte indicații ne dau măsura concepției scriitorului asupra teatrului și mijloacele ce-i stau la îndemână. Teatrul e proiecția unică a unui singur erou — prezent în poezie, în epică și mai ales în viață — un boem fantezist, disolut și farsor, aventurier, amator de situații originale și paradoxale, în nici un contact cu viața și cu problemele ei; iar mijloacele sunt verva scriitorului — și îngăduința, până la un punct, a publicului.</p>
                  <p>
                     <hi rend="bold">Mircea Dem. Rădulescu.</hi> Era firesc ca poetul <hi rend="italic">Eroicelor</hi> să aibă și în teatru o incubație patriotică sau numai tradiționalistă: poemul eroic<hi rend="italic">Pe aici nu se trece</hi>, în colaborație cu Corneliu Moldovanu (1918), și fantezia în versuri (un act și un prolog), în colaborație cu Alfred Moșoiu, <hi rend="italic">O noapte la Mircești</hi>, precum și <hi rend="italic">Legenda Coroanei</hi> (1922) vin din acest filon național. Adevăratul contact cu scena îl ia însă cu <hi rend="italic">Serenada din trecut</hi>, jucată întâi la Iași, în mai 1917, și reluată la București abia în 1921. După cum o arată și titlul, această „comedie lirică“ în patru acte e doar un pretext de serenade și de dansuri orientale. Pitorescul Petru Cercel nici nu putea fi altceva decât axa unei compoziții pur decorative. Conflictul, ca să-i spunem așa, e între domnul — poet, om de înaltă cultură apuseană, înconjurat de un alai de tineri artiști de toate națiile, ce umplu Târgoviștea de zvonul ghitarelor lor și zugrăvesc pe icoane chipuri de baiadere — și divanul boierilor nemulțumiți de atâta dezmăț și risipă; civilizația disolută se luptă cu virtutea străbună și bărboasă a neștiutorilor de carte divaniți. Că mai e și o idilă între voievod cu Marga, fiica lui Miriște, sfârșită printr-un duel, de regulă urmat de moarte, e de la sine înțeles — dar în boschete se aud triluri de privighetori. Conflictul între domn și boieri se rezolvă ușor: boierii se închină Doamnei Chiajna, în timp ce voievodul ia drumul Apusului, al cărui climat îi priia. Totul pur exterior.</p>
                  <p>Trecând peste un Petroniu de puțină consistență, ne oprim la cea mai spectaculoasă din dramele sale istorice, la <hi rend="italic">Bizanț</hi> (1924), în care Teofana e, în adevăr, o eroină de dramă, cu o viață ce nu conține numai elementele esențiale ale sufletului omenesc, iubirea și spiritul de dominație, intrate în conflict, ci și tot decorul fastuos, decadent, tot putregaiul fosforescent al Bizanțului cunoscut din istorie. Fiică a cârciumarului Crateros, ea e acum împărăteasă văduvă și mamă a doi porfirogeneți. Pentru a putea scăpa de Bringas, conducătorul de fapt al imperiului, ademenește pe Nichefor Focas, generalul armatelor din Asia, om sobru, cast, evlavios, soldat înainte de toate, și-l ucide pe Bringas. Devenit bazileu, Focas o vrea și pe Teofana, îndrăgostită de tânărul Zimiskes, și o silește să-l ia de bărbat fără voie. Un complot îl răpune însă și proclamă de bazileu pe Zimiskes, la a cărui încoronare patriarhul o oprește în pragul Sfintei Sofii, sub cuvânt că e ucigașa lui Focas. Având a alege între tron și Teofana, Zimiskes alege tronul. Înșelată în iubire, ea împlântă pumnalul în pieptul lui Zimiskes, care scăpă totuși, și se omoară… Patriarhul îl încoronează pe Zimiskes. Piesă de violență pasională, de lupte între sentimente primare, de scene de efecte teatrale și, mai ales, de mari desfășurări decorative, pentru care se și potrivea talentul exterior al scriitorului…</p>
                  <p>
                     <hi rend="bold">Valjan.</hi> În restrânsa lui activitate dramatică, Valjan (V. Al. Jean) e umoristul nostru cel mai bun, cu o notă de finețe de observație. Încă înainte de război, poate cu cea mai bună comedie într-un act din literatura noastră, <hi rend="italic">Ce știe satul</hi>(1912), autorul ne dovedise situațiile comice și trăsăturile de caracter ce se pot scoate numai din simplul fapt al greșelii unei femei de a crede că actul ei de divorț fusese transcris, pe când, în realitate, era încă anulabil. Și <hi rend="italic">Nodul gordian</hi>(1920) e în aceeași linie și măsură; în jurul unei anecdote polițienești (un „sperț“ surprins și rezolvat apoi printr-o împărțire judicioasă a plicului cu bani) se desfășoară o acțiune vie, cu siluete precise (comisarul Tiberie, Lola, prietena lui ce taie „nodul gordian“ al plicului, sergentul Tănase Weiss și, mai ales, minunatul Mandragiu, reclamantul intrat la „uscătoare“ pentru faptul smulgerii unui pom din Expoziție și eliberat apoi pe cauție!). E un umor întru nimic mai prejos de Courteline. Prin bruscul ei viraj spre duioșie, comedia într-un act <hi rend="italic">Lumina</hi> (1921) e mai puțin izbutită. Petrecând într-o „chambre séparée“ cu Lelia Mihăilescu, marele avocat Enescu află de greșeala judiciară săvârșită cu zece ani în urmă, ca prim procuror, prin care aruncase la pușcărie un nevinovat. Comedia e înăbușită de literatura sentimentală.</p>
                  <p>Sforțările încununate prin cele două mici comedii de observație atât de fină și de umor atât de subțire, scriitorul a voit să le încordeze într-o operă mai mare, cu intenții de satiră socială. Cele trei acte ale <hi rend="italic">Generației de sacrificiu</hi> (1935), din care primul admirabil, deși cu reminiscențe sau cel puțin cu similitudini de situații, e o foarte vioaie satiră, fără măsura și finețea celorlalte două comedii. Realitatea, în care se menținuse atât de strict în ele, este depășită aici în intenția prea vădită a șarjei și a zugrăvirii globale a unei întregi generații de beneficiari ai epocii imediat postbelice. Povestea șperțului lui Weiss și întâmplarea lui Mandragiu, devenit împricinat din reclamant, zugrăvesc, în realitate, mai sugestiv o stare de lucruri decât afacerile de milioane puse la cale în chefuri monstre, într-un tempo de vodevil.</p>
                  <p>
                     <hi rend="bold">Ion Peretz.</hi> Ajuns director al Teatrului Național, învățatul profesor de istoria dreptului român Ion Peretz (1876—1935) și-a descoperit și aptitudini dramatice; în realitate, era la mijloc numai o uluitoare facilitate de înseilare scenică și de foarte aproximativă versificație. După un<hi rend="italic">Bimbașa Sava</hi> (dramă în cinci acte, 1918), în care Tudor este încadrat între Gheorghe Lazăr, Eliade Rădulescu, Văcărescu, Golescu, facilitatea scriitorului se fixează mai consistent în <hi rend="italic">Mila Iacșici</hi> (1919), fuziune sau confuziune a unei drame pasionale în sânul unei drame politice. Scoasă, în bună parte, din cunoscuta nuvelă a lui Odobescu (mai ales în actul al patrulea), autorul ne dă un episod din viața lui Mihnea cel Rău, găzduit în pribegia lui în casa sârbului Dumitru Iacșici. Însurat și cu copii, el strânge totuși legături de dragoste cu sora lui, Mila, și este urmărit apoi de dânsul în delungul mai multor acte, până ce, din nou pribeag, e ucis la Sibiu. Cronica politică a luptelor dintre Drăculești și Basarabi stânjenește mersul și interesul acțiunii. Mila abia apare în actul al III-lea și dispare în actul al patrulea. Centrul piesei se deplasează când la Mihnea, prezentat și el fără unitate de ton („rău“ în actul al treilea, el e mai mult „bun“ în celelalte), când la Mila (mai ales în actul al V-lea, în care, după uciderea domnului, încă iubit, se aruncă într-o prăpastie), când la Dumitru, care printre atâtea comploturi își urmărește răzbunarea. Piesa interesează prin cadrul ei istoric, prin unele scene — și în nici un caz prin versuri…</p>
                  <p>Ca o pildă de exploatare a actualității mai cităm și piesa în patru acte <hi rend="italic">Puiul de cuc</hi> (1918), în care e dezbătută problema copiilor născuți din tată străin în timpul ocupației. Autorul crede „că e o datorie patriotică aceea ca puii de cuc să găsească din primul moment o educatie îngrijită din partea taților vitregi, pentru ca chiar cu această generație de sânge amestecat să se poată lua revanșa“. Chestiunea punându-se… pe revanșă, se înțelege schematismul piesei; ea nu duce totuși în sensul temei. Întors în țară, tatăl se revoltă, iartă, nu poate suferi puiul de cuc, îl face să moară printr-o încurcătură de rețete; aflând asasinatul, mama urmează destinul copilului. Drama e, firește, intențională, ca întreaga dramaturgie a acestui făuritor de expediente.</p>
                  <p>
                     <hi rend="bold">L. Bebreanu.</hi> În cumpăna activității autorului lui <hi rend="italic">Ion</hi>, al <hi rend="italic">Pădurii spânzurațilo</hi>r, al <hi rend="italic">Răscoalei</hi>, cele două comedii, <hi rend="italic">Plicul</hi> (1923) și <hi rend="italic">Apostolii</hi>(1926), nu atârnă mult. Ceea ce merită subliniat nu este stângăcia romancierului ce se încearcă în teatru, căci, dimpotrivă, face dovada îndemânării tehnice și a puterii de a interesa și scenic; ci schimbarea totală a atitudinii artistice. Talentul romancierului constă din viziunea lui realistă și din meticulozitatea și gravitatea compoziției lui în laborioase construcții masive; din obiectivă, în teatru, ea devine caricaturală, schematică și oarecum frivolă. Constructorul piramidei lui Ion se transformă, astfel, într-un destul de portativ pamfletar social al moravurilor de după război. În <hi rend="italic">Plicul</hi> e vorba, anume, de gospodăria unui orășel provincial, în care primarul și cumnatul său vor să faca o afacere de lemne pentru populația săracă de sărbătorile Crăciunului; cum au nevoie de vagoane „cu precădere“, complicitatea șefului de gară Galan e indispensabilă. În schimb, omul nu cere decât sau un comision, sau bunăvoința primăresei, la care râvnea de mult. Comisionul obținut din fondul milelor pentru orfanii de război ajunge însă sub forma unui plic în poșeta primăresei. Afacerea ar părea că se complică, totuși, din pricina unei anchete provocată de gelozia primarului, ațâțată de un gazetar local, la fel de șperțar, dar până la urmă totul sfârșește tradițional în jurul unei mese copioase și în satisfacția generală. Iată spectacolul la care ne invită autorul lui Ion, nu fără vioiciune și chiar (nu) fără comic savuros (scena consiliului comunal din actul II); totul însă în dependența lui Caragiale (naivitatea, de pildă, a primarului în fața „plicului“ descoperit în poșeta nevestei) și în linii prea caricaturale. Pentru atâta lucru avem „moraliștii“ noștri.</p>
                  <p>Pretențiile dramatice ale autorului lui <hi rend="italic">Ion</hi> nu se înalță nici în <hi rend="italic">Apostolii</hi>. După ce ne-a biciuit moravurile noastre din regat, Rebreanu le biciuiește și sub forma regățenilor descălecați în Ardeal ca să-i facă fericirea. E vorba de trei haimanale bucureștene ajunse „apostoli“ în Ardeal, — pe când noi știam că, de obicei, ardelenii devin „apostoli“ la noi. Apostolul principal, dl Mitică Ionescu, directorul „biroului de cvartieruiri civile și militare“, cu broboada unor minciuni fantasmagorice, vrea să se însoare cu bogata văduvă Veturia Harincea. Guvernul cade, minciunile se demască și impostorul rămâne să-și caute alte succese. Farsă destul de greoaie, șarjă destul de neverosimilă; tipurile locale sunt doar mai bine fixate (prefectul Darabani, primarul Harambașa, căsnicia Harincea etc.). Că ochiul scriitorului e sever, nu ar fi nimic de zis; ar fi fost însă de dorit ca arta să-i fi fost mai severă. Activitatea dramatică a creatorului lui Ion s-a oprit aici; a reușit, dealtfel, în ce a voit, dar n-a voit mult.</p>
                  <p>
                     <hi rend="bold">Horia Furtună.</hi> În recolta dramatică ieșită din brazda lui <hi rend="italic">Înșir’-te, Mărgărite</hi> se înscrie și <hi rend="italic">Făt-Frumosul</hi> (1924) lui Horia Furtună, poetul romantic de școală rostandiană. Virtuozitatea verbală și imagistică, atât de cunoscută din poeziile lirice, își găsește o neînchipuit de liberă expresie în lungimea celor patru acte pline de tirade (calendarul lui Aghiuță, de pildă). Făt-Frumos vrea să scape de la moarte pe Mioara, fecioara jertfită după tradiția Zmeului. În locul lui, din fântâna părăsită iese mult vorbărețul Aghiuță, care-i spune că Ileana nu e moartă, ci numai adormită, așa că pornesc cu toții spre palatul Ilenei; în drum, Făt-Frumos e înștiințat însă că țara i-a fost cotropită de dușmani și că-l cheamă. Iată-l deci la răscruce între iubire și dragoste de țară. Se hotărăște pentru țară. În luptă e însă rănit, târându-se la palatul Ilenei, și găsind-o trezită de sărutarea altuia, el moare la picioarele ei. Iată elementele felurite, de idei de diverse origini (greco-latine, germane și naționale, fără a mai vorbi de interpretări personale), din care scriitorul a voit să clădească o piesă; mulțimea ideilor echivalează în teatru cu lipsa lor. De sub troianul atâtor versuri declamatoare și al atâtor straturi folclorice (tablouri întregi se rezolvă în șezători de basme și cimilituri) reiese intenția asimilării lui FătFrumos cu un erou național și revoluționar, poate cu Tudor Vladimirescu, care vorbește însă prea mult pentru a face ceva și sfârșește jalnic, cum i se cuvenea, la picioarele Ilenei altuia.</p>
                  <p>Și <hi rend="italic">Păcală</hi>, snoavă în patru acte (1927), e umplută din același verbalism și imagism și din tot felul de petice lipsite de unitate; cele patru acte se puteau rezuma în două, din care numai în al doilea e o oarecare consistență. Ce alta putea face Păcală în tovărășia lui Aghiuță decât pozne, pe care nu le vom povesti nici în scurt? Apar, astfel, Tândală, Nea Istrate, Arvinte cu fiică-sa Dina, de care e îndrăgostit Pepelea, Zamfira, nevasta lui Tândală etc. nu în rolurile lor, ci în roluri schimbate; încurcături sfârșite, la urmă, cu o mare petrecere la mănăstirea de caș a starețului Gogoașă și chiar cu o nuntă a lui Pepelea cu Aghiuță, care nu era Aghiuță, cum ați fi crezut, ci fata lui Verde-Împărat, pedepsită să colinde lumea ca băiat până ce va fi iubită cu adevărat. Și încălecai pe o șea și v-o spusei și eu așa…</p>
                  <p>
                     <hi rend="bold">Igena Floru.</hi> Amintirea delicatei scriitoare Igena Floru se va perpetua încă prin piesa în trei acte <hi rend="italic">Fără reazăm</hi> (1920), vrednică să rămână în repertoriul teatrului prin acel atât de rar echilibru între formă și fond. Înșelată nu numai în aspirațiile ei sentimentale, dar și în drepturile ei conjugale, Lola, femeie „fără reazăm“, cedează vărului ei Tita; surprinzându-l însă sărutând-o pe aceeași medicinistă Gaby, indispensabila casei, ce-i furase și soțul, — desperată, se sinucide. Atât. Trei acte clădite cu patru personaje, bine caracterizate fiecare: senzualitatea ușuratică a lui Bob, soțul, sensibilitatea morbidă a timidei Lola, perversitatea ce nu se dă la o parte dinaintea oricărei fapte a lui Gaby și melancolia nervoasă a lui Tita; o înlănțuire discretă de scene, fără violențe (chiar scena de rigoare a conflictului dintre cele două femei e ocolită), un dialog fin, just, cu observații și amănunte topice; o delicatețe și spontaneitate de expresie ce învăluie lipsa de interes a unor situații prea cunoscute; poate o oarecare prelungire prea mare a expoziției până în actul al doilea, împingând conflictul abia în actul al treilea. În tot, o armonie și solubilitate ce dau o noutate unui subiect fără inedit.</p>
                  <p>
                     <hi rend="bold">Hortensia Papadat-Bengescu.</hi> Tipărit în 1920 și jucat în 1921, <hi rend="italic">Bătrânul</hi>, piesă în cinci acte, dar reprezentat, judicios dealtfel, numai în patru, e unica operă dramatică de rezistență a Hortensiei Papadat-Bengescu. Insuficiența construcției nu i-a îngăduit decât un succes de stimă în fața publicului; e mai de regretat că nu a putut forța și indiferența criticii de a se reculege ca în fața unei opere de mare valoare.</p>
                  <p>Redus la schema lui, subiectul nu e nou și, prin final, e chiar discutabil. O femeie de mare distincție sufletească e părăsită sufletește și trupește de bărbatul ei; când însă, din calcul mai mult decât din senzualitate tardivă, Dinu voiește să o redobândească, pentru a nu deveni victima unei simple ambiții dezlănțuite și pentru a săpa între dânșii ireparabilul, Gina se refugiază în garsoniera primului bărbat întâlnit, a lui Lungeanu: gest discutabil; după care se întoarce acasă în laboratorul Bătrânului, al socrului, cu aceeași resemnare, nu fără să fi pierdut din puritate în aventura ei de o noapte.</p>
                  <p>Interesul piesei nu e însă în conflictul dintre Dinu și Gina, ci în legătura spirituală dintre Gina și Bătrânul, admirabil exemplu de afectivitate electivă. Prin viața interioară ce tremură în cele mai neînsemnate siluete ale acestei opere, dar mai ales prin vasta viață ce se revarsă din marea personalitate a „Bătrânului“, prin observație multiplă, ca și prin analiza nouă a unei legături spirituale, prin atmosferă de intelectualitate și, îndeosebi, prin acea armonie între fond și formă și lapidaritate aforistică a cugetării, această operă e una din cele mai mari creații din literatura noastră. Din modestul lui laborator, Bătrânul împrăștie belșugul unei adânci vieți interioare, nu numai prin gânduri ce se gravează în formule definitive, ci și prin tăceri pline de înțelesul solemn al cugetării ce plutește întotdeauna în jurul celor preocupați de înalte speculații intelectuale.</p>
                  <p>Bătrânul este înăbușit în mijlocul unei familii balzaciene, o nevastă de o trivialitate compactă, o fată căutând în aventură un bărbat, alta declasată printr-o căsătorie inferioară, un fiu redus la o viață de mici expediente și, în sfârșit, fiul mai mare înzestrat cu talent și ambiție politică — în tot, o mică lume de aprigi interese, de clevetire, de ură ce se lovește de zidul impasibil al Bătrânului, haită ce mârâie, dar nu mușcă, având încă respectul instinctiv al mâinii ce o hrănește. De la gângavul Codea, „ultimul vlăstar al Deleștilor“ și până la bătrânul Luca Delescu, de o intelectualitate atât de înaltă, umanitatea se revarsă în exemplare diferite și tipice ce trăiesc și nu sunt ficțiuni literare. Anecdota dramatică discutabilă în sine și chiar construcția piesei neîndemânatică sunt lucruri ce trebuie să treacă în planul al doilea, în fața marii puteri de creație a vieții — și, mai ales, și cu siguranță pentru întâiași dată în literatura noastră, a punerii pe scenă a unui „geniu“ — care să dea, în adevăr, impresia de geniu.</p>
                  <p>
                     <hi rend="bold">Ticu Archip.</hi> <hi rend="italic">Inelul</hi> (1921) prozatoarei Ticu Archip e construit pe un personagiu și pe o superstiție. Personagiul e Ana, iubită de Mircea, și superstiția este credința în blestemul unei bunice, că dacă vreo fată din neamul ei, posesoarea inelului, va iubi și va avea un copil, după trei ani de conviețuire unul din cei trei va trebui să moară. Aflând că va deveni mamă, Ana se stabilește la Paris, de unde, după trei ani, se întoarce la Sinaia în casa lui Mircea, azi însurat cu Mica Ralea, ca să-i ceară inelul, pe care el îl purta încă în buzunar. Iubită și de Radu Ralea, fratele Micei, — conflictul se rezolvă prin sinuciderea Anei, așa că blestemul se împlinește. Superstiția e, negreșit, contestabilă; Ana e închisă în cercul magic al unui destin pe care, incredul sau nu îndestul de amorțit prin incantația artei, spectatorul nu-l primește; și în mijlocul unei vieți destul de comune, prezența unui astfel de miracol nu se atmosferizează. Plină și de alte stângăcii tehnice (de pildă, descrieri de medii succesive în actele piesei — eroare ce avea să revină și în <hi rend="italic">Gură de leu</hi>), piesa se menține prin precizia septică a limbii teatrale, a dialogului, în golurile căruia se strecoară totuși un element irațional, și prin anumite scene viguroase (în actul III).</p>
                  <p>
                     <hi rend="italic">Luminița</hi> (1928), cea de a doua piesă, e povestea Suzei, femeia fatală, care, după o lipsă de cincisprezece ani, se întoarce la căminul bărbatului, lângă fata ei Luminița, nu ca mamă, ci ca mătușă; stăpânită însă de instinctele rele de odinioară revenite, curând ea tulbură inima tânărului Vania, logodnicul Luminiței, convingându-l să fure bani și să fugă împreună. Descoperindu-li-se intențiile, Suza e silită să plece singură; peste noapte se întoarce și, cum Vania șovăia încă, pentru a limpezi situația, Luminița se sinucide.</p>
                  <p>Esențial și chiar exclusiv literar, talentul scriitoarei stă în artă: în stil și stilizare. Nu numai nu e dramatic, dar nu e nici epic; neluând contact direct cu viața, n-o poate reprezenta în dimensiile ei naturale. Am numit acest talent „simbolist“ — nu pentru că se exprimă adesea prin simboluri, ci pentru că elementul lui caracteristic nu e expunerea directă, ci sugestia; printr-o tehnică pur literară, cu omisiuni, cu elipse voite în situații și în dialog, cu ocolul scenelor tari, cu rătăciri de-a bușilea prin tunelurile obscure ale sufletelor, cu lirism și imagini — toate însușiri literare, ce rup circuitul interesului viu, direct, de stabilit între public și acțiunea dramatică. Aceleași observații se pot face și ultimei lucrări dramatice a scriitoarei, <hi rend="italic">Gură de leu</hi> (1935), cu adaosul unei viziuni pesimiste a sufletului femeii și al unor penibile atitudini morale.</p>
                  <p>
                     <hi rend="bold">Camil Petrescu.</hi> Drama în trei acte <hi rend="italic">Suflete tari</hi> (1922) a pus dintr-o dată în circulația teatrală pe Camil Petrescu. „Suflete tari“ sunt Ioana Boiu, jupânița orgolioasă, voluntară, dar și romantică, și Andrei Pietraru, bibliotecarul plebeu îndrăgostit de dânsa. Pivotul piesei stă în cucerirea fetei trufașe de timidul deodată exasperat. Neverosimilă prin situația și caracterele eroilor, cucerirea se desăvârșește totuși în actul al doilea fără să siluiască prea mult credibilitatea. Pentru construirea scenei — aproape un act — au slujit și elemente luate din Le Rouge et le Noir și maniera forte în genul bernsteinian, folosită cu un meșteșug aproape precoce. Ceea ce urmeaza după marele act al cuceririi e mai puțin interesant: șovăirile eroului revenit la timiditatea lui nativă, lipsa de tact față de bătrânul Matei Boiu, desperarea de a se vedea surprins de Ioana dând o sărutare cameristei ce-l iubise platonic și acum pleca pentru totdeauna și sinuciderea lui în fața disprețului Ioanei, ni-l arată nu numai un suflet „slab“, ci și puțin interesant. Rămâne din piesă un act de intensitate dramatică, gradată cu destoinicie tehnică; o vioiciune de dialog prezentă oriunde și schițarea unor figuri secundare, cum e bătrânul Matei Boiu și Culai Darie, prietenul timidului îndrăzneț numai pentru o noapte, Andrei Pietraru.</p>
                  <p>Faptul de a i se fi recunoscut unanim putința de construcție scenică în felul bernsteinian, pe care o disprețuiesc toți cei ce n-o posedă, l-au determinat, probabil, pe scriitor, să părăsească genul „teatral“, cu care își câștigase succesul, pentru a ne da piesa <hi rend="italic">Mioara</hi>, în 3 acte și 4 tablouri (1926), cu foarte puțin teatru și cu multă analiză psihologică, potrivită unei narațiuni epice. Subiectul e conflictul ivit în căsnicia tinerilor căsătoriți Radu și Mioara — la temelia căruia e desfigurarea eroului prin pierderea unui ochi. Studiul deformării unui caracter și al dezagregării lui prin infiltrația geloziei morbide (studiu pe care scriitorul l-a reluat apoi și într-un roman) este, cu siguranță, bine făcut, cu acele neînsemnate amănunte, care rod și transformă substanța sufletească. Tratarea este însă epică, statică, pulverizată în scene fără consistență, privite în izolarea lor; cu toate calitățile ei literare, piesa nu putea reuși pe scenă.</p>
                  <p>Numai după câțiva ani, pe scena unui teatru particular, și-a putut juca autorul comedia în trei acte <hi rend="italic">Mitică Popescu</hi>, în care, într-un cadru de situații amabile, se desprinde o realitate socială românească, un tip de o specialitate orășenească sau numai pur bucureșteană, ce s-ar părea că tinde să devină expresia imperativă a romanului citadinizat și, mai ales, cafenalizat: amestec de flecăreală, de dorință de a epata, de butadă fanfaronă, cunoscute și din Caragiale, căruia scriitorul i-a adăugat, ca element inedit, bunătatea ascunsă din pudoare. Mitică se laudă, așadar, cu ceea ce nu are și își acoperă cu discreție virtuțile reale — în situații ușoare și în miticisme spirituale, dar de esență psihologică. Piesa a fost însă prea ușor tratată în vodevil și neverosimil pentru ca acest Mitică, sporit sufletește, reabilitat, să-l întunece pe vechiul Mitică, simplu gascon ușuratec, integrându-se sub forma aceasta mai complexă și mai onorabilă în galeria tipurilor naționale.</p>
                  <p>
                     <hi rend="italic">Actul venețian</hi>, jucat târziu pe scena Teatrului Național, act evocativ al atmosferei epocii, de violență, dar și de nuanțe psihologice, saturat însă de prea multă literatură romantică, s-a dovedit prea lung și poate chiar prea melodramatic pentru a fi avut succesul sperat de toți în anii de așteptare, — iar ultima mare lucrare a acestui scriitor, prin esență dramatic, <hi rend="italic">Danton,</hi> admirabila evocare și chiar reconstrucție a Revoluției franceze, așteaptă sau, mai bine zis, nu mai așteaptă, de aproape zece ani, pentru a fi reprezentată.</p>
                  <p>
                     <hi rend="bold">Victor Ion Popa.</hi> Cu toată fragilitatea construcției sale arhitectonice (actul III) și a literaturizării retorice a unor scene (actul II), <hi rend="italic">Ciuta</hi>(1922) lui Victor Ion Popa are nu numai elementul viu al dialogului, ci și meritul unui întreg act (actul I) de atmosferă provincială admirabil prinsă, deși în slabă legătură cu țesătura piesei. Prin figura doctorului Mincu și a nevestei sale, scriitorul dovedește darul observației minuțioase, esențială oricărei lucrări dramatice.</p>
                  <p>
                     <hi rend="italic">Mușcata din fereastră</hi> (1929) a continuat Ciuta și a încununat chiar cu succes o specie de teatru românesc sau mai bine zis moldovenesc. E vorba de răpirea oarecum tradițională (deoarece și maică-sa fusese răpită) a unei fete de învățător de iubitul ei; „mușcata“ simbolică e floarea adusă ca dar și mamei și fetei de candidați de însurătoare nedoriți chiar în momentul fugii lor cu altul; e un paralelism de situații care închide un destin nu numai propriu, ci, putem spune, familial. Ca și în <hi rend="italic">Ciuta</hi>, talentul scriitorului stă în crearea atmosferei provinciale, în lumea mijlocie, a popii și a învățătorului satului, de o rusticitate neîntinată de mahalagism, grupată în jurul unor dispute amicale și al unor concine prădate interminabile. Tipuri semirurale, semiorășenești bine văzute, pe o succesiune de generații, deși prin flecăreala lui sportivă tânărul Georgică abuzează de răbdarea noastră. Rotundă, bine încheiată, prin excelență sămănătoristă ca mediu și tendințe, piesa suferă, totuși, de inflația moldovenească a taifasului și a insistenței în inexpresiv. Ea a izbutit în tot ce a voit să realizeze, dar e păcat că n-a voit prea mult.</p>
                  <p>
                     <hi rend="bold">Lucian Blaga.</hi> Teatrul lui Lucian Blaga, — în parte nejucat — e un teatru poetic, influențat de expresionismul german, și închinat creării unui mit dramatic autohton. După primul său „mister păgân“, scos din fondul trac al neamului nostru, <hi rend="italic">Zamolxe</hi> (1921), în jurul dramei profetului reîntors, dar nerecunoscut și izgonit din propriile lui temple, — urmează plina de simboluri dramă <hi rend="italic">Tulburarea apelor</hi> (1923), din vremea încercărilor de reformă în Ardeal — nelocalizată, firește, nici în timp, nici în spațiu, ci tot legendar. Ispitit de învățătura nouă, venită sub forma Nonei, „călugărița roșie“ — „fiica Pământului“, cum îi zice popa, „dracul“, cum o cred țăranii, — popa întârzie să-și ridice biserica. Înălțându-se totuși, când e isprăvită, din uneltirea Nonei, popa însuși îi dă foc. Cum moșneagul, expresia unui păgânism panteistic, își ia asupră-și vina, mulțimea îl sfâșie; Nona, care a mai dat foc și altor biserici, e pusă pe rug — apele tulburate se liniștesc astfel. Popa pleacă în munți; rămâne să ducă mai departe firul ispitei învățăturii noi Radu, fiul popii, ucenicul alhimistului Wolf, crescut în cuibul luteran din Sibiu. Elementul dramatic se strânge mai ales în sfârșitul actului întâi și în actul ultim.</p>
                  <p>Nimic nu se potrivea mai mult misticismului fundamental al lui Lucian Blaga decât <hi rend="italic">Cruciada copiilor</hi> — adică nebunia mistică a evului mediu ce-și pusese nădejdea în nevinovăția copiilor pentru cucerirea mereu zădărnicită a Ierusalimului. Acțiunea se petrece într-o cetate de hotar din josul Dunării, peste care, fără altă circumstanță, bate vântul nebuniei venit din Apus și dezlănțuit în partea locului de limba de foc a călugărului Teodul al Romei. „Copiii lumii, propovăduiește el, vor ridica iarăși visul din pulbere! Numai ei pot să cucerească mormântul pierdut, copiii curați, luminile vii, sfinții micuți și fără de moarte. Un mers din minune în minune va fi drumul lor.“ În fața lui, starețul Ghenadie, gras, leneș, mai mult trup decât suflet, reprezintă ortodoxia indiferentă și apatică; el nu se opune acțiunii misionarului catolic, ci, înfigându-se în tradiție, rezistă din inerție. Ce vor face ceilalți copii, îi e indiferent Doamnei, nu tot așa însă și ce va face Radu al ei, pe care vrea să-l împiedice. Ars de dorința de a pleca și el, copilul vrea să fugă, dar, mistuit, moare înainte de a porni, — în timp ce cruciada copiilor se sfârșește în catastrofa istorică știută. Minunea nu s-a produs. Ghenadie, și prin el ortodoxia, a învins.</p>
                  <p>La fel, nimic din ciclul legendelor noastre naționale nu putea ispiti mai mult pe poet decât legenda Meșterului Manole, sorocită prin elementul ei de mister, de poezie și de simbol de a inspira un talent ce se dezvoltă în chip firesc numai în sânul sensurilor ascunse ale miturilor. Începutul dramei este dominat de iluminismul Meșterului (la care a ajuns și prin îndemnurile starețului Bogumil și prin neîncrederea Domnului). În mintea lui biserica și ideea jertfei ființei iubite se contopesc. Luptă, deci, cu ceilalți zidari pentru a-i convinge de necesitatea ei, de a-i sili la jurământ de care, bănuindu-se unii pe alții, se leapădă, oarecum, și nu-l reiau decât când o văd sosind pe Mira, iubita Meșterului. Manole îl respectă totuși. Venită cea dintâi pentru ca să împiedice sacrificarea unei ființe omenești în zidurile mânăstirii, ea este zidită, așa cum spune legenda. Jertfă neîndestulătoare; pentru construirea operei de artă se cuvine jertfa și mai mare a propriei existențe. Urmărit de remușcarea crimei, era deci firesc ca Meșterul să-și piardă liniștea sufletului și să se sinucidă… Talentul poetului se mișcă cu lesniciune nu numai în materialul mistic sau luat din penumbra istoriei; prin ultima lui lucrare, și cea mai reușită, <hi rend="italic">Avram Iancu</hi>, el a dovedit că poate folosi și materialul oferit de istoria apropiată infuzându-i un suflu de legendă și de simbol.</p>
                  <p>În afară de acest teatru poetic, chiar după primul său „mister“ <hi rend="italic">Zamolxe</hi>, Lucian Blaga ne-a dat două drame, <hi rend="italic">Fapta</hi> (1924) și <hi rend="italic">Daria</hi> (1926), schematisme literare luate din lumea patologicului. Daria e victima unei căsnicii nefericite, renăscută din anumite obsesii prin terapeutica iubirii scriitorului Loga; când bărbatul o separă de dânsul, femeia se îmbolnăvește din nou și se sinucide. Mult mai complex organizat în <hi rend="italic">Fapta</hi>, conflictul e între pictorul Luca și taică-su popa; spiritualitatea ascetică a fiului negăsind decât vrășmășie în revărsarea instinctuală și imorală a tatălui, pictorul vrea să plece, când ca o vijelie îl învolburează patima pentru furtunoasa și enigmatica Ivanca. Când o pierde, doctorul nu vede scăparea din obsesiile ce-l urmăresc decât în faptă: în crimă. Împiedicat să tragă în Ivanca și în popă, își sloboade arma în prietenul său doctor, fără să-l omoare totuși. Vindecat de obsesie, el nu mai pleacă în lume, cum voia. Sublimarea freudiană e evidentă în întreaga dramă, plecată mai mult de la concepții și teorii decât de la realități trăite.</p>
                  <p>
                     <hi rend="bold">Lucreția Petrescu.</hi> Lucreția Petrescu are simțul trecutului, în sens moldovenesc, adică al evocării lui, dar nu liric, ci dramatic și pornit poate chiar spre violență. Eveniment teatral, drama în trei acte și un prolog (ce putea să lipsească) <hi rend="italic">Păcatul</hi> (sept. 1924) a fost întâmpinată, cum e și natural, și printr-un prisos de laudă și prin nemeritata rezervă a oamenilor ce nu se vor silniciți în opinie. Simțul evocator al trecutului (acțiunea se petrece pe vremea lui Vasile Lupu) și simțul teatral sunt neîndoioase. Sătul de prea multe fete, logofătul Bogdan Dragnea Merișanul ține să aibă un băiet și, cum nu-l are, ajutată de mama Tudora, jupâneasa Maria își înlocuiește fata nou-născută Crisanda cu Iliaș, fiul unei roabe. După 19 ani s-ar fi crezut poate că drama se va produce între Iliaș, fiul roabei, și Crisanda, fiica jupânesei, crescută și ea la curte; din fericire, ia altă cale. Pentru a-l însura pe Iliaș cu fata armașului Udrea, fără să-și fărâmițeze și averea, logofătul Merișanul vrea să trimită pe fiică-sa Anca la mânăstire. Plină de remușcări, jupâneasa Maria se destăinuie Ancăi și cu un praf furat de fată (în intenția de a se sinucide) de la armeanul Agop, îl otrăvește pe Iliaș. Bătrâna mama Tudora luându-și asupra-și crima, jupâneasa Maria ia drumul mânăstirii în locul Ancăi. Dramă sumbră, cu caractere aprige, cu mijloace violente, prin excelență teatrală (îndeosebi în partea ultimă a actului al doilea), cu singurul element vesel al scenei cu Agop, prea lungă însă.</p>
                  <p>Piesa în patru acte <hi rend="italic">Anuța</hi> (1925) nu mai e istorică; violența și înclinarea scriitoarei pentru scene tari și chiar pentru situații penibile se desfășoară în cadre actuale. Crescută în ascuns la țară, la Domnești, până la vârsta de 19 ani, Anuța e transplantată în mediul corupt al mamei ei, „tanti“ Lucy Morandelli, ce nu s-ar da îndărăt de a o exploata. Pură și cu inima dată învățătorului din sat, fata se refugiază în casa lui Cristoveanu, bătrânul prieten al mamei, care e cu gânduri rele la început, dar când se convinge de nevinovăția ei se înduioșează. Anuța se mărită, astfel, cu învățătorul inimii ei. Acțiunea lunecă într-un mediu îndoielnic, fără să spargă prea mult din cristalul cuviinței; are două caractere bine zugrăvite (Anuța și Cristoveanu), dar și un act, al patrulea, recapitulativ, destul de obositor.</p>
                  <p>Tot din filonul istoric vine și <hi rend="italic">Puiul de lup</hi> (1931), povestea pripășitului polon Pan Vlasco la curtea Vornicului Dragomir, cu a cărui fată, Păunica, se și logodește; când craiul Albert e zdrobit de Ștefan, un pâlc de poloni fugăriți se apropie și de curțile Vornicului; cum în suflet i se trezește mândria rasei, Vlasco vrea să-i aducă pe poloni la curte, dar e rănit de moldoveni și silit cu mare greutate, scrâșnind de ură, să se însoare chiar în clipa morții cu Păunica. Un act al treilea plin de mișcare. Scriitoarea s-a încercat cu succes și în comedie și chiar în actual, deși e și oarecare praf desuet peste dialogul de farsă sentimentală a actului Jocul primejdios, reprezentat în 1933.</p>
                  <p>
                     <hi rend="bold">George Mihail-Zamfirescu.</hi> <hi rend="italic">Domnișoara Nastasia</hi> a lui George Mihail-Zamfirescu se remarcă mai întâi prin nota ei diferențială față de teatrul lui Caragiale. Atât de exploatată în latura comică, mahalaua rămăsese aproape necercetată, teatral, în latura ei serioasă, în pasiunile și aspirațiile, în conflictele și tragediile ei. Fără umbra unei ironii, fie în atitudine, fie în expresie, un aspect al vieții noastre sociale, crezut iremediabil sortit satirei, a reapărut, astfel, făcându-ne să ne interesăm de aspirațiile domnișoarei Nastasia de a evolua din Câmpul Veseliei în Popa Nan și de pasiunea elementară a lui Vulpașin. Drama se desprinde în momente sobre, realiste, caracteristice, tratate în tehnică modernă, în care influența cinematografului și-a altor piese moderne, ca Periferia, își are partea ei, într-o acțiune rectilină de conflict clasic în trei, deviată numai la urmă într-un deznodământ de reminiscență literară, adică de influență rusească (dealtfel și finalul, ca și întreaga psihologie a Nastasiei sunt sub aceeași înrâurire), adică de complicație sufletească nefirească etosului nostru (Nastasia se sinucide în ziua nunții ca să se<hi rend="italic">răzbune</hi> pe cel pe care se prefăcea că-l ia de bărbat, pentru că bănuia într-însul pe ucigașul adevăratului ei iubit). O altă piesă jucată, <hi rend="italic">Ion Anapoda</hi>, n-a adăugat nimic reputației teatrale a acestui dramaturg, care încă de la prima lui piesă într-un act, nejucată, <hi rend="italic">Cuminicătura</hi>(episod luat din Alexandru Lapușneanu al lui Negruzzi), părea hărăzit unui destin teatral remarcabil; cele vreo trei piese citite în cercul <hi rend="italic">Sburătorului,</hi>inedite încă, ne-au întărit în această convingere, cu toată mistica socială a scriitorului. Numai piedicile ce se pun talentelor, în teatru, se pare că au curmat o carieră certă, ca și în cazul lui Camil Petrescu.</p>
                  <p>
                     <hi rend="bold">Paul Prodan.</hi> Teatrul lui Paul Prodan nu țintește decât să placă. Comedioara într-un act <hi rend="italic">Cărarea</hi> (1921), în care un tânăr se întoarce la părăsita lui iubită pentru că numai ea știe să-i aleagă cărarea pe mijlocul capului, se mulțumește cu puțin; și actul <hi rend="italic">Concert simfonic</hi> (1924), cu clasicul triunghi al soțului, soției și al amantului, se luptă cu situații prea cunoscute. În piesa în trei acte <hi rend="italic">Iubire</hi>(1925), tehnica autorului devine mai stăpână: gradarea prin care bătrânul Matei Bogdan e adus a-și da consimțământul la căsătoria fiului său Mihai cu dna Baldiny, cu aparențe mai mult de aventurieră, denotă abilitate. O piesă <hi rend="italic">Frații de cruce</hi> (?) văzută la Teatrul „Ventura“ mi-a lăsat o impresie și de mai multă soliditate scenică; lipsa unui text tipărit mă împiedică de la orice referință mai precisă.</p>
                  <p>
                     <hi rend="bold">Al. Kirițescu.</hi> Nu credem că textul vreuneia din piesele lui Al. Kirițescu să fie publicat; nu putem, așadar, vorbi de activitatea lui decât din amintiri. Chiar din <hi rend="italic">Învinsii</hi> din 1913 se întrezărea nervul unui dramaturg, nu însă în actul I și nici chiar în al doilea; abia actul al treilea arăta o remarcabilă abilitate scenică: gradata descoperire a unui soț că a fost înșelat și de cine anume, adică tocmai de prietenul pe care și-l alesese ca martor într-un duel cu bancherul Ștefanovici, care insinuase că soția lui avusese un amant. Descoperirea, mărturisirea femeii, iertarea bărbatului și sinuciderea Mariei constituiau verigile unei acțiuni strâns și patetic încordate… După război, <hi rend="italic">Marcel &amp; Marcel</hi> a fost o apariție spumoasă, înzorzonată și frivolă, mai mult de retorică teatrală și de stil prețios. Cu totul altfel s-au prezentat <hi rend="italic">Gaițele</hi>, devenite apoi <hi rend="italic">Cuib de viespi</hi>, cu studiul adânc, aspru, sumbru, al unei familii de bogătași olteni, amestec de meschin, de austeritate de moravuri, de calicenie aurită și de neomenie, cu aplicare spre comic lugubru. Vâna aceasta pesimistă, deschisă cu atât succes în <hi rend="italic">Gaițele,</hi>autorul a voit să o lărgească apoi în<hi rend="italic">Florentina</hi>, fără să fi izbutit decât într-o stridență de expresie și un mahalagism sufletesc penibil. Deși numai reconstituire biografică, limitată și ea, tablourile din <hi rend="italic">Borgia</hi>, piesă jucată de „Ventura“, s-au desfășurat într-o evocatoare serie de episoade scrise într-o limbă pură și somptuoasă.</p>
                  <p>
                     <hi rend="bold">Adrian Maniu.</hi> De la poetul Adrian Maniu avem, mai întâi, în colaborație cu Scarlat Froda, un poem dramatic, <hi rend="italic">Fata din dafin</hi> (1919), în linia lui <hi rend="italic">Înșir’-te, Mărgărite</hi>, apoi o piesă de teatru tot în versuri, <hi rend="italic">Rodia de aur</hi>, în colaborație cu Al. O. Teodoreanu. Lui singur îi revine<hi rend="italic">Meșterul</hi>, trei acte în versuri, nejucat încă (1923), în care legenda e învăluită într-o aură mistică de irealitate, de spiritualitate; prin „Meșter“ vorbește „Cumințenia pământului“; în jurul lui e „O Făptură“ — „Altă Făptură“, Un călugăr, un faun, un socotitor etc. Mai e chiar și o „Făptură distrugătoare“. Sacrificiul Meșterului e un blestem, — blestemul de a nu se putea face nimic fără jertfa lucrului celui mai prețios. Totul într-o compoziție dezlânată, vagă, voit ștearsă, cu acele umile amănunte de realitate savuroasă ce intervin din când în când, în felul obișnuit al artei acestui poet. Împreună cu poetul Ion Pillat ne-a mai dat <hi rend="italic">Tinerețe fără batrânețe</hi>, o dramatizare a basmului lui Ispirescu și apoi a lui <hi rend="italic">Dinu Păturică</hi> — jucate la Teatrul Național.</p>
                  <p>
                     <hi rend="bold">Claudia Millian.</hi> Comedia în trei acte <hi rend="italic">Rozina</hi> și actul <hi rend="italic">Șapte gâște</hi> potcovite ale Claudiei Millian n-ar fi constituit un început de carieră dramatică dacă succesul ultimei sale piese, <hi rend="italic">Vreau să trăiesc</hi> (1937), dramă în trei acte, nu i-ar fi dat o consistență. E povestea unui tânăr, Radu Nour, îndrăgostit, din intimitatea născocită dintr-o convalescență de scarlatină, de Agata, tânăra soție a tatălui său. Virtutea în piesă se numește Silvia, sora lui Radu și, ca orice virtute, e agresivă și antipatică; ea ar fi voit să răzbune dezonoarea și suferința tatălui gata să se sinucidă, împușcând-o la o vânătoare pe Agata, și ar fi făcut-o, dacă nu i-ar fi luat-o înainte, cu totul neașteptat, o rudă, un doctor, confident bonom ce se amestecă unde nu are ce căuta — căci nu e de crezut să fi căutat cu tot dinadinsul pușcăria de dragul unui fost cumnat. Piesa e scrisă cu patetism în cupletele nervoase ale celor doi îndrăgostiți, care repetă povestea de odinioară a Fedrei și a lui Ipolit. Actul al treilea enervează; cine vrea să se sinucidă nu-și povestește pe larg intenția; situația confidentului în aceste împrejurări e totdeauna ridicolă; și faptul că în loc să ia singur veronalul, așteaptă să i-l dea neștiutoarea lui soție, arată că arhitectul Radu Nour nu era un candidat serios la sinucidere.</p>
                  <p>
                     <hi rend="bold">Ion Marin Sadoveanu.</hi> Actul <hi rend="italic">Anno domini</hi> al lui Ion Marin Sadoveanu e povestea unui fiu întors în timpul agoniei tatălui său, dar chinuit de groaza morții vizibile, suferă nu fără remușcare în fața ușii, după care se desfășoară agonia. Din aceeași epocă mai avem și poemul<hi rend="italic">Metamorfoze</hi> al dragostei dintre Psyche, Eros, — modernizată prin apariția lui Fir de funigel, cel de al treilea, totdeauna câștigător. Pretext de versuri pitorești fără nimic teatral. Mai consistentă, <hi rend="italic">Molima</hi> (1930), în trei acte, o piesă de atmosferă dobrogeană și de neguri ibseniene. Izolată de cadrele vieții obișnuite, într-un conac la țărmul mării, sumbra dramă se petrece în sânul unui grup de patru persoane, cu relații familiale și mai înnourate decât cele din <hi rend="italic">Anno domini</hi>. O mamă, înveninată de ceea ce a fost propria ei căsnicie, își persecută neomenos nora, până ce o face să părăsească casa blestemată, unde nu era îndeajuns de susținută de soț, un tânăr de o sexualitate incertă și conștient de echivocul freudian al legăturii lui cu maică-sa. Divorțată, părăsită și de al doilea bărbat, ea se întoarce din nou la conacul dobrogean (fioroasa soacră murise) în aceeași molimă venită fie din blestemul locului, fie — cum filozofează bătrânul servitor Ali — „sânge stricat estem, suflet stricat estem, dragost’ stricat estem“. Mai probabil asta.</p>
                  <p>
                     <hi rend="bold">Tudor Mușatescu.</hi> Poet (<hi rend="italic">Vitrinele toamnei</hi>, 1926), umorist foarte gustat și abundent prin ziare, reviste și volume (<hi rend="italic">Nudul lui Gogu</hi>, 1927,<hi rend="italic">Ale vieții valuri</hi>, 1932), romancier de intrigă, structural (<hi rend="italic">Mica publicitate</hi>, 1935), punctul de plecare al carierei dramatice a lui Tudor Mușatescu se confundă cu punctul de plecare al înseși activității literare <hi rend="italic">T.T.R.</hi> (2 acte în versuri) și <hi rend="italic">Datoria</hi> (dramă în trei acte) jucate la Craiova, datează din 1925. Nu le-am văzut și nici nu cred să fi fost publicate. Cunosc din lectură și le-am și văzut <hi rend="italic">Panțarola</hi> (comedie în 3 acte, Teatrul Mic, 1928) și <hi rend="italic">Sosesc diseară</hi> (comedie în 3 acte. Teatrul Regina Maria, 1932, reluată la Teatrul Național, 1936, sub titlul <hi rend="italic">Chestiuni familiare</hi>) — ce prefigurează maniera și talentul scriitorului în a combina situații comice, firește arbitrare, împănate cu vorbe de spirit de toate gusturile și calitățile. <hi rend="italic">Panțarola</hi>, mai ales, cu atâtea însușiri de vodevil, părea destinată unui mare succes, care, din neprevăzutul ce se amestecă în toate evaluările teatrale, n-a venit. Cu un efect mai cenușiu la lectură, reprezentat pe scena Teatrului Național în 1932, <hi rend="italic">Titanic Vals</hi> a repurtat, în schimb, unul din cele mai mari succese cunoscute în istoria teatrului nostru. Cu elemente de vodevil și de burlesc, această comedie ne zugrăvește și icoana unei familii de mic funcționar provincial în ce are ea mai caracteristic: o soacră clasică ce dictează în casă (Chiriachița), o soție energică și dominatoare (Dacia), un soț, om cumsecade, dar anulat în viața conjugală de voințe mai puternice decât a lui (Spirache), patru copii: Sarmisegetuza, Gena, Traian, Decebal, individualizați strict, june pușlamale, afară de Gena, dintr-o primă căsătorie a lui Spirache, rezervată, discretă, nobilă. În sânul unui mediu atât de mediocru, cade norocul unei moșteniri de multe milioane; celelalte două acte urmăresc transformările aduse de un eveniment atât de neașteptat unor oameni proiectați în avere și vază socială. Schimbarea e viu zugrăvită, cu un umor ieșit și din cuvinte, dar și din situații, ce au provocat râsul până și în scenele aproape mute (cum e scena finală a fotografierii familiei după succesul electoral al lui Spirache) — ceea ce dovedește că elementul comic e atât de bine risipit în încheieturile întregii piese încât puțin mai trebuie pentru explozia râsului. Reluați după un număr mai mare de ani, în cadre de viață socială mai largi, cu conflicte politice și amoroase mai complicate, dar și mai șarjate, aceiași eroi nu s-au mai bucurat de aceeași primire în <hi rend="italic">Escu</hi> (1933), deși umorul nu era întru nimic mai scăzut. Voind mai mult, punând chiar și o problemă, cu toate că mediul vieții de noapte oferea unele elemente comice, <hi rend="italic">Licuricii</hi> (1934) și-au stins repede farurile. Aceste două piese nici n-au fost, dealtfel, publicate.</p>
                  <p>
                     <hi rend="bold">Ion Sân-Giorgiu.</hi> Nu se va putea spune că nu avem și noi „expresioniștii“ noștri. Poet foarte sămănătorist, Ion Sân-Giorgiu a încercat să simuleze modernismul în ultimele lui volume de versuri, — pentru a reveni apoi la credințele tinereții. În teatru, în epoca expresionismului german, el a debutat prin simulacre expresioniste, care dispensează de observație și chiar de talent, mulțumindu-se doar cu idei și teorii. <hi rend="italic">Masca</hi>(1922) e construită pe ideea minciunii — a măștii — ca esențială fericirii. O pereche — din cele trei ce se perindă într-un bar exotic — compusă dintr-o miliardară și un artist — sunt pe cale de a se despărți când își scot masca. Noroc că intervine autorul-teoretician, care le-o pune la loc, dându-le, astfel, putința de a se minți mai departe.</p>
                  <p>În <hi rend="italic">Femeia cu două suflete</hi>, ceva mai puțin expresionistă — suntem doar în 1925 —, e vorba de cântăreața de operă Mona, iubită până la obsesie de sculptorul Dionis și râvnită și de directorul de teatru Fink, bărbat întreprinzător. Cedându-i și acestuia, când află unul de altul, e părăsită de amândoi. Mona se sinucide, declarând că i-a iubit totuși. Nimic nu e, firește, văzut, individualizat, localizat; totul se reduce la o temă posibilă.</p>
                  <p>Scriitorul s-a autohtonizat apoi în șarje naționale, ca în <hi rend="italic">Banchetul</hi> (1926) și în alte încercări, în care amintirea lui Caragiale e vie.</p>
                  <p>
                     <hi rend="bold">G. Ciprian.</hi> Piesa în patru acte a actorului G. Ciprian <hi rend="italic">Omul cu mârțoaga</hi> a repurtat un mare succes pe scena Teatrului Național — prelungit și pe alte scene și chiar în străinătate. Fără unitate în compoziția ei, cu un amestec de farsă burlescă, de șarjă, dar și de gravitate, de iluminism și umanitate, ea și-a meritat succesul. Eroul, umilul arhivar Chirică, are o singură pasiune: dragostea de cai, și dintre cai, pentru cea mai jalnică dintre mârțoage Faraon V, pentru care sărăcește, e părăsit de nevastă și devine ridicolul mahalalei. Ceea ce-l scapă pe un astfel de erou e timbrul de aur al sufletului plin de omenie, din linia <hi rend="italic">Prostului</hi> lui Fulda, în care imensa bunătate ia pentru alții aspectele prostiei. Când, totuși, mulțumită credinței lui mistice, Faraon V câștigă toate cursele, aspectul vieții lui Chirică se schimbă; în actul ultim asistăm, ca la un fel de „paradă“, la succesul eroului cu mult peste realitate, în proiecție aproape simbolică. Bietul Chirică nu e departe de a deveni un fel de Cristos; îi cresc aripi și creștetul i se nimbează. Totul pentru că a crezut într-o mârțoagă. Credința și tenacitatea sunt, desigur, elemente prețioase, dar dacă ele s-ar fi întrebuințat pentru obiecte mai nobile (o invenție, un ideal umanitar etc.), apoteoza mistică de la urmă ar fi fost mai acceptabilă și ar fi avut un sens mai precis. Amestec de umor, de fantezie, de satiră — dar mai ales de lirism și de misticism, de optimism (convertirea la „omenie“ a inspectorului din actul al treilea, — sensul general al întregii piese deschizând nu numai împărăția cerului, ci și a pământului simplei credințe). Cu toate confuziile ei, între farsă și simbol, piesa e remarcabilă.</p>
                  <p>
                     <hi rend="bold">Mircea Ștefănescu.</hi> Nicăieri ca în teatru meșteșugul nu se învață mai greu și ascensiunea nu se face mai încet. Mircea Ștefănescu trebuia deci să debuteze cu <hi rend="italic">Maestrul</hi> (1925), adică cu „drama“ intimă a unui mare avocat, a cărui nevastă, Puiu, ușuratică, se lasă adorată și voiește să fie și întreținută de primul secretar, care, pentru a-și procura bani, îi fură chiar de la „patron“ și încearcă apoi să-i pună la loc. Maestrul îl bănuiește; pocăită, Puiu se învinovățește de faptă. Situația se dă pe față, iar Maestrului nu-i rămâne decât să se resemneze. Acțiunea e bine înnodată (mai ales sfârșitul actului II) din situații lipsite de inedit și cu caractere inconsistente (nici Puiu, nici Maestrul, nici primul secretar n-au o linie și o unitate sufletească). Nici în <hi rend="italic">Frământări</hi> (1926) nu e mai multă consistență, mai ales că piesa se desfășoară într-o lume boemă, de care ne-a dezgustat îndeajuns teatrul lui Ion Minulescu. Părăsită moral de soțul ei, un chefliu de baruri, Anca oscilează între elegantul Andrei și urâtul și didacticul Barbu; face experiențe nefericite și cu unul și cu celalt, și cu un fel de consimțământ al soțului. La urmă, nu-i rămâne decât să-i părăsească pe toți trei. După <hi rend="italic">Comedia zorilor</hi>, autorul ne-a dat o dramă (din nefericire nepublicată), <hi rend="italic">Veste </hi>
                     <hi rend="italic">Bună</hi> (1936), ce-l pune în primul plan al tinerilor noștri dramaturgi: povestea la țărm de mare a unei femei strivită de personalitatea fascinantă a bărbatului ei, cuceritor de inimi, care în una din preumblările lui amoroase se îneacă. Abia acum femeia suferă și, scăpată de vraja soțului, vrea să se răzbune măritându-se cu un prieten ce o iubea de mult, de fată. În clipa când e să facă pasul mare, descoperă însă că e însărcinată; transfigurată de „vestea bună“, renunță la măritiș, bucuroasă de a i se jertfi tot lui sub forma plămadei ce-i încolțește în pântece. Recunoscătoare, se duce să presare flori pe locul unde i se înecase soțul și să-i aducă și lui vestea bună.</p>
                  <p>
                     <hi rend="bold">Gib Mihăescu.</hi> Singura piesă a lui Gib Mihăescu, <hi rend="italic">Pavilionul cu umbre</hi>, participă din același talent al evocării instinctelor și obsesiunilor, vădit și în epică. Piesa e construită pe un paralelism de situații. Surprinzându-și nevasta, Angela, cu un amant, Miti, într-un pavilion la țară, boierul Ilarie l-a împușcat. După douăzeci de ani, fata lui, Liana, e prada acelorași ispite, întinse de tânărul Geo, cu o artă apologetică de inițieri și de perversități ce ne rețin un act întreg (al II-lea), făcute în propriul lui folos de viitor amant, după ce ea se va fi măritat cu Marius, candidatul serios; surprinși însă la sărutul preliminar de bătrânul Ilarie și siliți să se căsătorească, devenit, așadar, soț în loc de amant, Geo este obligat să bea din cupa otrăvită chiar de propriile lui învățături și să-și surprindă nevasta pervertită la o întâlnire cu Marius în vechiul „pavilion cu umbre“, vizitat după douăzeci de ani, paralel, de o altă pereche de umbre. În loc să omoare, se sinucide.</p>
                  <p>
                     <hi rend="bold">Anton Holban.</hi> Cea mai bună lucrare a lui Anton Holban, poate — și în orice caz în chip neașteptat —, este drama în trei acte <hi rend="italic">Oameni feluriți</hi>, reprezentată în 1930 pe scena Teatrului Național, în fața unei săli goale, și din care nu s-a publicat decât actul întâi (<hi rend="italic">Azi</hi>, III, mai 1934) — adică de două ori necunoscută. Nu că scriitorul ar fi avut însușiri deosebite pentru teatru, talentul lui fiind esențial analitic și câmpul lui de observație, în genere, introspectiv; apoi și lipsa meșteșugului teatral în arhitectonica piesei e evidentă. Crâmpeiul de viață e însă strâns studiat în amănunte minime, pe o rază atât de scurtă încât autenticitatea impresionează ca o rană deschisă. Deși Mirel există și aici în prefigurația unui copil de opt ani, Coca nu e axa piesei, ci Ortansa, mama lui, ființă de o bunătate angelică și de o resemnare totală; tocmai această lipsă de reacțiune în fața adversităților nenumărate îi înlătură putința de a fi o eroină dramatică. Teatrul presupune rezistență și conflict. Ortansa rabdă îngerește toată vijelia bărbatului ei Jean, în primul act, se resemnează în fața ostilității latente a părinților ce au adăpostit-o, în actul al doilea, și se pregătește în actul al III-lea să suporte și tirania copilului, în care reînvie vijelia tatălui. Resemnare de domeniul analizei epice și nu al creației dramatice. Surprinzătoare în această piesă nu e așadar nici eroina, în afară de orice conflict, nici construcția ei, în bună parte de prisos, ci caracterul lui Jean, bărbatul Ortansei. A vorbi de „caracter“ e negreșit impropriu, întrucât nu ne aflăm în fața unui om normal, ci a unui caz clinic. Întregul act întâi ne descrie magistral etapele succesive ale unei paralizii progresive, cu o rigurozitate de amănunte tipice cum numai literatura Hortensiei Papadat-Bengescu ne-a deprins (tuberculoza lui Maxențiu, cancerul Lenorei, ulcerația Anei). Spectatorul sau cititorul neprevenit stă nedumerit în fața schimbărilor de umoare ale omului cu treceri brusce de la veselie la tristețe, de la zgârcenie la dărnicie, de la răutate la bunătate — și, abia la urmă, își dă seama că a asistat, clipă cu clipă, la înregistrarea strictă a tuturor variațiilor unei minți ce naufragiază în nebunie.</p>
                  <p>Această înregistrare clinică nu constituie, desigur, o piesă, dar stabilește, cu atât mai pregnant cu cât e pe scenă, linia sumbră a unui destin. Iar când, în final, mama îl vede pe copil luând covorul în picioare ca și taică-su:</p>
                  <p>„Nu lua covorul în picioare!“ țipă ea, înțelegând că destinul se va prelungi și în copil, și că de-abia acum începe adevăratul ei calvar.</p>
               </div>
               <div type="div3">
                  <head>
                     <label>IV.</label>
                     <lb/>Încheiere</head>
                  <p>La capătul acestei lucrări se cuvine a arunca o privire generală asupra evoluției literaturii noastre în epoca îmbrățișată (1900— 1937) și a preciza situația ei actuală. Istoria literară nu e critică militantă; dar din moment ce am întreprins-o pentru spațiul de timp, în care trăim și luptăm, nu ne putem sustrage de la obigația de a atinge problemele zilei oricât de gingașe. Ceea ce i se cere, în aceste condiții, este doar măsura tonului, în care își face expunerea și înlăturarea chestiunilor personale. Examinarea situației momentane (mai 1937) a literaturii noastre e cu atât mai necesară cu cât concluziile acestei lucrări par la primă vedere contrazise de o serie de fenomene sociale și chiar literare, cu un răsunet încă viu în opinia publică.</p>
                  <p>Fără a micșora întru nimic importanța culturală a lui Gh. Asachi sau Ion Eliade-Rădulescu, pentru epoca de la începutul veacului al XIX-lea, fără a micșora acțiunea lui M. Kogălniceanu și a oamenilor din jurul <hi rend="italic">Daciei literare</hi>din 1840 — se poate afirma că adevăratul spirit critic începe la noi odată cu apariția lui Titu Maiorescu, adică acum vreo 60 de ani, și a luptei lui împotriva „minciunii“, de orice natură ar fi fost ea. Pentru a ne limita numai la literatură, singura ce ne preocupă, T. Maiorescu e cel dintâi la noi (și marea lui cultură filozofică și estetică i-a slujit ca punct de sprijin) care a considerat fenomenul estetic ca un fenomen izolat, eliberându-l din simbioza altor elemente, cu care se amesteca și se confunda. Lupta era cu atât mai necesară și mai grea cu cât epoca era mai haotică și confuziunea mai totală. Prin însăși structura elementelor materiale ce o compun, arta e națională și poate afirmația cea mai înaltă a etnosului; prin însuși efectul ei de a ridica prin contemplație la emoții impersonale, arta este morală, și poate expresia cea mai puternică a moralității, care constă în anularea egoismului; națională și morală, arta nu trebuie să fie nici naționalistă, nici moralistă. Iată linia de demarcație a acțiunii lui Maiorescu în cadrele literaturii noastre: de o parte confuziunea culturalului, a educativului, a patrioticului cu noțiunea artei, iar, de alta, izolarea ei în cadrul unor legi interioare și cu singurul scop al emoției estetice, care de la sine e și culturală și educativă, și națională și morală. O astfel de acțiune oarecum revoluționară nu putea fi primită fără lupte într-o epocă de nediferențiere; împotriva ei s-au ridicat, așadar, toate misticismele naționale și morale ce bântuiau, pe la jumătatea veacului trecut, toate curentele naționaliste și latiniste, ce stăpâneau și opinia publică și posturile de comandă ale oficialității culturale (Academia, Ministerul Instrucției Publice, Universitatea etc.). Biruința lui a fost cu atât mai strălucită cu cât a avut norocul să nu rămână în cadrul discuțiilor teoretice, ci să se realizeze în mișcarea „Junimii“ în care unii din cei mai mari scriitori ai noștri au lucrat într-un ritm uniform: Vasile Alecsandri, ca punct de legătură cu generația trecută, — Eminescu, Creangă, Caragiale, ca pietre de hotar ale literaturii noi — și apoi o pleiadă de scriitori de talent, ca N. Gane, I. Slavici, Duiliu Zamfirescu, I. Al. Brătescu-Voinești etc., fără a mai vorbi de atâția alți oameni de merit în toate domeniile culturii noastre. Veacul trecut s-a sfârșit, astfel, pe această biruință indiscutabilă a lui Maiorescu — deși într-o fază de vădită sterilitate literară, întrucât, după marea epocă de creație a generației eroice a <hi rend="italic">Convorbirilor literare</hi>, prin ritmul firesc al evoluției omenești, a urmat o epocă de sleire și în producția literară și, în mod indirect, în interesul public pentru literatură. În această epocă de stagnare și de indiferență s-a ivit, cu aparențe de regenerare, în zorii veacului, mișcarea sămănătoristă.</p>
                  <p>Din punctul de vedere strict estetic, după cum am arătat în cursul acestui volum, sămănătorismul reprezintă o rupere a firului evoluției literare și o mergere îndărăt peste Maiorescu, spre Kogălniceanu, adică spre epoca de diferențiere a esteticului din simbioza altor noțiuni, venerabile dealtfel; el e, prin urmare, o mișcare retrogradă. La originea lui se aflau, pe de o parte, ardelenii, totdeauna naționaliști și moraliști, scriitorii didactici, de felul lui Vlahuță, și foarte multă mediocritate literară, pururi gata de a se manifesta festiv la adăpostul moralei și al iubirii de patrie. Toate aceste mici energii, prezente oricând și oriunde, ar fi avut o rază de activitate foarte modestă, dacă n-ar fi întâlnit în cale uraganul temperamental al lui N. Iorga ce a bătut, dintr-o dată, asupra țarinei sterile cu o putere, în adevăr, neegalată. Confuziile de mult limpezite de Maiorescu s-au concentrat, așadar, din nou în straturi grele, cu adaosuri venite din ideologia socială a lui Eminescu, căci, de data aceasta, nu era vorba numai de finalitatea etică și națională a artei, ca în trecut, ci în însuși etnosul nostru s-au săpat diferențieri, limitându-i-se sensul la pătura țărănească, adevărata păstrătoare a rasei. Nu vom reface istoria sămănătorismului, mișcare sănătoasă în principiile ei sociale și culturale, după cum ar fi sănătoasă o mișcare antialcoolică sau anticanceroasă — dar în contradicție cu principiul autonomiei artistice. Istoria culturii române o va înregistra deci cu satisfacție, ca un fenomen pur cultural, fără să-i poată nega, din strictul punct de vedere estetic, sensul dăunător. Dintr-o fermentație atât de violentă a spiritelor — și meritul revine în mare parte dinamismului animatorului — au ieșit și două mari talente literare, Mihail Sadoveanu și Octavian Goga, reprezentative și pentru epocă și pentru oricând. O mișcare nu se judecă însă prin câteva talente ce pot apare în orice împrejurări, ci prin sensul ei și prin media literaturii pe care o produce. Sensul, l-am arătat ca retrograd; media literaturii a reprezentat cea mai cumplită mediocritate, care, sub forma elementară a culturalului, a instructivului, a naționalului, a țesut peste tot cuprinsul țării o plasă de reviste și de publicații fără nici o valoare estetică. O astfel de suspendare a evoluției normale nu se putea menține și sămânța lui Maiorescu nu putea dispare. De douăzeci de ani asistăm la resorbirea ultimelor unde ale revărsării sămănătoriste și la emanciparea până la autonomie a conceptului estetic. Literatura română este într-o ascensiune continuă și, cum e și firesc, cunoaște timpuri de înflorire cum nu le-a cunoscut până acum. În poezie ea s-a descătușat de didacticism, ruralism obligator sau eticism, și s-a îndreptat spre individualism, care, dacă a lunecat uneori în dezordine și anarhie, a făcut-o ca o experiență cu propriul lui risc și cu beneficiul celorlalți și al artei. Din această frământare novatoare de încercări îndrăznețe s-a și clarificat de pe acum un mare poet clasic, cel mai mare al generației noastre, Tudor Arghezi, care a îmbinat în el toată îndrăzneala unei expresii noi cu toate cumințeniile realizărilor definitive. Dar dacă lui Tudor Arghezi i se poate opune umbra totdeauna strivitoare a lui Eminescu, sunt genuri literare în care evoluția e și mai evidentă și punctul de ajungere fără elemente de comparație în trecut.</p>
                  <p>În domeniul poeziei epice, de pildă, evoluția în sensul desprinderii de lirismul sămănătorist a ajuns, în domeniul ruralului, la creațiunea epicului pur din literatura lui L. Rebreanu, iar în domeniul urbanului la creațiunea de analiză psihologică (numai o literatură urbană poate da o adevărată literatură psihologică) a Hortensiei Papadat-Bengescu. Nu există nimic din întreaga literatură română care să poată sta, sub raportul creației obiective, alături de <hi rend="italic">Ion</hi>și, sub raportul analizei psihologice, alături de <hi rend="italic">Concert din muzică de Bach</hi> și de <hi rend="italic">Drum ascuns</hi>. Generația noastră și-a făcut, prin urmare, datoria, dând literaturii române valori unice, absolute.</p>
                  <p>Iată cum se prezenta situația literaturii române în mai 1936, când am pornit această carte și, deși s-ar părea că s-au schimbat multe în cursul acestui singur an, așa se prezintă și acum, în mai 1937, când am sfârșit-o. Schimbarea e numai aparentă. Din motive diverse, pe care o istorie nu are a le înregistra și scruta, dar și din motive, în definitiv, temperamentale, izvorâte din convingeri profunde și onorabile, N. Iorga și-a închipuit că poate reînvia mișcarea sămănătoristă de mult decedată ca mișcare și relua o „dictatură“ literară de mult pierdută. Pentru aceasta, ar fi fost firesc, ca după atâtea altele, să înființeze o nouă revistă și să lupte cu mijloacele îngăduite oricui pentru ideile sale. Potrivit însă temperamentului său, a preferat să pornească vijelios, prin întruniri și conferințe publice, împotriva celor mai de seamă scriitori ai generației actuale, atacându-i și prin scris cu o convingere și cu o vigoare ce nu i le tăgăduiește nimeni, dar și îngăduindu-le și altora să publice un an încheiat cele mai neomenoase injurii împotriva a tot ce e talent, și chiar mare talent în țara noastră. Istoria n-are a se scoborî în mocirla patimilor. Întrucât opinia publică nu se pasionează pentru chestiuni estetice, atacurile au luat alte căi mai directe; literatura de azi a fost prezentată ca literatură de dezmăț a unor pornografi, a unor imorali, a unor defăimători profesionali ai gloriilor naționale. Cum pe chestiuni de ordin național și moral atacurile prind totdeauna, nu se poate spune că această campanie atât de susținută a fost lipsită de influență asupra publicului cititor — sau, mai bine zis, necititor, care, auzind că scriitorii sunt „pornografi“ sau „defăimători“, a fost bucuros să-și satisfacă vechea lui tendință spre inerție. Nemulțumit cu această acțiune pur persuasivă, a recurs și la brațul secular al forțelor constituite în stat, din care n-a lipsit și intervenția parchetului, fără a mai insista asupra manifestărilor și excitațiilor diferitelor ziare, reviste, organizații culturale, împotriva „modernismului“ privit, în genere, ca un fenomen „iudaic“. Am crezut de cuviință că istoria trebuie să înregistreze aceste fenomene — posibile, dealtfel, numai prin incidența unei stări generale de spirit revoluționară, — făra să treacă însă dincolo de constatarea stării de fapt, în polemică. După ce a înregistrat partea distructivă a mișcării de „purificare a literaturii române“, îi rămâne să înregistreze și partea ei pozitivă, adică apariția revistei <hi rend="italic">Cuget clar</hi> — <hi rend="italic">Noul Sămănător</hi>. Cine a răsfoit-o știe că în paginile ei, în afară de anatemele împotriva „desmățului modernist“, n-a apărut nici un rând care să se poată numi, cu oricâtă bunăvoință, o expresie artistică. Nu există un singur scriitor român care să fi aderat prin scrisul său creator (nu prin adeziuni epistolare) la o campanie care a încercat să înjosească tot ce e bun, fără să aducă în loc cea mai modestă contribuție sau promisiune de talent.</p>
                  <p>Iată pentru ce, cu toată ostilitatea din trecut a sămănătorismului și a poporanismului, fenomene culturale importante, cu întâmplătoare incidențe literare, — și cu toată campania de azi de „purificare morală“ a <hi rend="italic">Noului Sămănător</hi>, prin nimic îndreptățită, — literatura română își urmează dezvoltarea normală sub regimul, singurul sub care se poate dezvolta orice literatură, al eliberării conceptului estetic din captivitatea altor concepte și al libertății de creație. Scopul artei este producerea emoției estetice; oricare altul, cât de nobil, e principial dăunător. Emoția estetică fiind impersonală prin însăși natura ei, orice operă de artă e morală — iată linia de demarcație trasă la noi de mult de Maiorescu, pe care n-o poate nimici nici o campanie de „purificare“ morală, chiar dacă ar avea în serviciul ei brațul secular al statului român reprezentat prin tot ce e oficialitate: Academia, Ministerul Educației naționale, cenzura, Justiția civilă sau militară, prigoana în toate forurile discuțiilor publice, fără să mai vorbim de ațâțările la exterminare ale presei politice. Căci în fața acestei dezlănțuiri de forțe materiale stă îngerul gol al Adevărului, așa că și în această luptă aparent inegală, ca în toate luptele, la fel „biruit-au gândul“ — cum spune cronicarul și cum se putea citi și în inscripția frontispiciului bibliotecii lui Maiorescu. Evenimentele de azi sunt numai o vijelie, pe care, dacă această <hi rend="italic">Istorie</hi> ar fi apărut peste un an, nici n-ar fi pomenit-o, după cum o va suprima din edițiile ei viitoare.</p>
               </div>
            </div>
         </div>
      </body>
   </text>
</TEI>
