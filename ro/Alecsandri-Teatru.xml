<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Teatru</title>
            <author>Alecsandri,Vasile</author>
         </titleStmt>
         <editionStmt>
            <edition>
               <date/>
            </edition>
         </editionStmt>
         <publicationStmt>
            <p rend="color(#000000)">Licența: Attribution-ShareAlike 3.0 Unported (CC BY-SA 3.0) <ptr target="https://creativecommons.org/licenses/by-sa/3.0/"/>
            </p>
         </publicationStmt>
         <sourceDesc>
            <p rend="start color(#000000)">https://ro.wikisource.org/wiki/Autor:Vasile_Alecsandri</p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name/>
               <date>2022-12-22T22:15:57.189888583</date>
            </change>
         </listChange>
      </revisionDesc>
   </teiHeader>
   <text>                       
      <body>
         <head>Teatru</head>
         <author>Alecsandri,Vasile</author>
         <p rend="color(#000000)">Licența: Attribution-ShareAlike 3.0 Unported (CC BY-SA 3.0) <ptr target="https://creativecommons.org/licenses/by-sa/3.0/"/>
         </p>
         <p rend="start color(#000000)">https://ro.wikisource.org/wiki/Autor:Vasile_Alecsandri</p>
         <div type="div1" rend="P19">
            <head>Cucoana Chirița în balon</head>
            <div type="div2">
               <head>Personajele</head>
               <p rend="justify">CUCOANA CHIRIȚA</p>
               <p rend="justify">GRIGORI BÂRZOI, soțul ei</p>
               <p rend="justify">ELLIEN MOGHIOR, aeronaut ungur</p>
               <p rend="justify">NAE NĂUCESCU</p>
               <p rend="justify">DESPA, soția lui</p>
               <p rend="justify">COSTICĂ HAZLIUL</p>
               <p rend="justify">LICĂ PANGLICĂ</p>
               <p rend="justify">UN COMISAR</p>
               <p rend="justify">UN VÂNZĂTOR DE ALUNE PRĂJITE</p>
               <p rend="justify">PUBLIC</p>
               <p rend="justify"> </p>
               <p rend="italic">(Scenele se petrec din dosul Mitropoliei, pe piața destinată pentru ascendarea baloanelor, 1874.) </p>
               <p rend="justify">Notă. La deschiderea cortinei, câțiva soldați, în mijlocul scenei, țin frânghiile ce sunt legate de năvodul balonului. Ellien Moghior e în naselă, ocupat a-și face pregătirile de plecare. Balonul, purtând cu litere mari numele de Ciubăr-Vodă, este înălțat astfel ca să fie văzut de publicul din sală. Nasela e ornată cu steaguri tricoloare. Lume multă în fund. În dreapta, o estradă. Pe laița din față, Năucescu și Despa. Hazliu și Panglică se primblă pe sub estrade lornietând damele. Vânzătorul se poartă pintre public, strigând din timp în timp:</p>
               <p rend="justify">Alune prăjite! șeapte de-o para!</p>
            </div>
            <div type="div2">
               <head>Scena I</head>
               <p rend="bold">PUBLICUL, MOGHIOR, NĂUCESCU, DESPA, HAZLIU, PANGLICĂ,VÂNZATORUL, [CHIRIȚA]</p>
               <p rend="justify">COR</p>
               <p rend="justify">Ce minune! ce drăcie!</p>
               <p rend="justify">Parcă-i din poveste, zău!</p>
               <p rend="justify">A ajuns omul să fie</p>
               <p rend="justify">Mai ușor decât un zmeu.</p>
               <p rend="justify">Nu-i destul că el pe lume</p>
               <p rend="justify">Bate câmpii deseori,</p>
               <p rend="justify">Acum el vroiește-anume</p>
               <p rend="justify">Ca să zboare chiar prin nori!</p>
               <p rend="justify">NĂUCESCU (într-o mirare necurmată): Aoleo! maică!... Ce-a fost să mai fie!</p>
               <p rend="justify">DESPA: Taci, frate, nu te mai mira așa cu gura căscată, că te-or crede bucureștenii scăpat din tufe.</p>
               <p rend="justify">NĂUCESCU: Ce tufe? Ce tufe, Despo?... Dar n-ai citit ziarul de astăzi?</p>
               <p rend="justify">DESPA: Care? că-s multe de toate ca semința de ardei.</p>
               <p rend="justify">NĂUCESCU: Ziarul cel cu...</p>
               <p rend="justify">VÂNZĂTORUL (strigă): Alune prăjite! șeapte de o para.</p>
               <p rend="justify">NĂUCESCU: Cel cu alune... asta... cel cu anonțuri prăjite...</p>
               <p rend="justify">DESPA: Și ce mai spune el în limba lui?</p>
               <p rend="justify">NĂUCESCU: Spune că astăzi Ciubar-Vodă a să se urce în naltul cerului.</p>
               <p rend="justify">DESPA: Care Ciubar-Vodă, cel din basme?</p>
               <p rend="justify">NĂUCESCU: Ba... nu... Balonul ăsta... Așa-i e numele, dar pentru ce și cum? Nu e treaba noastră.</p>
               <p rend="justify">DESPA: Apoi de... s-a urca el dacă i-a fost scris.</p>
               <p rend="justify">NĂUCESCU: Tronc!</p>
               <p rend="justify">MOGHIOR (la soldați): Apucați de frânghii și țineți zdreavăn.</p>
               <p rend="justify">NĂUCESCU: Aoleo! maică!... se mișcă balonul.</p>
               <p rend="justify">HAZLIU (oprindu-se): Ce te-a apucat, boierule? Te dor ficații de țipi așa?</p>
               <p rend="justify">NĂUCESCU (închinându-se): Plecăciune... D-ta ești doftor de ficați?</p>
               <p rend="justify">HAZLIU: Ba... sunt doftor de năuci.</p>
               <p rend="justify">NĂUCESCU: Să mă fericesc cu numele d-tale?</p>
               <p rend="justify">HAZLIU: Tachi Hazliul, lincenciat în mofturie și domiciliat la Rașca.</p>
               <p rend="justify">NĂUCESCU: Hazliu nume... să-l porți sănătos... și d-lui? (Arată pe Panglică.)</p>
               <p rend="justify">PANGLICĂ: Lică Panglică, candidat de paraponisire, domiciliat în Cuibul-cu-Barza.</p>
               <p rend="justify">NĂUCESCU: Tocmai acolo, sus?... Bine ți-a fi mergând... când suflă viforul.</p>
               <p rend="justify">PANGLICĂ (păunindu-se): Precum vezi... numai într-un picior.</p>
               <p rend="justify">NĂUCESCU: Panglică!... După nume te-aș fi crezut din Lipscani.</p>
               <p rend="justify">PANGLICĂ: Și nu te-ai fi înșelat... sunt din Brăila.</p>
               <p rend="justify">NĂUCESCU: Nu mă nebuni... și eu de la Gorgiu...</p>
               <p rend="justify">HAZLIU: Sunteți vecini... Numele d-tale?</p>
               <p rend="justify">NĂUCESCU: Nae Năucescu, proprietar... cu nevastă... Dumneaei (arată pe Despa), Despa Calcănstrăchini, fiica răposatului Pitar Moș, zis Cioclu.</p>
               <p rend="justify">HAZLIU: Și ați venit în București ca să vedeți balonul?</p>
               <p rend="justify">NĂUCESCU: Să văd?... adică să vezi: am venit la Curtea de apel pentru un proces cu statul... și am să-l câștig.</p>
               <p rend="justify">HAZLIU: Nici vorbă nu-i... Statul n-are noroc la procesuri.</p>
               <p rend="justify">NĂUCESCU: Ce-i pasă? Are de unde plăti.</p>
               <p rend="justify">HAZLIU: Negreșit... e bute de bani.</p>
               <p rend="justify">PANGLICĂ: Nu mai încap în el... îi crapă pielea.</p>
               <p rend="justify">NĂUCESCU: Asta o să zicem cu toții și... ca patrioți… cătăm să-l mai ușurăm.</p>
               <p rend="justify">HAZLIU: Ce bun suflet de om! Mă rog, sunt mulți ca d-ta prin provincie?</p>
               <p rend="justify">NĂUCESCU (mândru): Mulți!... și tot oameni... nu glumă!...</p>
               <p rend="justify">VÂNZĂTORUL (strigă): Șeapte de-o para!</p>
               <p rend="justify">NĂUCESCU: Domnule Hazliu, să te întreb un lucru, dar, mă rog, să mă pliroforisești ritos... Ce să fie balonul ăsta?</p>
               <p rend="justify">HAZLIU: Ți-oi spune bucuros... dar în taină... E o beșică de chit.</p>
               <p rend="justify">NĂUCESCU: De chit!... așa de mare!... Auzi, Despo? Cică Ciubăr-Vodă e o beșică de chit!</p>
               <p rend="justify">DESPA: O fi, dacă așa i-a fost scris.</p>
               <p rend="justify">NĂUCESCU: Tronc!... Și cu ce-i umflată, Hazliule?</p>
               <p rend="justify">HAZLIU: Iar între noi să rămâie...</p>
               <p rend="italic">(Arie)</p>
               <p rend="justify">Acest balon e umflat,</p>
               <p rend="justify">Ca să aibă ușurință,</p>
               <p rend="justify">Cu profesii de credință</p>
               <p rend="justify">De patriot răsuflat;</p>
               <p rend="justify">Cu fumuri de nerozie</p>
               <p rend="justify">Parveniților de azi;</p>
               <p rend="justify">Vorbe mari, șarlatanie</p>
               <p rend="justify">La un loc cu nițel gaz,</p>
               <p rend="justify">Și de-aceea, ușurel,</p>
               <p rend="justify">Sus, sus, sus se urcă el.</p>
               <p rend="justify">COR</p>
               <p rend="justify">Și de-aceea, ușurel,</p>
               <p rend="justify">Sus, sus, sus se urcă el.</p>
               <p rend="justify">NĂUCESCU: O fi! Materia nu lipsește... dar cine-l poartă pe sus?... Cine-i aeronaftul?</p>
               <p rend="justify">HAZLIU: Un ungur... Magnatul Ellien Moghior, cel din naselă.</p>
               <p rend="justify">NĂUCESCU: Care?... Cel din paneri... colo?</p>
               <p rend="justify">HAZLIU: Tocmai.</p>
               <p rend="justify">NĂUCESCU: Și nu-i e teamă că s-a lovi de bolta cerului și și-a face un cucui?</p>
               <p rend="justify">HAZLIU: Nu! el cearcă să facă joncțiune între cer și pământ... Deprindere... ce să zici?</p>
               <p rend="justify">NĂUCESCU: A prins gust la joncțiuni, moghiarul... Vrea multe și ieftine...</p>
               <p rend="justify">VÂNZĂTORUL (strigă): Șeapte de-o para!</p>
               <p rend="justify">HAZLIU: Ha, ha, a, ha! Parc-o face înadins mitocanul.</p>
               <p rend="justify">PANGLICĂ: Iaca, nene...Unguru-i gata de plecare... Hai să ne apropiem.</p>
               <p rend="justify">HAZLIU: Bine zici, Lică... Vii cu noi, cucoane Nae?</p>
               <p rend="justify">NĂUCESCU: Ba, ferească Pronia!... N-ar avea decât să mă umfle șontul fără veste... și, hait! m-am dus la dracul praznic... Nu-i așa, Afrodito?</p>
               <p rend="justify">DESPA: O fi, dacă ți-a fi fost scris.</p>
               <p rend="justify">NĂUCESCU: Tronc! (În parte.) Tot din Scriptură grăiește Cioacla.</p>
               <p rend="italic">(Se produce o mișcare pe scenă. Publicul din fund se apropie de naselă și dă semne de nerăbdare.)</p>
               <p rend="justify">HAZLIU: Ei! Domnule Moghior, ai de gând să pleci astăzi sau te-ai pus pe clocit ouă?</p>
               <p rend="justify">MOGHIOR: No, plec, domnule, plec... sunt gata numaidecât... (Tare, către public.) Domnilor, doamnelor, înaltă noblețe și onorabil public... Marele balon, Ciubar-Vodă, aice pornit, are să aibă onoare a face ascensiune... Glorie României... Viitorul patriei române...</p>
               <p rend="justify">HAZLIU: Ian lasă România-n pace, domnule... și pleacă fără să ne mai faci cuvânt...</p>
               <p rend="justify">MOGHIOR: Ei! dar... cu vânt sau fără vânt... Cine vroiește să facă ascensiune cu mine?</p>
               <p rend="justify">NĂUCESCU: Eu nu vreau, domnule, nici Despa... așa s-o știi...</p>
               <p rend="justify">MOGHIOR: Nime nu are curagiul?... Nime?... O dată, de două ori, de...</p>
               <p rend="justify">CHIRIȚA (dintr-o tribună): Stai că eu vin.</p>
               <p rend="justify">TOȚI: Cine? Cine?</p>
               <p rend="justify">CHIRIȚA (venind în scenă): Eu, cucoana Chirița! baroneasa! din Paris și din Viena!</p>
            </div>
            <div type="div2">
               <head>Scena II</head>
               <p rend="bold">Cei dinainte, CHIRIȚA (purtând un coc exagerat)</p>
               <p rend="justify">COR</p>
               <p rend="justify">Chirița, Chirița, Bârzoaie,</p>
               <p rend="justify">Se urcă, se urcă-n balon!</p>
               <p rend="justify">CHIRIȚA</p>
               <p rend="justify">De ce nu? Chirița-i leoaie,</p>
               <p rend="justify">Hailaifă, model de bonton.</p>
               <p rend="justify">COR</p>
               <p rend="justify">Vivat! bravo mii de ori,</p>
               <p rend="justify">Chirița se duce-n nori!</p>
               <p rend="justify">Ea, din mândră baroneasă.</p>
               <p rend="justify">Vrea s-ajungă baloneasă!</p>
               <p rend="justify">CHIRIȚA: D-apoi cum? și de ce nu?... Doară una-i Chirița pe lume, deși multe au ambiție ca să-i samene... Câte am pățit eu! prin câte am trecut de când ne cunoaștem și, slavă Domnului! iată-mă-s tot grasă și frumoasă... (Se păunește.) Dar mi-ți zice, poate, că balonu-i altă gâscă... mi-ți pomeni de trăsnete, de fulgere, de pericole etcetera și cele multe... Habar n-am!... Dacă nu mi-au venit de hac nici balonul meu cel galben, știți, cel troienit în Păcurari... apoi de balonul ista o să mă spariu?... Tocmai Ciubăr-Vodă o să-mi facă șotia?... Nu vă îngrijiți, suflețeilor... Eu sunt o persoană ca vestitul Baiardi, sans peur et sans reprocher. Am umblat pe apă și pe uscat, ș-acum vreau să umblu și prin văzduh ca o ciocârlie gingașă, ciripitoare...</p>
               <p rend="justify">PANGLICĂ (ascuns între public): Cam grea ciocârlie!</p>
               <p rend="justify">CHIRIȚA: Aud? Cine-a spus că-i grea?... Te înșeli, domnule. M-am cântărit la spoziția de la Viena și am tras cât o peană... de... lișiță... Ș-apoi dacă ai fi un om umblat și citit, dacă mi-ai fi călătorit ca mine pe unde și-a înțărcat dracul copiii, dacă mi-ai fi văzut Parisul și Viena, dacă ai face parte din lumea cea mare, din hailaiful Bucureștilor, ai ști că sexul nostru, fie cât de gras, e tot gracios și ușurel. Așa spunea Alkibiad, palicarul din vremea grecilor vechi, după cum ne-a încredințat mosiu Șarlă, profesorul lui Guliță... dar fiindcă d-ta nu ești nici Alkibiad, nici palicar, plecăciune! (În parte.) Auzi, tontu! Parcă m-am îngrășat la casa lui.</p>
               <p rend="justify">NĂUCESCU: Aoleo, sfinte, că strechiată-i!</p>
               <p rend="justify">CHIRIȚA (furioasă): Cine-i străchiată, năucule?</p>
               <p rend="justify">NĂUCESCU: Nu d-ta, cocoană... Despa... Despa. (Despa se supără.) Taci, soro, că-i în stare să ne sară-n cap. (Tare) Cocoană Chirițo, ce-a zice soțul d-tale când a afla?...</p>
               <p rend="justify">CHIRIȚA: Zică ce-a vrea; am otărât să mai văd și alte lumi, nu tot asta de la noi, și m-oi ascensiunearisi chiar de-a fi să-ți cad pe cap din naltul cerului.</p>
               <p rend="justify">NĂUCESCU: Ferească Pronia! (În parte.) Să-mi cadă coșcogea bute pe scăfârlie... m-am topit!</p>
               <p rend="justify">CHIRIȚA (exaltat): Dar! o să mă înalț pe unde nu s-au înălțat nici zmeii, ca să meargă vestea Chiriței peste nouă mări și nouă țări; o să mă sui în lună și în stele, ca să văd de-oi găsi și pe acolo bazaconiile ce le-am văzut pe pământ.</p>
               <p rend="italic">(Arie din “Chirița la Paris”)</p>
               <p rend="justify">CHIRIȚA</p>
               <p rend="justify">Am văzut amoruri multe</p>
               <p rend="justify">Ș-amorași cu pene smulte,</p>
               <p rend="justify">Smulte, smulte, smulte, smulte etc.</p>
               <p rend="justify">Și caractere-njosite,</p>
               <p rend="justify">Nu de mult la noi ivite,</p>
               <p rend="justify">Vite, vite, vite, vite, vite, vite, vite.</p>
               <p rend="justify">N-are cine cumpăra.</p>
               <p rend="justify">VÂNZĂTORUL</p>
               <p rend="justify">Șeapte de-o para!</p>
               <p rend="justify">CHIRIȚA</p>
               <p rend="justify">Ei, parol, n-ar zice ba.</p>
               <p rend="justify">VÂNZĂTORUL</p>
               <p rend="justify">Șeapte de-o para!</p>
               <p rend="justify">COR</p>
               <p rend="justify">N-are cine cumpăra</p>
               <p rend="justify">Șeapte de-o para.</p>
               <p rend="justify">Ei, parol, n-ar zice ba,</p>
               <p rend="justify">Șeapte de-o para.</p>
               <p rend="justify">CHIRIȚA</p>
               <p rend="justify">Deci, Chirița exaltată</p>
               <p rend="justify">Vrea în ceruri să răzbată,</p>
               <p rend="justify">Bată, bată, bată, bată, bată, bată, bată,</p>
               <p rend="justify">Chiar de-a fi din a lor poală</p>
               <p rend="justify">(coborând ochii) </p>
               <p rend="justify">Ca să cadă rostogoală,</p>
               <p rend="justify">Goală, goală, goală, goala, goală, goală, goală.</p>
               <p rend="justify">Sper că toți m-or admira.</p>
               <p rend="justify">VÂNZĂTORUL</p>
               <p rend="justify">Șeapte de-o para!</p>
               <p rend="justify">CHIRIȚA</p>
               <p rend="justify">Ș-or striga voios: Ura!</p>
               <p rend="justify">VÂNZĂTORUL</p>
               <p rend="justify">Șeapte de-o para!</p>
               <p rend="justify">COR</p>
               <p rend="justify">Dar! cu toți te-om admira,</p>
               <p rend="justify">Șeapte de-o para,</p>
               <p rend="justify">Și cu toții om striga:</p>
               <p rend="justify">Șeapte de-o para!</p>
               <p rend="italic">(Moghior se coboară din naselă și se apropie de Chirița.)</p>
               <p rend="justify">MOGHIOR: Cucoană Chirița... când v-a fi cu plăcere, balonul e gata.</p>
               <p rend="justify">CHIRIȚA (întorcându-se și zărind pe Moghior): Piei, drace!... D-ta ești balonistul?</p>
               <p rend="justify">MOGHIOR: Eu... mă recunoașteți?</p>
               <p rend="justify">CHIRIȚA: Da cum, tătarii, să nu te recunosc?...</p>
               <p rend="italic">(Scena următoare e aparte.)</p>
               <p rend="justify">MOGHIOR (cu sentiment): Ah!</p>
               <p rend="justify">CHIRIȚA: D-ta m-ai scăpat de belea la Viena, plătindu-mi datoriile, și ai venit cu mine la București, pentru ca să capeți concesiuni și joncțiuni... Ba încă am și giucat ceardașul împreună în sala lui Bosel. Da bine, grăfușorule, cum de-ai ajuns balonist din joncționist?... măcar că bine bătând: Tot ca una, fata mea.</p>
               <p rend="justify">MOGHIOR (în taină): Amorul!... El m-a metamorfozat.</p>
               <p rend="justify">CHIRIȚA: El te-a metaformozat? Bată-l norocul, amoraș! Îi cunosc și eu drăciile și renghiurile etcetera și cele multe! Dar ce are a face cu balonul?</p>
               <p rend="justify">MOGHIOR: Ascultă-mă: Neputând să am parte de d-ta pe pământ, mi-am pus în gând să te răpesc în văzduh, ca să fii a mea!</p>
               <p rend="justify">CHIRIȚA: Eu? pe mine... în văzduh?... ba să-ți cați de treabă, că-ți găsești pârțagul cu Chirița.</p>
               <p rend="justify">MOGHIOR: Pârțag, nepârțag... nu-mi pasă! Vreau să facem joncțiune de inimi împreună.</p>
               <p rend="justify">CHIRIȚA (în parte): Mititelul! (Tare.) Dar nu se poate una ca asta, măgnățelule. Eu sunt măritată cu Bârzoi; am fete mari cu copii și un flăcău de băiat la Senat. (În parte.) Cenușer... (Tare.) Ș-apoi, nu știi? Sunt o persoană vertuoasă... vertuoasă, de nu-mi încap în piele... sunt jurată să păzesc credință...</p>
               <p rend="justify">MOGHIOR: A! nu face nimic... Când îi fi sus în aer, te-oi dezlega eu de toate jurămintele.</p>
               <p rend="justify">CHIRIȚA: Ba să nu te-mpingă păcatul, că, pre legea mea, te azvârl din naselă ca pe-o minge.</p>
               <p rend="justify">MOGHIOR (răsucindu-și mustața): Om vedea... Cucoană Chirița, publicul așteaptă... Poftim.</p>
               <p rend="italic">(Dă brațul Chiriței și face jurul scenei, închinându-se la public, apoi se apropie de naselă.)</p>
               <p rend="justify">CHIRIȚA: Hai! (În parte.) Ar avea haz să pat vro șotie tocmai în nori... dar las’ pe mine!</p>
               <p rend="justify">COR</p>
               <p rend="justify">Chirița, Chirița, Bârzoaie,</p>
               <p rend="justify">Se urcă, se urcă-n balon!</p>
               <p rend="justify">CHIRIȚA</p>
               <p rend="justify">Adio! Chirița-i leoaie,</p>
               <p rend="justify">Hailaifă, model de bonton.</p>
               <p rend="justify">COR</p>
               <p rend="justify">Vivat! bravo mii de ori!</p>
               <p rend="justify">Chirița se duce-n nori!</p>
               <p rend="justify">Ea, din mândră baroneasă,</p>
               <p rend="justify">Vrea s-ajungă baloneasă.</p>
            </div>
            <div type="div2">
               <head>Scena III</head>
               <p rend="bold">Cei dinainte, BÂRZOI, UN COMISAR</p>
               <p rend="justify">BÂRZOI (intră în sala teatrului pe la finele corului, se apropie de orchestră și strigă deodată): Nu lăsați... N-o lăsați să se suie în năsăle cu ungurul... Chirițo!</p>
               <p rend="justify">TOȚI: Ce este, ce este?</p>
               <p rend="justify">BÂRZOI: Chirițo... fugi de lângă naselă.</p>
               <p rend="justify">CHIRIȚA: Vai de mine! bărbatu-meu?</p>
               <p rend="justify">BÂRZOI: Eu, dar!... și nu-ți dau voie să bați lela prin văzduh cu balonistul.</p>
               <p rend="justify">CHIRIȚA: Da bine, frățioare, gândește că onorabilul public și înalta noblețe...</p>
               <p rend="justify">BÂRZOI: Nu știu eu de astea... Chiriță, să mă vezi mort dacă-i face asfințiune cu balonul.</p>
               <p rend="justify">CHIRIȚA: Măcar să te și îngrop, sufletele, nu mă iartă filotimia să te ascult.</p>
               <p rend="justify">BÂRZOI: Așa ți-e povestea, jupâneaso?... Apoi vin eu să te-nhaț... Nu te iartă filotimia? lan să-ți arăt eu filotimie.’’ (Vrea să sară pe scenă, peste orchestră.)</p>
               <p rend="justify">CHIRIȚA: Opriți-l, legați-l, duceți-l la Mărcuța, c-a turbat.</p>
               <p rend="justify">COMISARUL (lui Bârzoi): Stai, domnule, unde te duci?</p>
               <p rend="justify">BÂRZOI: Ce-ți pasă dumitale?</p>
               <p rend="justify">COMISARUL: Domnule, sunt comisar.</p>
               <p rend="justify">BÂRZOI: Nici nu vreau să te știu.</p>
               <p rend="justify">COMISARUL: Domnule, nu face scandal, c-oi fi silit să te arestez.</p>
               <p rend="justify">BÂRZOI: Scandal! Eu fac scandal? Iaca cine face scandal. Arestuiește-i pe dânșii.</p>
               <p rend="justify">COMISARUL: Ei! nu mai lungi vorba și șezi liniștit.</p>
               <p rend="justify">BÂRZOI: Cum? să tac molcu când îmi fură de la ochi pe Chirițușca mea? Mări, fugi încolo! (Dă brânci comisarului.)</p>
               <p rend="justify">COMISARUL: Așa?... dar ieși afară. (Îl apucă de guler.)</p>
               <p rend="justify">BÂRZOI: Ba n-oi ieși.</p>
               <p rend="justify">COMISARUL: Nu-i ieși? dacă doar știu să te duc și pe sus. (Îl apucă-n brațe și-l scoate afară din sală.)</p>
               <p rend="justify">BÂRZOI (zbătându-se): Protestarisesc în numele hristoitiei! Domnule, ești vândut ungurului.</p>
               <p rend="justify">CHIRIȚA: L-au umflat? Aferim. D-le Moghior, hai degrabă în balon.</p>
               <p rend="justify">MOGHIOR (luând-o de mână): No, hai! (Cu foc.) De-acum ești a mea.</p>
               <p rend="justify">CHIRIȚA: Pune-ți pofta-n cui!</p>
               <p rend="italic">(Se suie amândoi în naselă.)</p>
               <p rend="justify">CHIRIȚA: Strâmtă naselă! dar, încalte, solidă-i?</p>
               <p rend="justify">MOGHIOR: Cât podul de la Pesta... N-ai nici o grijă. (La soldații care sunt împrejurul naselei.) Acum, domnilor, luați seama bine să dați drumul frânghiilor când oi striga: Ellien Moghior!... Ați înțeles? Cucoană Chiriță, ține-te bine... plecăm... (Scoate pălăria și o învârteste-n aer strigând.) Ellien Moghior!</p>
               <p rend="justify">CHIRIȚA (la soldați): Lachez tout!</p>
               <p rend="justify">PUBLICUL: Ura!</p>
               <p rend="italic">(Soldații lasă frânghiile și se retrag în fund. Balonul se urcă puțin, apoi se oprește.)</p>
               <p rend="justify">NĂUCESCU: Aoleo! maică... se duce, iaca... privește, Despo... se duce, ba... se oprește... s-a oprit!</p>
               <p rend="justify">HAZLIU: Nasela e cam grea... Chirița are prea mulți nuri!</p>
               <p rend="justify">VÂNZĂTORUL: Șeapte de-o para!</p>
               <p rend="justify">MOGHIOR (în văzduh): Ah! Chirițo... de-acum n-ai încotro face... Trebuie să mă iubești.</p>
               <p rend="justify">CHIRIȚA: Ian nu te obrăznici.</p>
               <p rend="justify">MOGHIOR: Ah! dă-mi un cioc, Chirițo.</p>
               <p rend="justify">CHIRIȚA: Iaca moțpanu... (Se apără.) Da, du-te-ncolo, nerușinatule, că te văd oamenii! Vai de mine!... mi-am găsit beleaua!... Mai bine aruncă lest ca să ne putem sui, căci s-a oprit balonul.</p>
               <p rend="justify">MOGHIOR: Bine zici!... să nu ne vadă nime de pe pământ.</p>
               <p rend="italic">(Ridică un săcușor de nisip.)</p>
               <p rend="justify">NĂUCESCU (venind în scenă și cătând în sus): lan privește, maică!... se drăgostesc prin văzduh ca cărăbușii.</p>
               <p rend="justify">MOGHIOR (de sus): Feriți! (Deșartă sacul.)</p>
               <p rend="justify">NĂUCESCU: Aoleo! m-a chiorât! (Se întoarce la locul lui frecându- și ochii. Publicul râde. Nasela se ridică încet. Un nour se coboară puțin din frize pentru efectul perspectivei.)</p>
               <p rend="justify">MOGHIOR: Ne suim, Chirițo! ne suim!... Dă-mi un cioc unguresc.</p>
               <p rend="justify">CHIRIȚA: Ce să-i dau? un cioc?... du-te cioarelor.</p>
               <p rend="justify">MOGHIOR: Adică un sărutat. (Vrea să o sărute.)</p>
               <p rend="justify">CHIRIȚA: lan ascultă... astâmpără-te că te dau jos din trăsură.</p>
               <p rend="justify">MOGHIOR (cu foc): Numai un cioc, ș-apoi să mor.</p>
               <p rend="justify">CHIRIȚA (luptându-se): Vai!... Umfla-te-ar rusaliile!</p>
               <p rend="italic">(Nasela dispare după nour.)</p>
               <p rend="justify">CHIRIȚA (după nor): Săriți! agiutor!... Pompierii!</p>
               <p rend="italic">(Publicul se uită în sus.)</p>
               <p rend="justify">HAZLIUL: Ce s-aude?... Chirița cere ajutor, oare ce i se-ntâmplă?</p>
               <p rend="justify">PANGLICĂ: Privește... Parcă se luptă cu ungurul... Iaca, l-a apucat de gât... l-a plecat pe marginea naselei!... Aoleo!... feriți!... Cade ungurul!... Cade!...</p>
               <p rend="justify">TOȚI: Cade!… feriți!...</p>
               <p rend="italic">(Deodată cade în mijlocul publicului un manechin ce seamănă cu Moghior.)</p>
               <p rend="justify">PUBLICUL (înconjurând manechinul): A!... sărmanul!... a murit! s-a turtit ca o plăcintă!... Un doctor!… un doctor!... să-l ducă la spital!... degrabă! (Soldatul ridică manechinul și iese.)</p>
               <p rend="justify">NĂUCESCU: Bre! ce grozăvenie!... mi s-a încrețit pielea!... Ai văzut, Despo, cum a căzut de rău?</p>
               <p rend="justify">DESPA: Apoi de... așa i-a fost scris!... se vede...</p>
               <p rend="justify">COR</p>
               <p rend="justify">Ce fapt grozav și trist!</p>
               <p rend="justify">Ce fapt neașteptat!</p>
               <p rend="justify">Sărmanul balonist!</p>
               <p rend="justify">De-a tumba a picat!</p>
               <p rend="justify">HAZLIUL: Dar oare unde-i balonul?... Îl vezi, Lică?</p>
               <p rend="justify">PANGLICĂ: Ba nu... a dispărut... s-a dus în naltul cerului, cu Chiriță, cu tot.</p>
               <p rend="justify">HAZLIUL: Sărmana!... e pierdută!... Cum o să se coboare?...</p>
               <p rend="justify">TOȚI: Sărmana!...</p>
               <p rend="justify">HAZLIUL: Stați... iaca balonul!... colo, sus, ca o rândunică.</p>
               <p rend="justify">PANGLICĂ: Pare că se coboară...</p>
               <p rend="justify">HAZLIUL: Ba cade… cade cu o repejune spăimântătoare...</p>
               <p rend="justify">PANGLICĂ: Bine zici!... Primejdie... De s-a lovi de pământ, nu sa alege nici țandără de biata Chirița.</p>
               <p rend="justify">NĂUCESCU: Aoleo! De nu mi-ar cădea pe scăfârlie! (Își deschide cortelul.)</p>
               <p rend="justify">HAZLIUL: Iaca și Chirița... O vezi în naselă?</p>
               <p rend="justify">PANGLICĂ: O văz... face semne de desperare... se dezbracă... își aruncă mantila...</p>
               <p rend="justify">HAZLIUL: Și cortelul.</p>
               <p rend="justify">PANGLICĂ: Și cocul. (Toate aceste obiecte cad pe scenă una după alta.)</p>
               <p rend="justify">HAZLIUL: Și tunica!... și... ba nu... balonul a început a se coborî mai încet... Chirița l-a ușurat azvârlind cocul... Știi una, Lică? Hai să improvizăm o orațiune cucoanei Chirițe... Mergi de pregătește cele trebuincioase.</p>
               <p rend="justify">PANGLICĂ: Bună idee... mă duc... (Iese.)</p>
               <p rend="italic">(O frânghie lungă începe a spânzura de sus.)</p>
               <p rend="justify">TOȚI: Balonul! Balonul!… s-a apropiat!</p>
               <p rend="justify">CHIRIȚA (strigă de după nor): Prindeți capătul frânghiei... prindeți frânghia...</p>
               <p rend="italic">(Publicul apucă de frânghie, trage, și nasela se ivește, coborându-se.)</p>
               <p rend="justify">PUBLICUL: Ura! să trăiască cucoana Chirița!</p>
               <p rend="justify">CHIRIȚA: Încet, încet... Să nu mă izbiți de pământ... Așa... domol... frumos... bine... bravo!</p>
               <p rend="italic">(Nasela ajunge pe scenă.)</p>
               <p rend="justify">COR</p>
               <p rend="justify">Bine-ai venit înapoi!</p>
               <p rend="justify">Bine-ai sosit între noi,</p>
               <p rend="justify">Chirițușca lui Bârzoi,</p>
               <p rend="justify">Eroină-ntre eroi!</p>
               <p rend="justify">CHIRIȚA (fără coc, în corset, cu brațele și umerele goale): Bine v-am găsit, oameni pământeni! (Sare din naselă.) Uff! slavă Tatălui și Fiului că m-am văzut iar pe uscat!</p>
               <p rend="justify">HAZLIUL: Cât ne pare de bine la toți, cucoană! că, zău! te-am crezut pierdută pentru totdeauna.</p>
               <p rend="justify">CHIRIȚA: Aș! nu piere Chirița cu una, cu două.</p>
               <p rend="justify">HAZLIUL: Dar, vă rog, spune-ne ce vi s-a întâmplat! V-ați pierdut hainele pe drum și vă întoarceți... într-o toaletă cam...</p>
               <p rend="justify">CHIRIȚA: Cam... neglige?... Adevărat, monsiu Muțunache, că-s cam... desfrunzită, dar apoi ce era să fac pentru ca să-mi scap viața?... M-am despoiat... însă, apropo, nu mi-ați găsit bulendrele?... Le-ați cules?... Mersi... Acum ascultați tragedia mea:</p>
               <p rend="italic">(Arie din “Domino noir”: “Ah! quelle nuit!”)</p>
               <p rend="justify">CHIRIȚA</p>
               <div type="div3">
                  <div type="div4">
                     <head>I</head>
                     <p rend="justify">Cum am plecat,</p>
                     <p rend="justify">Moghiorul, bat,</p>
                     <p rend="justify">De mine s-a legat,</p>
                     <p rend="justify">Cerând cu mare foc</p>
                     <p rend="justify">Să-i dau un cioc.</p>
                     <p rend="justify">Eu îl refuz,</p>
                     <p rend="justify">Și-l rog cinstit să nu facă abuz,</p>
                     <p rend="justify">Iar el, numaidecât,</p>
                     <p rend="justify">Îmi sare-n gât!</p>
                     <p rend="justify">Zadarnic cat să-l potolesc,</p>
                     <p rend="justify">Onoarea să-mi diafendefsesc;</p>
                     <p rend="justify">Moghiorul meu turbat</p>
                     <p rend="justify">M-apucă la pupat!</p>
                     <p rend="justify">Atunci mânia m-a umflat,</p>
                     <p rend="justify">Și din naselă l-am zburat.</p>
                     <p rend="justify">Ca pe-un flaimuc</p>
                     <p rend="justify">Ce s-a tot dus de-a tumba, huștiuliuc...</p>
                     <p rend="justify">Privindu-l, am rămas,</p>
                     <p rend="justify">Zău, fără glas</p>
                     <p rend="justify">Ș-am zis în gândul meu:</p>
                     <p rend="justify">“Ah! te rog, sfinte Dumnezeu,</p>
                     <p rend="justify">Apără-l de mai rău!”</p>
                     <p rend="justify">Dar, apropo… unde-i moghiorul?... Cred că s-a fi metaformozat în paprică... și s-a fi săturat de amor.</p>
                     <p rend="justify">COMISARUL: Ba nu, cocoană... a înviat și s-a dus cu banii adunați la casă.</p>
                     <p rend="justify">CHIRIȚA: Cum?... N-a rămas lat?... tare de oțel, ungurul!... a fi căzut pe slănină... dar să nu-mi uit vorba:</p>
                  </div>
                  <div type="div4">
                     <head>II</head>
                     <p rend="justify">Deodată-n sus,</p>
                     <p rend="justify">Balonul dus</p>
                     <p rend="justify">De duhul necurat</p>
                     <p rend="justify">În aer a zburat,</p>
                     <p rend="justify">S-a înălțat!</p>
                     <p rend="justify">Mi se părea</p>
                     <p rend="justify">Că-n ochii mei lumea pierea</p>
                     <p rend="justify">Și amețeam, lulea...</p>
                     <p rend="justify">Altă belea!</p>
                     <p rend="justify">Ce să mă fac? și cum să scap?</p>
                     <p rend="justify">M-acaț în grabă de supap</p>
                     <p rend="justify">Și trag mereu cât pot</p>
                     <p rend="justify">Să iasă gazul tot.</p>
                     <p rend="justify">Însă deodat-am început</p>
                     <p rend="justify">A coborî precum n-am vrut,</p>
                     <p rend="justify">Întocmai chiar</p>
                     <p rend="justify">Și mai dihai decât bietul moghiar.</p>
                     <p rend="justify">Atunce am rămas</p>
                     <p rend="justify">Iar fără glas</p>
                     <p rend="justify">S-am zis în gândul meu:</p>
                     <p rend="justify">“Ah! te rog, sfinte Dumnezeu,</p>
                     <p rend="justify">Scapă-ne de mai rău!”</p>
                     <p rend="justify">Și nici una, nici două, pentru ca să se ușure balonul, zvârl mantila de pe umeri, zvârl de pe cap părul meu de bașca, cocul cel de patru oca și trei litre, zvârl cortelul, zvârl tunica... Puțin a lipsit să-mi azvârl și turniura, dar noroc că balonul și-a moderat repegiunea.</p>
                     <p rend="justify">HAZLIUL (aducând obiectele): Ce inspirație minunată ați avut! lată obiectele d-voastră.</p>
                     <p rend="justify">CHIRIȚA: Mersi, Muțunache... să-mi pun tunica... așa... mersi... cu toate că nu mi-e rușine să mă vadă soarele cum sunt!...</p>
                  </div>
                  <div type="div4">
                     <head>III</head>
                     <p rend="justify">Și cum cădeam,</p>
                     <p rend="justify">Pe gios vedeam</p>
                     <p rend="justify">Acest oraș frumos,</p>
                     <p rend="justify">Luxos, politicos,</p>
                     <p rend="justify">Și... noroios.</p>
                     <p rend="justify">Iar pe aici</p>
                     <p rend="justify">Oamenii mari, oamenii mici</p>
                     <p rend="justify">Mi se păreau pitici,</p>
                     <p rend="justify">Pitici, pitici.</p>
                     <p rend="justify">Câți dintr-acei fuduli măreți</p>
                     <p rend="justify">Aveau aspectul de bureți!</p>
                     <p rend="justify">Câți zmei, lei-paralei,</p>
                     <p rend="justify">De sus, păreau pigmei!</p>
                     <p rend="justify">Atunci, gândind că gioacă rol</p>
                     <p rend="justify">Pân’ ce se dau frumos de gol,</p>
                     <p rend="justify">De-a rostogol,</p>
                     <p rend="justify">Și iar dispar, pierzându-se-n nămol,</p>
                     <p rend="justify">Un râs neașteptat</p>
                     <p rend="justify">M-a apucat</p>
                     <p rend="justify">Ș-am zis în gândul meu:</p>
                     <p rend="justify">“Ah! te rog, sfinte Dumnezeu,</p>
                     <p rend="justify">Apără-ne de mai rău!”</p>
                     <p rend="justify">TOȚI: Bravo!... cucoană Chiriță... să trăiască cucoana Chirița!</p>
                     <p rend="justify">CHIRIȚA: Sărut ochișorii... (Își așează cocul.)</p>
                     <p rend="italic">(Se aude zgomot în culise.)</p>
                  </div>
               </div>
            </div>
            <div type="div2">
               <head>Scena IV</head>
               <p rend="bold">Cei dinainte, BÂRZOI, COMISARUL</p>
               <p rend="justify">COMISARUL: Prindeți-l... prindeți-l... nu-l lăsați să intre.</p>
               <p rend="justify">BÂRZOI: În lături, guleraților!... (Intră.) Aice? Aice-i?... Unde-i Chirița?</p>
               <p rend="justify">CHIRIȚA: Vai de mine!... Bârzoi!... bărbatu-meu... am sfeclit-o.</p>
               <p rend="justify">BÂRZOI: A!... iată-te, jupâneaso!.... Așteaptă să-ți dau eu balonuri și nasele... (Se repede.)</p>
               <p rend="justify">CHIRIȚA: La sănătoasa, Chirițo!... că-i slut la Prut...</p>
               <p rend="italic">(Fuge primprejurul balonului, apoi sare peste lavița pe care ședea Năucescu, îl răstoarnă jos și dispare în culise.)</p>
               <p rend="justify">NĂUCESCU: Aoleo! maică!… m-a ucis!</p>
               <p rend="justify">COMISARUL (prinzând pe Bârzoi): Stai, nebunule... Unde te socoți? la Mărcuța?</p>
               <p rend="justify">BÂRZOI: Ce vrei tu cu mine?... Zapciule... N-am eu dreptul să-mi păzesc nevasta?... Chirița e a mea... Nu-i averea statului... M-am cununat cu dânsa înainte de resmiriță... Fugi încolo!</p>
               <p rend="justify">COMISARUL (zice soldaților): Umflați-l pe sus... și la poliție!</p>
               <p rend="italic">(Soldații ridică pe Bârzoi care se luptă.)</p>
               <p rend="justify">BÂRZOI: Anaftema să fiți... cu tot neamul vostru! (Iese furios.)</p>
               <p rend="italic">(Îndată se aude între culise fanfara din marșul operei Profetul și începe a defila pe scenă un cortegiu format de principalele roluri create de Millo. În frunte merge Panglică, purtând un stindard cu inscripția: Vivat Chirița, apoi Baba Hârca, Barbu Lăutarul, Plăcintarul, Moisi, Paracliserul... etc., având fiecare câte un steag cu numele sau pe dânsul. Chirița, culcată într-un baldachin împodobit, este adusă în triumf, pe sunetul marșului. Cortegiul face jurul scenei pe dinaintea estradelor din care sunt aruncate bucheturi Chiriței, apoi se oprește în mijlocul scenei.)</p>
               <p rend="justify">PUBLICUL: Ce s-aude? ce s-aude? (Vrea sa iasă.)</p>
               <p rend="justify">HAZLIUL (oprindu-i): Stați pe loc. Vine cucoana Chirița în triumf!!</p>
               <p rend="justify">PUBLICUL: Uraa!</p>
               <p rend="italic">(După fanfară, corul cânta versurile următoare, pe partea întâi a marșului:)</p>
               <p rend="justify">COR</p>
               <p rend="justify">Glorie și onori,</p>
               <p rend="justify">Mândră Chiriță,</p>
               <p rend="justify">Bravo zmeiță,</p>
               <p rend="justify">Care-a zburat prin nori</p>
               <p rend="justify">Ca o porumbiță!</p>
               <p rend="justify">Hai să strigăm în cor:</p>
               <p rend="justify">Mândră Chiriță!</p>
               <p rend="justify">Acum și în viitor,</p>
               <p rend="justify">Glorie și onor!</p>
               <p rend="italic">(Cortegiul oprindu-se în mijlocul scenei, Chirița se coboară din baldachin, salută și cântă pe partea muzicii marșului ce vine în urma corului.)</p>
               <p rend="justify">CHIRIȚA (cu sentiment)</p>
               <p rend="justify">Români! sufletu-mi este uimit!</p>
               <p rend="justify">Și de m-aș asculta,</p>
               <p rend="justify">Pe toți v-aș săruta.</p>
               <p rend="justify">Cu foc, cu foc nepotolit</p>
               <p rend="justify">Buluc la sânul meu</p>
               <p rend="justify">V-aș strânge, zău!</p>
               <p rend="italic">(Apoi ea se suie iar în baldachin și cortegiul pleacă, cântând.)</p>
               <p rend="justify">COR</p>
               <p rend="justify">Glorie și onori,</p>
               <p rend="justify">Mândră Chiriță! etc... etc...</p>
               <p rend="italic">(Cortina cade în strigătul de “ura” al publicului de pe scenă.)</p>
            </div>
         </div>
         <div type="div1">
            <head>Sânziana și Pepelea </head>
            <subtitle>Feerie națională în 5 acte</subtitle>
            <p rend="justify">PERSONAJELE</p>
            <p rend="justify">PAPURĂ-ÎMPĂRAT</p>
            <p rend="justify">SÂNZIANA</p>
            <p rend="justify">PÂRLEA-VODĂ</p>
            <p rend="justify">LĂCUSTĂ-VODĂ</p>
            <p rend="justify">PĂCALĂ</p>
            <p rend="justify">TÂNDALĂ</p>
            <p rend="justify">BABA RADA</p>
            <p rend="justify">ZMEUL</p>
            <p rend="justify">ZÂNA-LACULUI</p>
            <p rend="justify">ZÂNA-CODRULUI</p>
            <p rend="justify">STATU-PALMĂ-BARBĂ-COT</p>
            <p rend="justify">IARNA</p>
            <p rend="justify">CRIVĂȚUL</p>
            <p rend="justify">ZORILĂ</p>
            <p rend="justify">MURGILĂ</p>
            <p rend="justify">DASCĂLUL MACOVEI</p>
            <p rend="justify">TOMA</p>
            <p rend="justify">MĂRICA</p>
            <p rend="justify">SAFTA</p>
            <p rend="justify">CRAINICUL LUI PAPURĂ</p>
            <p rend="justify">STOLNICUL LUI LĂCUSTĂ</p>
            <p rend="justify">PAHARNICUL LUI PÂRLEA</p>
            <p rend="justify">UN GENIU</p>
            <p rend="justify">AL DOILEA GENIU</p>
            <p rend="justify">UN URS ALB</p>
            <p rend="justify">O PASĂRE MĂIASTRĂ</p>
            <p rend="justify">POPOR, OSTAȘI, ȚĂRANI, ȚĂRANCE</p>
            <p rend="justify">ACTUL I[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=2">modifică</ref>]</p>
            <p rend="justify">Teatrul reprezintă o câmpie arsă de soare, în fund o pădure, în stânga o căsuță între copaci uscați, în dreapta, spre fund, un lac.</p>
            <p rend="justify">
               <hi rend="bold">SCENA I</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=3">modifică</ref>]</p>
            <p rend="justify">DASCĂLUL MACOVEI, TOMA, MĂRICA, SAFTA, ȚĂRANI, ȚĂRANCE, PEPELEA (doarme sub copaci lângă căruță)</p>
            <p rend="justify">COR</p>
            <p rend="justify">Ce secetă, ce foc!</p>
            <p rend="justify">Amar și vai de noi!</p>
            <p rend="justify">Avem lipsă de ploi</p>
            <p rend="justify">Și lipsă de noroc. (bis)</p>
            <p rend="justify">SAFTA (arătând pe Toma)</p>
            <p rend="justify">Ce-a fost verde s-a uscat,</p>
            <p rend="justify">Ca și bietul meu bărbat!</p>
            <p rend="justify">TOMA(arătând pe Safta)</p>
            <p rend="justify">Ce-a-nflorit s-a scuturat,</p>
            <p rend="justify">Ca nevasta mea din sat.</p>
            <p rend="justify">COR</p>
            <p rend="justify">Ce secetă, ce foc!</p>
            <p rend="justify">Amar și vai de noi!</p>
            <p rend="justify">Avem lipsă de ploi</p>
            <p rend="justify">Și lipsă de noroc. (bis)</p>
            <p rend="justify">MACOVEI: Uff!... de când trăiesc eu, dascălul Macovei, și slavă Domnului!... trăiesc de când câinii purtau colaci în coadă... încă așa arșiță n-am apucat; să juri că ne găsim în țara lui Pârlea-Vodă.</p>
            <p rend="justify">TOMA: Dar cum e țara aceea, jupâne dascăle?...</p>
            <p rend="justify">MACOVEI: O țară unde-i așa de cald tot anul, că găinile fac ouă răscoapte.</p>
            <p rend="justify">TOMA: He! He! gogonată o mai spuseși, jupâne.</p>
            <p rend="justify">MACOVEI: Tomo!... ești necredincios, o știe lumea-ntreagă... dar prost,de când?</p>
            <p rend="justify">TOMA: Apoi dă, jupâne, eu nu-s cărturar ca d-neta, care știi Alexandria pe de rost și care ai umblat pe unde ș-a-nțărcat dracul copiii.</p>
            <p rend="justify">MĂRICA: Așa-i; jupânul Macovei, bărbatul meu, cunoaște și-Afgatanghelescu.</p>
            <p rend="justify">MACOVEI: Tronc, Mărico!... ai sclintit-o, fata mea, vrei să zici Afgatanghelul!... Da, oameni buni, știu multe, de toate... nu că mă laud... căci am fost prin țara căpcăunilor și prin țara năucilor... unde oamenii pătimesc de boala politicii.</p>
            <p rend="justify">TOMA: Dar ce boală o mai fi ș-aceea?</p>
            <p rend="justify">MACOVEI: Boală de balamuc, care seacă toate simțirile și-nvrăjbește frați cu frați.</p>
            <p rend="justify">TOMA: Fie lor acolo!..</p>
            <p rend="justify">MACOVEI: Ș-am mai fost, oameni buni, pe la Sfânta Vineri, pe la Sfânta Joi, pe la Sf. Mercuri, unde m-am întâlnit cu Statu-Palmă-Barbă-Cot, cel care fuge călare pe un iepure șchiop și doarme într-un vârf de plop.</p>
            <p rend="justify">TOMA: He! He! asta e și mai gogonată, și mare, cât... cât...</p>
            <p rend="justify">MACOVEI: Cât prostia ta.</p>
            <p rend="justify">TOȚI: Ha! ha! ha! te-a păcălit, Tomo!</p>
            <p rend="justify">MĂRICA (râzând): Cred și eu că l-a păcălit, dacă jupân Macovei, bărbatul meu, știe și cerul din toacă... asta... toaca din cer.</p>
            <p rend="justify">MACOVEI: Tronc, Mărico, iar ai sclintit-o, suflețele. Ș-am mai fost, oameni buni, pe la curtea lui Lăcustă-Vodă.</p>
            <p rend="justify">TOȚI: Lăcustă-Vodă?</p>
            <p rend="justify">MACOVEI: Da! Ce? n-ați auzit de el?... un domn mare, cu oaste mare... și cu stomac și mai mare... El mănâncă, mănâncă, de cum se trezește pân’ ce adoarme, și tot nu se mai satură, vecinic flămând și slab.</p>
            <p rend="justify">TOMA: Ș-o fi mâncând și comândul; dar poporul lui?...</p>
            <p rend="justify">MACOVEI: Sărmanul! e și mai slab și mai flămând decât dânsul.</p>
            <p rend="justify">TOMA: Halal de el!... Vrea să zică, tot mai bine la noi, în țara lui Papură-Împărat, deși se spune că împăratul nostru e cam șovăi, șovăi... ca numele lui.</p>
            <p rend="justify">MACOVEI: Tacă-ți gura, lehăule!... nu te-atinge de mai-marele tău; împăratul nostru e om cu chibzuială și are doi sfetnici mari, pe Păcală și pe Tândală. Unul îl sfătuiește într-un fel, altul într-alt fel, și augustatea sa se tot clatină între-amândoi.</p>
            <p rend="justify">TOMA: Ca papura după vânt.</p>
            <p rend="justify">MACOVEI: Ei! Ș-apoi!... Clatine-se papura, broaștele să hălăduiască... nu-i așa?...</p>
            <p rend="justify">TOȚI: Așa, așa, jupâne.</p>
            <p rend="justify">MĂRICA: Cică, pe când trăia împărăteasa, ea cânta cucurigu-n casă?</p>
            <p rend="justify">MACOVEI: Ce-ai spus?</p>
            <p rend="justify">MĂRICA: Ș-acum, se zice că-l poartă de nas fata lui, domnița Sânziana?</p>
            <p rend="justify">MACOVEI: O fi!... că-i bună și frumoasă.</p>
            <p rend="justify">MĂRICA: Frumoasă, ce-i drept, pe dânsa poți căta, dar pe soare ba, asta... pe soare...</p>
            <p rend="justify">MACOVEI: Destul; iar ai sclintit-o, Mărico dragă; dar noi stăm de vorbă și ziua trece.</p>
            <p rend="justify">TOMA: Și soarele ne prăjește.</p>
            <p rend="justify">ȚĂRANII: Și sămănăturile pier.</p>
            <p rend="justify">ȚĂRANCELE (văitându-se): Pier, pier, păcatele noastre! Ce-o să devenim?... O să ne moară copiii de foame!</p>
            <p rend="justify">MACOVEI: Tacă-vă ciocul, gaițelor!... decât ați urla, mai bine v-ați apuca să faceți descântece de ploaie.</p>
            <p rend="justify">MĂRICA: Că doar noi nu suntem vrăjitoare ca Baba Rada, din căsuța aceea... Numai ea știe să facă vrăji și să tragă-n bobi, și să descânte de dragoste cu ulcica, și să dezlege norii...</p>
            <p rend="justify">MACOVEI: Da de unde știi, jupâneasă, că Baba Rada descântă de dragoste cu ulcica? Nu cumva...</p>
            <p rend="justify">MĂRICA: Ferească Dumnezeu, bărbate, nu se află! dar toată lumea știe că Baba Rada citește și-n stele... și-i carte de tobă, asta... tobă de carte.</p>
            <p rend="justify">MACOVEI: Tronc, Mărică!... Oameni buni, hai să ne mai sfătuim cu părintele Pricochi și să-l rugăm să mai iasă cu icoanele.</p>
            <p rend="justify">TOȚI: Hai! hai! (Repetă corul și iese prin dreapta.)</p>
            <p rend="justify">PEPELEA (trezindu-se): A!... bun somn am tras!... și frumos vis am făcut!... Eu, Pepelea, băiat sărac, fără tată, fără mamă, venit în locurile acestea din Țara Românească, părea că mă-nsurasem cu fata împăratului, după ce o scăpasem din ghearele unui zmeu, care-o răpise din palatul tătâne-său. Greu m-am luptat prin somn... dar i-am venit eu de hac zmeului.</p>
            <p rend="justify">ARIE</p>
            <p rend="justify">Frumoasă Sânziană,</p>
            <p rend="justify">Copiliță Cosânzeană,</p>
            <p rend="justify">Răpită-era d-un zmeu!</p>
            <p rend="justify">Am dat pe el năvală</p>
            <p rend="justify">Și, cu viteaza-mi pală,</p>
            <p rend="justify">Ucisu-l-am chiar eu.</p>
            <p rend="justify">Iar fata, în uimire,</p>
            <p rend="justify">Mi-a dat a sa iubire,</p>
            <p rend="justify">În schimb pe dorul meu.</p>
            <p rend="justify">Aș! vorbă să fie... împăratul a trimis crainici în tuspatru părți ale lumii, ca să dea știre crailor și împăraților că acel din ei care va plăcea Sânzianei îl va lua de ginere; și-i va da zestre jumătate de-mpărăție... Ce mai trebuie zestre?... Eu m-aș mulțumi numai cu fata, pre legea mea.</p>
            <p rend="justify">
               <hi rend="bold">SCENA II</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=4">modifică</ref>]</p>
            <p rend="justify">PEPELEA, BABA RADA</p>
            <p rend="justify">(ea stă pe pragul ușii, sprijinită pe o cârjă, îi gârbovită și zdrențuroasă, cu plete albe)</p>
            <p rend="justify">BABA RADA (auzindu-l, în parte): Auzi pușchiul, pe unde-i bat gândurile... chelului îi trebuie chitie de mărgăritar. (Tare.) Pepeleo...</p>
            <p rend="justify">PEPELEA: E!... Iaca și Baba Rada... vino colea, mătușică, am să-ți spun un vis d-ale poznașe.</p>
            <p rend="justify">BABA RADA: Nu pot, dragul mătușei; că-s oloagă de-o cârjă.</p>
            <p rend="justify">PEPELEA: Oloagă de-o cârjă?...</p>
            <p rend="justify">BABA RADA: De-abia-mi port tinerețile, cu ajutorul cârjelor... și mi s-a frânt una astă-noapte.</p>
            <p rend="justify">PEPELEA: Se vede că încălecaseși pe ea, ca să mergi la nunta lui Statu-Palmă.</p>
            <p rend="justify">BABA RADA: Ba am alungat o pisică neagră care se băgase pe coș la oala cu smântână.</p>
            <p rend="justify">PEPELEA: O fi fost duhul necurat?</p>
            <p rend="justify">BABA RADA: Ucigă-l toaca!... Când am lovit-o cu cârja, a scos foc pe ochi; și cârja s-a făcut numai țănduri în mâna mea... bunătate de cârjă... mi-o dedese chiar Strâmbă-Lemne, acu o sută de ani.</p>
            <p rend="justify">PEPELEA: Strâmbă-Lemne?... Alei!... dar de când ești pe lume, mătușică?...</p>
            <p rend="justify">BABA RADA: Eu?... Ascultă:</p>
            <p rend="justify">
               <hi rend="bold">ARIE</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=5">modifică</ref>]</p>
            <p rend="justify">
               <hi rend="bold">I</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=6">modifică</ref>]</p>
            <p rend="justify">Eu sunt de când în astă lume</p>
            <p rend="justify">Românul încă n-avea nume;</p>
            <p rend="justify">De când Carpații cei măreți</p>
            <p rend="justify">Erau ca niște bureți;</p>
            <p rend="justify">De când lupii la noi</p>
            <p rend="justify">Erau păstori de oi</p>
            <p rend="justify">Și urșii cu cimpoi</p>
            <p rend="justify">Mânau cirezi de boi.</p>
            <p rend="justify">
               <hi rend="bold">II</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=7">modifică</ref>]</p>
            <p rend="justify">Eu sunt de când pe mândrul soare</p>
            <p rend="justify">Nu erau pete arzătoare;</p>
            <p rend="justify">De când un purice ușor</p>
            <p rend="justify">Purta potcoavă la picior,</p>
            <p rend="justify">Potcoavă grea de fier</p>
            <p rend="justify">Cu care sărea-n cer,</p>
            <p rend="justify">Ș-apoi din cer venea</p>
            <p rend="justify">Și barba mi-o ciupea.</p>
            <p rend="justify">Pe atunci eram tânără, frumoasă... eram zână... dar m-a scos din minte Făt-Frumos... și mi-am pierdut darul.</p>
            <p rend="justify">PEPELEA: În adevăr, că ești cam schimbată la față.</p>
            <p rend="justify">BABA RADA: He! He!... Vremea vremuiește, fețele se zbârcesc, bălămalele slăbesc și în locul puricilor sprinteni au ieșit pe lume alte jigănii, care sar din gunoi... și cu-o săritură ajung... sus... sus... sus.</p>
            <p rend="justify">PEPELEA: Hei!... că nu sunt și eu o jiganie din soiul lor.</p>
            <p rend="justify">BABA RADA: Și ce-ai face, măi băiete?...</p>
            <p rend="justify">PEPELEA: Aș zbura tocmai lângă fata împăratului.</p>
            <p rend="justify">BABA RADA: (îl trage de urechi): Ți-e dragă!... Hai?...</p>
            <p rend="justify">PEPELEA: Ca ochii din cap.</p>
            <p rend="justify">BABA RADA: Dar tu ei?...</p>
            <p rend="justify">PEPELEA: Și ea mie, vorba țiganului.</p>
            <p rend="justify">BABA RADA: Ei, știi una?... Pepeleo, hai cu mine în pădure, să-mi durezi o cârjă nouă de alun... Și eu voi culege flori de năvalnic, ca să-ți fac o scăldătoare de dragoste.</p>
            <p rend="justify">PEPELEA: Și crezi că Sânziana m-a îndrăgi, dacă m-oi scălda?...</p>
            <p rend="justify">BABA RADA: De ce nu?</p>
            <p rend="justify">PEPELEA: Oare?... Hai la pădure, mătușică... Hai la pădure...</p>
            <p rend="justify">(O ia de braț și pleacă în fugă.)</p>
            <p rend="justify">BABA RADA: Încet, încet... vai de mine... parcă te-au umflat rusaliile.</p>
            <p rend="justify">PEPELEA: M-au umflat... hai... nu pot sta pe loc... mi s-au aprins călcăiele...</p>
            <p rend="justify">BABA RADA (sare-ntr-un picior): Încet, încet, nebunule, cad, ține-mă, încet, vai de mine! (Ies amândoi și intră în pădure.)</p>
            <p rend="justify">
               <hi rend="bold">SCENA III</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=8">modifică</ref>]</p>
            <p rend="justify">LĂCUSTĂ-VODĂ, STOLNICUL, SERVITORI și OSTAȘI</p>
            <p rend="justify">(sub costum de lăcuste)</p>
            <p rend="justify">STOLNICUL (vine alergând și purtând un steag pe care e brodată o lăcustă): Plecați-vă, închinați-vă, că vine măria-sa Lăcustă-Vodă... iaca, nu-i nimeni? nu face nimica, eu să-mi fac meseria mea. (Strigând.) Plecați-vă, închinați-vă...</p>
            <p rend="justify">(Stolnicul intră cu servitori care poartă merinde.)</p>
            <p rend="justify">COR(de lăcuste)</p>
            <p rend="justify">Trece-aci Lăcustă-Vodă,</p>
            <p rend="justify">Dintre domni cel mai flămând.</p>
            <p rend="justify">Să-i întindem masă mare,</p>
            <p rend="justify">Chiar în drum, cât mai curând.</p>
            <p rend="justify">(Așează merindele pe-o masă în dreapta, blide cu mâncări, garafe și potire.)</p>
            <p rend="justify">STOLNICUL: Grăbiți, copii, grăbiți... Măria-sa ne calcă pe urme... Așa... așezați fripturile-n rând... unde-s piftiile? Puneți-le la iveală, colea, bine.</p>
            <p rend="justify">(În sunetul unui marș bizar, intră Lăcustă-Vodă, rezemat pe doi curteni.)</p>
            <p rend="justify">LĂCUSTĂ: Mâncare, mâncare, mor de foame! Unde-i ministrul meu secretar de stat la departamentul bucătăriei?</p>
            <p rend="justify">STOLNICUL (închinându-se): Aici, măria-ta!</p>
            <p rend="justify">LĂCUSTĂ: Masa gata-i?...</p>
            <p rend="justify">STOLNICUL: Gata, priviți...</p>
            <p rend="justify">LĂCUSTĂ: Stolnice, ai binemeritat de la Patrie, te decorez cu ordinul “Frigării de aur”.</p>
            <p rend="justify">STOLNICUL: Să trăiești, măria-ta.</p>
            <p rend="justify">LĂCUSTĂ (șade la masă): Bune bucate!... îmi fac cu ochiul... de unde să-ncep... A!... de la curcan (mănâncă), minunat!... am un țigan, bucătar meșter, cinci zloți pe lună, leafă... (La suita lui.) Vouă vă e foame?</p>
            <p rend="justify">TOȚI: Foame, măria-ta.</p>
            <p rend="justify">LĂCUSTĂ: Bine: priviți la mine cum mănânc și vă-ndestulați.</p>
            <p rend="justify">TOȚI: Poftă bună, milostive stăpâne!</p>
            <p rend="justify">LĂCUSTĂ: Vă place poate friptura de curcan?</p>
            <p rend="justify">TOȚI: Place, place.</p>
            <p rend="justify">LĂCUSTĂ (lacom mâncând): D-apoi mie!...</p>
            <p rend="justify">TOȚI: Mănâncă-l sănătos, măria-ta.</p>
            <p rend="justify">LĂCUSTĂ: Acum să zic două vorbe astor piftii... Ce miros, ce parfum, (mirosindu-le) ce arom! (Suitei.) Dar piftiile vă plac?</p>
            <p rend="justify">TOȚI: Plac, plac.</p>
            <p rend="justify">LĂCUSTĂ: Cu vanilie, sau... sadea.</p>
            <p rend="justify">TOȚI: Ba cu usturoi.</p>
            <p rend="justify">LĂCUSTĂ: Mă bucur... dar ce s-aude?... (Afară, trâmbițe.)</p>
            <p rend="justify">STOLNICUL: Se-naintează o oaste mare!</p>
            <p rend="justify">LĂCUSTĂ (înecându-se): O! oa... o oa, oaste... or fi dușmani!... Unde mi-e paloșul? Na, l-am uitat acasă... Cu ce să mă apăr?... Ha! cu furculița astă mare. Vie de-acum chiar Pârlea-Vodă... Vitejilor, adunați-vă împrejurul meu și să muriți cu toții, apărându-mi viața și masa.</p>
            <p rend="justify">(Toți se grupează lângă Lăcustă, care se înarmează cu o furculiță lungă.)</p>
            <p rend="justify">
               <hi rend="bold">SCENA IV</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=9">modifică</ref>]</p>
            <p rend="justify">Aceiași, PÂRLEA-VODĂ, PAHARNICUL, CRAINICUL,</p>
            <p rend="justify">SERVITORI și OSTAȘI (toți sunt îmbrăcați în roș)</p>
            <p rend="justify">CRAINICUL (venind repede în scenă): Închinați-vă, plecați-vă, că sosește măria-sa Pârlea-Vodă.</p>
            <p rend="justify">LĂCUSTĂ: Pârlea-Vodă... Sunt platcă...</p>
            <p rend="justify">(Intră paharnicul, urmat de servitori, care poartă balerce în spinare.)</p>
            <p rend="justify">COR</p>
            <p rend="justify">Iată vine Pârlea-Vodă</p>
            <p rend="justify">Înfocat și-mbujorat;</p>
            <p rend="justify">Dintre toți domnii din lume,</p>
            <p rend="justify">Cel mai roș, mai însetat!</p>
            <p rend="justify">PÂRLEA (Intră repede. El e gras și aprins la față.)</p>
            <p rend="justify">ARIE</p>
            <p rend="justify">Eu sunt Pârlea cel aprins,</p>
            <p rend="justify">Care ard în foc nestins</p>
            <p rend="justify">Și dau foc și mistuiesc</p>
            <p rend="justify">Inimile ce-ntâlnesc.</p>
            <p rend="justify">Uf! uf! uf! în sânul meu</p>
            <p rend="justify">Curge lavă de vulcan,</p>
            <p rend="justify">Dați-mi apă ca să beu,</p>
            <p rend="justify">Să tot beu cât un borcan.</p>
            <p rend="justify">PÂRLEA: Apă, apă, mor de sete.</p>
            <p rend="justify">PAHARNICUL: Măria-ta, balercele sunt deșerte; ai băut tot.</p>
            <p rend="justify">PÂRLEA: Nu-i apă?... m-am stins!... Paharnice, te osândesc să-ți tai capul tu singur, cu mâna stângă. (Vede masa.) A!... iaca chileală.</p>
            <p rend="justify">(Se repede la masă.)</p>
            <p rend="justify">LĂCUSTĂ</p>
            <p rend="justify">Semețe! un pas numai de-i face cătră masă,</p>
            <p rend="justify">Cazi mort, de astă armă străpuns...</p>
            <p rend="justify">(Îl amenință cu furculița.)</p>
            <p rend="justify">PÂRLEA</p>
            <p rend="justify">Străpuns?... Nu-mi pasă!</p>
            <p rend="justify">Mai bine mort de paloș, ca un viteaz, decât</p>
            <p rend="justify">De sete, mișelește, cu iască-aprinsă-n gât.</p>
            <p rend="justify">(Apucă o garafă și o deșartă.)</p>
            <p rend="justify">LĂCUSTĂ: Iaca minune... grăim amândoi în stihuri, ca niște apelipisiți?... Aferim, vere.</p>
            <p rend="justify">PÂRLEA: Vere?... Cine ești tu, de îndrăznești a mă vărui?</p>
            <p rend="justify">LĂCUSTĂ: Eu sunt domn, ca și tine.</p>
            <p rend="justify">PÂRLEA: Domn... (Amabil.) Să mă fericesc cu numele?...</p>
            <p rend="justify">LĂCUSTĂ: Lăcustă-Vodă!</p>
            <p rend="justify">PÂRLEA (furios): Lăcustă?... dușmanul meu de moarte?</p>
            <p rend="justify">LĂCUSTĂ: Tocmai.</p>
            <p rend="justify">PÂRLEA (grațios): Sunt prea fericit de cunoștință. (Dă mâna.)</p>
            <p rend="justify">LĂCUSTĂ: Și eu tij, vere... poftim la masă.</p>
            <p rend="justify">PÂRLEA: Mulțumesc; sunteți prea amabil.</p>
            <p rend="justify">LĂCUSTĂ: Da, mă rog, nu te mai fasoli.</p>
            <p rend="justify">PÂRLEA (șade): N-aș vrea să fiu indiscret.</p>
            <p rend="justify">LĂCUSTĂ: Să mă vezi pe năsălnic.</p>
            <p rend="justify">PÂRLEA: Ba mai bine pe brațe, vere.</p>
            <p rend="justify">LĂCUSTĂ (vesel, ghiontind pe Pârlea): Pe brațe, berbantule? Pe brațele Sânzianei?</p>
            <p rend="justify">PÂRLEA (posomorât): Ba cât despre fata lui Papură-Împărat, pune-ți pofta-n cui.</p>
            <p rend="justify">LĂCUSTĂ: Și pentru ce, mă rog...?</p>
            <p rend="justify">PÂRLEA: Pentru că mă duc s-o-mpețesc.</p>
            <p rend="justify">LĂCUSTĂ (ironic): Ș-ai s-o pățești, în adevăr, vere.</p>
            <p rend="justify">PÂRLEA: Ver-vere?... Și cum asta?</p>
            <p rend="justify">LĂCUSTĂ: Fiindcă și eu mă duc la curtea Sânzianei, cu gând de-a-i face curte.</p>
            <p rend="justify">PÂRLEA (se scoală): Suntem rivali!... unul din noi dar e de prisos pe lume; trebuie să piară.</p>
            <p rend="justify">LĂCUSTĂ (liniștit): Ai dreptate; pieri tu.</p>
            <p rend="justify">PÂRLEA: Ba tu... Scoală și vin la luptă, să ne ciocârtim cu paloșele.</p>
            <p rend="justify">LĂCUSTĂ: Ce face?... Să ne batem împreună?... cată-ți de treabă, omule; avem oști pentru certele noastre, ucigă-se între ele... și noi să petrecem cu voie bună... Așa-i rândul crailor ș-al împăraților. (Strigă.) Stolnice!... pune-te în capul armatei mele... și taie bucăți oastea lui Pârlea-Vodă; de-i scăpa teafăr... de te-i arăta leu... te-oi face “ban”.</p>
            <p rend="justify">PÂRLEA (asemene): Paharnice!... ai auzit?... Să te văd; harceaparcea în oamenii lui Lăcustă-Vodă; de-i fi învingător... te schimb din particular în general.</p>
            <p rend="justify">STOLNICUL (cu glas slab): Nu putem, măria-ta, că suntem morți de foame.</p>
            <p rend="justify">PAHARNICUL (asemene): N-avem vlagă, măria-ta; suntem morți de sete.</p>
            <p rend="justify">LĂCUSTĂ: Ei, dar fie pe altă dată.. (Lui Pârlea.) Primești, verișorule... să ne ucidem altă dată?</p>
            <p rend="justify">PÂRLEA: Bucuros... acum să plecăm la curtea lui Papură-Împărat.</p>
            <p rend="justify">LĂCUSTĂ: Să plecăm; cunoști drumul?</p>
            <p rend="justify">PÂRLEA: Ba nu!... m-am rătăcit de vreo șapte ori, de când am pornit de-acasă.</p>
            <p rend="justify">LĂCUSTĂ: Ai umblat în bobote ca și mine; ne trebuie dar un călăuz. Stolnice, un călăuz cât oi bate-n palme.</p>
            <p rend="justify">STOLNICUL (nemișcându-se): Numaidecât, măria-ta.</p>
            <p rend="justify">PÂRLEA: Paharnice, un călăuz.</p>
            <p rend="justify">PAHARNICUL (stă pe loc): Numaidecât.</p>
            <p rend="justify">(Pepelea se ivește între copaci.)</p>
            <p rend="justify">
               <hi rend="bold">SCENA V</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=10">modifică</ref>]</p>
            <p rend="justify">Aceiași, PEPELEA</p>
            <p rend="justify">PEPELEA (aparte): Am lăsat pe mătușa-n pădure să caute buruieni.</p>
            <p rend="justify">PÂRLEA: Găsitu-l-ați?...</p>
            <p rend="justify">STOLNICUL (zărind pe Pepelea): Iaca unul, pe dânsul, voinici.</p>
            <p rend="justify">(Toți se reped și-l apucă.)</p>
            <p rend="justify">PEPELEA: Ho! țară!... ce este?... ce v-au apucat?</p>
            <p rend="justify">STOLNICUL (trăgându-l): Te cheamă Lăcustă-Vodă.</p>
            <p rend="justify">PAHARNICUL (asemenea): Te cheamă Pârlea-Vodă.</p>
            <p rend="justify">PEPELEA: Minciuni... nu mă cheamă nici Pârlea, nici Lăcustă... mă cheamă Pepelea.</p>
            <p rend="justify">LĂCUSTĂ: Pepelea!... Ha! Ha! Ha! poznaș nume!</p>
            <p rend="justify">PÂRLEA (râzând): Nu-i nume de calendar.</p>
            <p rend="justify">LĂCUSTĂ: Ca ale noastre. (Tare.) Pepeleo, răspunde, poți să ne duci la curtea lui Papură-Împărat?</p>
            <p rend="justify">PEPELEA (aparte): Or fi pețitori de-ai Sânzianei.</p>
            <p rend="justify">LĂCUSTĂ: Ai auzit?</p>
            <p rend="justify">PÂRLEA (tare): Poți, mă?</p>
            <p rend="justify">PEPELEA: Pot!... vă duc și până la “măru roș”, dacă vreți, și până la calea-ntoarsă.</p>
            <p rend="justify">LĂCUSTĂ: Nu, că-i prea departe.</p>
            <p rend="justify">PEPELEA: Și până la dracu-n praznic.</p>
            <p rend="justify">PÂRLEA: Praznic? hai dar cu noi... pleacă-nainte.</p>
            <p rend="justify">PEPELEA: Bine... (Aparte.) Am să-i rătăcesc în pădurea cea deasă, din ea să nu mai iasă. (Servii fură merindele de pe masă.)</p>
            <p rend="justify">LĂCUSTĂ: Mergem?... Poftim, vere.</p>
            <p rend="justify">PÂRLEA: Ce se potrivește... apucă d-ta înainte, vere, ești mai cărunt.</p>
            <p rend="justify">LĂCUSTĂ: Cărunt eu?... știi că te găsesc nostim?</p>
            <p rend="justify">PÂRLEA: Mă-i fi găsind... dă-mi brațul ș-aidem împreună.</p>
            <p rend="justify">(Pârlea și Lăcustă își dau brațul și cearcă a pleca odată cu piciorul stâng, dar nu nimeresc. Ies cu toții prin fund și dispar în pădure cântând.)</p>
            <p rend="justify">COR</p>
            <p rend="justify">Haideți cu toți la curtea</p>
            <p rend="justify">Lui Papură-mpărat,</p>
            <p rend="justify">Atrași de Sânziana</p>
            <p rend="justify">Cu nume lăudat.</p>
            <p rend="justify">
               <hi rend="bold">SCENA VI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=11">modifică</ref>]</p>
            <p rend="justify">DASCĂLUL MACOVEI, TOMA, MĂRICA, ȚĂRANI,</p>
            <p rend="justify">ȚĂRANCE (care vin prin dreapta)</p>
            <p rend="justify">TOMA: Așa o fi, jupâne dascăle... sfântă să-ți fie vorba, mare adevăr ai rostit... nu plouă pentru că-i secetă.</p>
            <p rend="justify">MACOVEI: Și-i secetă, pentru că nu plouă.</p>
            <p rend="justify">TOMA: Dar fă bine de ne spune, pentru ce-i și secetă și lipsă de ploaie?</p>
            <p rend="justify">MACOVEI: O fi trecut prin văzduh un zmeu cu limbă de foc.</p>
            <p rend="justify">TOȚI (speriați): Un zmeu?</p>
            <p rend="justify">MACOVEI: Sau poate că zidarii și cărămidarii or fi legat norii.</p>
            <p rend="justify">TOMA: Dar nu cunoști d-ta vreun chip de-a-i dezlega?</p>
            <p rend="justify">MĂRICA: Bărbatul meu să nu cunoască... ai pripit de te-ai vorbit; asta... ai vorbit de te-ai pripit.</p>
            <p rend="justify">MACOVEI: Tronc, Mărico!... Oameni buni, este un leac de secetă care nu dă greș.</p>
            <p rend="justify">TOȚI: Care, care?...</p>
            <p rend="justify">MACOVEI: Să-necați o babă.</p>
            <p rend="justify">TOȚI: Ș-a ploua?</p>
            <p rend="justify">MACOVEI: Cu cofa.</p>
            <p rend="justify">TOȚI: Hai, măi, să găsim o babă. (Arătând femeile.) Pe care din ele s-o alegem?</p>
            <p rend="justify">FEMEILE (arătându-se una pe alta): Pe Catrina, pe Safta, pe Tudora, pe Tofana, pe jupâneasa dăscălița...</p>
            <p rend="justify">MĂRICA: Pe mine?... Eu babă?... (Lui Macovei.) Babă-s, jupâne dascăle? babă?</p>
            <p rend="justify">MACOVEI: Ba! ba...</p>
            <p rend="justify">BĂRBAȚII: Pe dânsele, măi! (Se luptă bărbații cu femeile; ele dau țipete.)</p>
            <p rend="justify">BĂRBAȚII</p>
            <p rend="justify">Degrabă, degrabă</p>
            <p rend="justify">Să prindem o babă</p>
            <p rend="justify">Și-n apă s-o dăm.</p>
            <p rend="justify">Degrabă printr-însa</p>
            <p rend="justify">De foc și de dânsa</p>
            <p rend="justify">Acum să scăpăm.</p>
            <p rend="justify">FEMEILE</p>
            <p rend="justify">Hoților! pieriți de-aici,</p>
            <p rend="justify">Că v-om bate cu urzici,</p>
            <p rend="justify">V-om zgâria ca pisici</p>
            <p rend="justify">De-ți fi toți numai beșici.</p>
            <p rend="justify">
               <hi rend="bold">SCENA VII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=12">modifică</ref>]</p>
            <p rend="justify">Aceiași, BABA RADA (se ivește-n fund)</p>
            <p rend="justify">BABA RADA: Să trăiască Pepelea!... bună cârjă mi-a durat... am să-i descânt de dor.</p>
            <p rend="justify">FEMEILE: Iaca o babă, iaca o babă!</p>
            <p rend="justify">TOȚI: Baba Rada, vrăjitoarea!</p>
            <p rend="justify">MACOVEI: Ea o fi legat norii... pe dânsa, oameni buni... și uștiuluc! în baltă. (Bărbații se reped de apucă pe babă, luând-o-n sus.)</p>
            <p rend="justify">BĂRBAȚII: În baltă!</p>
            <p rend="justify">BABA RADA: Ce-i? ce-i?</p>
            <p rend="justify">FEMEILE: În baltă!</p>
            <p rend="justify">BABA RADA: În baltă? Vai de mine... dar ce v-am greșit eu, oameni buni?...</p>
            <p rend="justify">MACOVEI: În baltă, talpa iadului!</p>
            <p rend="justify">BABA RADA: Ajutor! ajutor! Pepeleo!</p>
            <p rend="justify">
               <hi rend="bold">SCENA VIII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=13">modifică</ref>]</p>
            <p rend="justify">Aceiași, PEPELEA (aleargă prin fund)</p>
            <p rend="justify">PEPELEA: Cine mă cheamă?... Mama Rada?...</p>
            <p rend="justify">BABA RADA: Nu mă lăsa, Pepelaș dragă, vor hoții să mă-nece.</p>
            <p rend="justify">PEPELEA: Să te-nece, pentru ce? Stați, oameni buni... nu faceți păcatul.</p>
            <p rend="justify">TOȚI: În lături, mă sfrijitule.</p>
            <p rend="justify">PEPELEA: Nu mă las de voi, chiar de m-ați ucide... Mama Rada-i nevinovată.</p>
            <p rend="justify">MACOVEI: Cum îndrăznești, măi țingăule, să te împotrivești voinței poporului?... Nu știi ce spuneau strămoșii noștri: ”Box, pipili, Box...”</p>
            <p rend="justify">PEPELEA: Ce box, mă, na box!... (Trage un pumn în ghigilicul lui Macovei.)</p>
            <p rend="justify">MACOVEI: Aoleo! m-a necinstit.</p>
            <p rend="justify">TOMA: Iii!... a ridicat mâna asupra lui jupân Macovei.</p>
            <p rend="justify">MĂRICA: I-a turtit nasul pe ghigilic? asta...</p>
            <p rend="justify">MACOVE I: Legați-l, măi, să-l ducem la procuror. Cât pentru babă, uștiuluc în baltă. (Țăranii leagă mâinile lui Pepelea.)</p>
            <p rend="justify">PEPELEA (luptând): Hoților, ticăloșilor!... vă puneți o sută pe un om, ca corbii și ca judanii. (Țăranii lasă pe Pepelea legat și se-ntorc la Baba Rada.)</p>
            <p rend="justify">BABA RADA: Pepeleo, Pepeleo... (Țăranii ridică pe babă și se îndreaptă spre lac cu ea.)</p>
            <p rend="justify">PEPELEA: Ticăloșii... ucid pe biata babă, fără vină, și pe mine m-au legat, ca să mă ducă la închisoare... s-au dus cu toții... nu-i nime, p-aici mi-e drumul. (Fuge-n căsuță.)</p>
            <p rend="justify">ȚĂRANII (pe malul lacului): Una!</p>
            <p rend="justify">BABA RADA: Pepeleo!</p>
            <p rend="justify">ȚĂRANII: Două, trei... hup, uștiuluc. (O aruncă pe babă și deodată s-aude un tunet depărtat, cerul s-acopere de nouri negri.)</p>
            <p rend="justify">MACOVEI: Parapanghelos! De-acum umflați pe Pepelea și hai la procurorul.</p>
            <p rend="justify">ȚĂRANII (revenind în scenă): Dar unde-i?</p>
            <p rend="justify">ȚĂRANII: A pierit!</p>
            <p rend="justify">MACOVEI: Pierit să fie! (Începe furtună mare, tunete prelungite.) Iaca, măi!... vedeți? cum ați înecat vrăjitoarea, a și-nceput a ploua.</p>
            <p rend="justify">TOMA: Plouă cu fulgere, jupâne dascăle, dar apă — tufă.</p>
            <p rend="justify">FEMEILE: Vai de noi! o să ne trăsnească.</p>
            <p rend="justify">MĂRICA: Hai s-aprindem Paști de la lumânare... asta... lumânare de la Paști.</p>
            <p rend="justify">MACOVEI: Tronc, Mărico!</p>
            <p rend="justify">TOȚI: Hai pe-acasă, la sănătoasa, voinici. (Un fulger cade-n lac, toți fug în dreapta speriați.)</p>
            <p rend="justify">
               <hi rend="bold">SCENA IX</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=14">modifică</ref>]</p>
            <p rend="justify">PEPELEA (ieșind din căsuță): Să se fi înecat biata mătușă?... de-aș ști că aș găsi-o, m-aș arunca înot. Ia să vedem. (Vine în scenă și găsește o cârjă.) Iaca una din cârjele ei... poate să-mi fie de ajutor... (La mal). A!... pare că zăresc ceva... ea-i... plutește... dă, Doamne, s-o scap. (Întinde cârja-n apă și scoate sumanul babei.) Nu-i ea. Sărmana, e numai sumanul ei, a murit! S-a dus pe ceea lume, și eu am rămas iar singur. (Plânge.) Rău mă doare inima după ea... dar ce aud!... ce văd!</p>
            <p rend="justify">(Furtuna trece, norii dispar și luna se înalță de după copaci, în fund... pe suprafața lacului răsar mai multe flori mari de nufăr și în fiecare din ele stă închisă câte-o zână; în cea mai frumoasă se găsește Baba Rada, metamorfozată în Regina Zânelor; razele lunii luminează tainic tabloul.)</p>
            <p rend="justify">
               <hi rend="bold">SCENA X</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=15">modifică</ref>]</p>
            <p rend="justify">PEPELEA, ZÂNE, BABA RADA (schimbată în zână)</p>
            <p rend="justify">COR DE ZÂNE</p>
            <p rend="justify">Frumoasă Zână cu dulce nume</p>
            <p rend="justify">Din sânul apei iese la lume.</p>
            <p rend="justify">Ferice omul care pe ea</p>
            <p rend="justify">La foc de stele o va vedea.</p>
            <p rend="justify">(Florile de nufăr se deschid, zânele ies de formează împreună un grup artistic în lumina electrică. În floarea din mijloc apare Baba Rada sub figura și sub costumul unei zâne tinere și frumoase și încununată cu plante acvatice.)</p>
            <p rend="justify">ZÂNA</p>
            <p rend="justify">Pepeleo, blând suflet, tu singur cu-ndurare,</p>
            <p rend="justify">Ai vrut să-mi aperi viața de-a proștilor turbare.</p>
            <p rend="justify">Pe tine eu din umbră te-oi scoate la lumină,</p>
            <p rend="justify">Căci fosta Baba Rada de-acum e a ta zână.</p>
            <p rend="justify">(Zâna, ieșind din floare, pășește pe fața apei și vine în scenă.)</p>
            <p rend="justify">PEPELEA (cade-n genunchi): O!... ce minune cerească.</p>
            <p rend="justify">ZÂNA: Pepeleo!... de azi începe o viață plină de lupte pentru tine... dar să n-ai grijă, vei fi pretutindeni apărat și susținut de mine. Ține acest fluieraș de trestie, el te va ajuta la orice nevoie... când îi cânta din el... ține ș-acest inel de logodnă cu Sânziana.</p>
            <p rend="justify">PEPELEA: Ah!... zână frumoasă și milostivă, mă logodești cu norocul.</p>
            <p rend="justify">ZÂNA: Norocul să te însoțească în calea vieții. Acum te las, Pepeleo... rămâi cu bine, eu mă-ntorc în împărăția zânelor.</p>
            <p rend="justify">(Zâna se-ntoarce în floarea ei, toate florile s-afundă încet, în sunetul simfonic al orchestrei. Corul repetă refrenul de la început.)</p>
            <p rend="justify">(Sfârșitul actului I.)</p>
            <p rend="justify">ACTUL II[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=16">modifică</ref>]</p>
            <p rend="justify">Teatrul reprezintă sala tronului lui Papură-Împărat... Vasuri mari cu plante acvatice sunt așezate în colțuri... un tron mare de aur în stânga, alt tron mai mic alături, spre public... o ușă în stânga, ce duce în apartamentul împărătesei... în dreapta, uși mari... în fund, arcade largi și înalte, ce se deschid pe terasă, deasupra grădinii.</p>
            <p rend="justify">
               <hi rend="bold">SCENA I</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=17">modifică</ref>]</p>
            <p rend="justify">PEPELEA (se ivește cu sfială pe terasă, apoi intră în scenă): Nu mă vede nime? M-am furișat prin grădina împărătească, doar oi zări pe Sânziana... dar toate ferestrele palatului sunt închise... Ce bogății... Ce locaș fermecător!... Bine m-aș deprinde a trăi aice... alăturea cu fata împăratului. Dacă m-ar ajuta Zâna-Lacului să mi se împlinească dorul... Ian să-mi încerc norocul, sunând din fluierul ăsta!... Să vedem ce poate el!... (Privind fluierul, cântă.)</p>
            <p rend="justify">
               <hi rend="bold">ARIE</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=18">modifică</ref>]</p>
            <p rend="justify">
               <hi rend="bold">I</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=19">modifică</ref>]</p>
            <p rend="justify">Fluieraș frumos,</p>
            <p rend="justify">Mult zici tu duios.</p>
            <p rend="justify">Scumpe fluieraș,</p>
            <p rend="justify">Mult zici drăgălaș,</p>
            <p rend="justify">Zi cu glasul tău,</p>
            <p rend="justify">Zi pe gândul meu,</p>
            <p rend="justify">Versul cel cu foc,</p>
            <p rend="justify">Ce-aduce noroc.</p>
            <p rend="justify">
               <hi rend="bold">II</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=20">modifică</ref>]</p>
            <p rend="justify">Fluieraș de fag,</p>
            <p rend="justify">A! spune cu drag,</p>
            <p rend="justify">Spune de-al meu dor</p>
            <p rend="justify">Scumpului odor,</p>
            <p rend="justify">Că inima mea</p>
            <p rend="justify">Vecinic pentru ea</p>
            <p rend="justify">Bate ne-ncetat</p>
            <p rend="justify">D-un amor curat.</p>
            <p rend="justify">(El vrea să cânte din fluier, dar se oprește, zărind în dreapta pe Tândală.) Dar vine cineva... mă închin cu cântecul și, la fugă... să mă ascund în grădină. (Dispare după arcade.)</p>
            <p rend="justify">
               <hi rend="bold">SCENA II</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=21">modifică</ref>]</p>
            <p rend="justify">TÂNDALĂ, pe urmă PĂCALĂ</p>
            <p rend="justify">(amândoi în haine brodate cu fir ș-acoperite cu decorații pe piept și pe spate)</p>
            <p rend="justify">TÂNDALĂ (venind din dreapta): Stăpânul meu, augustatea-sa marele împărat Papură doarme... Doarmă sănătos și fără grijă, cât mă are pe mine, Tândală, prim-ministru... Toată sarcina statului e pe spinarea mea... Sarcină grea!... (Cu emfază.) Însă mă simt mândru de-a o purta pentru gloria, prosperitatea, propășirea și moralitatea poporului ce se adăpostește la umbra sceptrului împărătesc al augustății-sale...</p>
            <p rend="justify">(Zărind pe Păcală.) Dar pare că găsesc pe Păcală, colegul meu de cabinet... un șiret de frunte, care ades mă păcălește!... Cum să mă dezbar de el?... Am cătat să-l trimit departe, peste nouă mări și nouă țări, într-o ambasadă... dar n-a primit... Ce tertip să mai iscodesc?... (Stă pe gânduri.)</p>
            <p rend="justify">PĂCALĂ (intră pe sub arcade): Doarme augustul nostru, și soarele-i sus... Însă are și dreptate să-și odihnească bătrânețele. (Zărind pe Tândală.) A!... iaca Tândală, perechea mea de la carul statului... cum să-l dau peste cap?...</p>
            <p rend="justify">TÂNDALĂ: Ce văd? Excelența-voastră la curte așa de dimineață?</p>
            <p rend="justify">PĂCALĂ: Datoria-mi fac, urmând pildei excelenței-voastre.</p>
            <p rend="justify">TÂNDALĂ: Datorie sacră... când stăpânul trage la aghioase... Sluga credincioasă veghează, pentru gloria...</p>
            <p rend="justify">PĂCALĂ: Propășirea...</p>
            <p rend="justify">TÂNDALĂ: Prosperitatea...</p>
            <p rend="justify">PĂCALĂ: Și moralitatea poporului, ce s-adăpostește...</p>
            <p rend="justify">TÂNDALĂ: La umbra sceptrului părintesc.</p>
            <p rend="justify">AMÂNDOI (înclinați): Al augustății-sale...</p>
            <p rend="justify">PĂCALĂ: Bine, acuma ad-o colea jumătatea milionului ce-ai câștigat astă-noapte.</p>
            <p rend="justify">TÂNDALĂ: Ce milion? Care milion? de unde milion?</p>
            <p rend="justify">PĂCALĂ: Care? (Îi șoptește la ureche.) Cel care ai câștigat rușfet de la concesionarii baloanelor.</p>
            <p rend="justify">TÂNDALĂ (cu mirare): De unde o știi?</p>
            <p rend="justify">PĂCALĂ: E scris pe nasul excelenței-voastre, ad-o...</p>
            <p rend="justify">TÂNDALĂ: Ei, știi una? Lasă-mi mie milionul ăsta, și eu îți făgăduiesc alt milion la anul.</p>
            <p rend="justify">PĂCALĂ: Cum?</p>
            <p rend="justify">TÂNDALĂ (îi vorbește la ureche): Din răscumpărarea concesiunii baloanelor.</p>
            <p rend="justify">PĂCALĂ: Parol?</p>
            <p rend="justify">TÂNDALĂ: Parol!</p>
            <p rend="justify">PĂCALĂ: Ba, ba, ba, mai bine azi un ou decât la anul un bou; adă!</p>
            <p rend="justify">TÂNDALĂ: Bine, om regula socotelile mai pe urmă, acum să ne ocupăm de afacerile politice... Știi că domnița Sânziana e fată mare?...</p>
            <p rend="justify">PĂCALĂ: O fi; și, prin urmare, i-a abătut să se mărite numaidecât.</p>
            <p rend="justify">TÂNDALĂ: Fată mare nu-i? Trebuie să-i credem.</p>
            <p rend="justify">PĂCALĂ: Și împăratul, care se supune la toate voințele ei, a trimis crainici pe la toate împărățiile ca să le ducă această veste.</p>
            <p rend="justify">TÂNDALĂ: O știu.</p>
            <p rend="justify">PĂCALĂ: Și chiar au început a sosi în oraș mai mulți din acei ceau auzit de frumusețea domniței.</p>
            <p rend="justify">TÂNDALĂ: Care și care?...</p>
            <p rend="justify">PĂCALĂ: Zorilă, craiul Răsăritului; Murgilă, craiul Apusului... și Pârlea-Vodă, și Lăcustă-Vodă, și alți mulți din toate părțile lumii.</p>
            <p rend="justify">TÂNDALĂ: Minunat; și unde au tras la gazdă?</p>
            <p rend="justify">PĂCALĂ: La “Grand Hotel”, la “Trei sarmale”.</p>
            <p rend="justify">TÂNDALĂ: Cred c-om căpăta ceva decorații de la ei... decorații cu briliante primprejur... iar nu ca potcoavele astea, care cântăresc zece oca... de aramă... Privește: ordinul Hipopotamului!... ordinul Urangutanului!... ordinul Bivolului... ordinul Bibilicului... etc...</p>
            <p rend="justify">PĂCALĂ: Acestea sunt decorații zoologice... dar unde le-om mai anina și pe celelalte?...</p>
            <p rend="justify">TÂNDALĂ: Pe dinăuntrul livrelei... ca căptușală.</p>
            <p rend="justify">(S-aude-n stânga un căscat lung.)</p>
            <p rend="justify">PĂCALĂ: Taci... s-anunță împăratul.</p>
            <p rend="justify">(Papură-Împărat vine în halat și papuci galbeni... și cu coroana peste scufă.)</p>
            <p rend="justify">
               <hi rend="bold">SCENA III</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=22">modifică</ref>]</p>
            <p rend="justify">Aceiași, PAPURĂ</p>
            <p rend="justify">PAPURĂ: A... a... a!... Bine am dormit.</p>
            <p rend="justify">AMÂNDOI: Să vă fie de bine, augustate.</p>
            <p rend="justify">PAPURĂ: Aici sunteți, miniștrii mei isteți!</p>
            <p rend="justify">TÂNDALĂ: La ușa augustă a iatacului împărătesc...</p>
            <p rend="justify">PĂCALĂ: Precum se cuvine...</p>
            <p rend="justify">PAPURĂ: Vine... bine vreau să zic, ne place să vă vedem aproape de tron, pentru că sunteți ageri.</p>
            <p rend="justify">AMÂNDOI (închinându-se): Măria-ta...</p>
            <p rend="justify">PAPURĂ: Credincioși!</p>
            <p rend="justify">AMÂNDOI: Augustate...</p>
            <p rend="justify">PAPURĂ: Întegri.</p>
            <p rend="justify">AMÂNDOI: Luminate împărate...</p>
            <p rend="justify">PAPURĂ: Deși nu prea frumoși...</p>
            <p rend="justify">AMÂNDOI: Milostive stăpâne...</p>
            <p rend="justify">PAPURĂ: Destul, nu vă mai frângeți șalele... câte ceasuri sunt?...</p>
            <p rend="justify">TÂNDALĂ: Câte poruncește augustatea-voastră să fie.</p>
            <p rend="justify">PAPURĂ: M-am trezit destul de dimineață, nu-i așa?</p>
            <p rend="justify">TÂNDALĂ: Așa! v-ați trezit odată cu zorile.</p>
            <p rend="justify">PAPURĂ: Oare?... Ce crezi și tu, Păcală... îmi pare că soarele-i sus.</p>
            <p rend="justify">PĂCALĂ: Zorile au mai întârziat astăzi, pentru plăcerea augustății voastre.</p>
            <p rend="justify">PAPURĂ: Bine-au făcut, pentru că eram foarte obosit... trebile statului...</p>
            <p rend="justify">TÂNDALĂ: Vă prea osteniți, augustate; și nu se cade să compromitați augusta voastră sănătate. Nouă, servitorilor tronului, ne incumbă truda; pentru gloria...</p>
            <p rend="justify">PĂCALĂ: Propășirea...</p>
            <p rend="justify">TÂNDALĂ: Prosperitatea!</p>
            <p rend="justify">PĂCALĂ: Și moralitatea poporului ce s-adăpostește...</p>
            <p rend="justify">TÂNDALĂ: La umbra sceptrului părintesc...</p>
            <p rend="justify">AMÂNDOI: Al augustății-voastre!</p>
            <p rend="justify">PAPURĂ: Frumoasă imagine!... umbra sceptrului... mi-o repetați în toate zilele... e cam monotonă, însă plăcută... și ce mai face poporul?... nu l-am văzut de mult...</p>
            <p rend="justify">TÂNDALĂ: Nu-și încape în piele de fericire.</p>
            <p rend="justify">PAPURĂ: Așa să fie, Păcală, își încape sau nu-și încape?</p>
            <p rend="justify">PĂCALĂ: Nu-și încape... e burduf...</p>
            <p rend="justify">PAPURĂ: Burduf!... A!... mulțumirea mea este deplină... adică tocmai deplină nu... pentru că tarafurile politice se-nmulțesc pe toată ziua... Câte avem pân-acum?</p>
            <p rend="justify">PĂCALĂ: 57, augustate.</p>
            <p rend="justify">PAPURĂ: Numai atâtea?... le credeam mai plodoase... care au mai ieșit la maidan?...</p>
            <p rend="justify">PĂCALĂ (desfășurând o hârtie lungă): Iată lista.</p>
            <p rend="justify">PAPURĂ: Breee!... ce pomelnic!... citește-l, Păcală.</p>
            <p rend="justify">PĂCALĂ: Categoria-ntâi.</p>
            <p rend="justify">PAPURĂ: Cum?... Sunt pe categorii?</p>
            <p rend="justify">PAPURĂ: Dar, categorisiți.</p>
            <p rend="justify">PAPURĂ: Zi-nainte.</p>
            <p rend="justify">PĂCALĂ: Categoria-ntâi! Tarafuri colorate.</p>
            <p rend="justify">PAPURĂ: Colorate?...</p>
            <p rend="justify">PĂCALĂ: Da!... pentru ca să bată mai bine la ochi. (Citind.) Taraful verde.</p>
            <p rend="justify">PAPURĂ: Verde? Pentru ce verde?</p>
            <p rend="justify">PĂCALĂ: Pentru că-i spanac. (Citind.) Taraful galben.</p>
            <p rend="justify">PAPURĂ: Galben?... O fi taraf de dovleci?...</p>
            <p rend="justify">PĂCALĂ: Tocmai... e un taraf care a prins gălbeață. (Citind.) Taraful alb.</p>
            <p rend="justify">PAPURĂ: Alb?... Se vede că-i mai spălat?</p>
            <p rend="justify">PĂCALĂ: Și pătimește de albeață pe ochi. (Citind.) Taraful stacojiu.</p>
            <p rend="justify">PAPURĂ: Stacojiu?... pentru ce?</p>
            <p rend="justify">PĂCALĂ: Pentru că cu cât e mai fiert, cu atât e mai roș.</p>
            <p rend="justify">PAPURĂ: Ca racii.</p>
            <p rend="justify">PĂCALĂ: Raci progresiști etc. Categoria a doua... Taraful naționalliberal, taraful liberal-național, taraful liberal-național-moderat, taraful moderat-național-liberal.</p>
            <p rend="justify">PAPURĂ: Treci la altă categorie, asta-i cam într-același păr.</p>
            <p rend="justify">PĂCALĂ: A treia categorie... Taraful aristocrat, democrat, burtocrat, pungocrat, postocrat...</p>
            <p rend="justify">PAPURĂ: Destul... m-am amețit și simt că devin prostocrat ca dânșii... Și care-i deviza politică a tuturor?</p>
            <p rend="justify">PĂCALĂ: Una ș-aceeași... “Scoală-te de la locul tău, să mă pun eu.”</p>
            <p rend="justify">PAPURĂ: Adică, cu alte cuvinte... Să vă dau afară pe voi și să-i iau pe dânșii în loc?</p>
            <p rend="justify">PĂCALĂ: Cam așa!</p>
            <p rend="justify">PAPURĂ: Ș-așa se poate... să vă dau afară... să nu vă dau?... Ba să vă dau.</p>
            <p rend="justify">AMÂNDOI: Ferească Dumnezeu, auguste.</p>
            <p rend="justify">PAPURĂ: Dar dacă vă voi păstra... Cum să salvăm situațiunea?...</p>
            <p rend="justify">TÂNDALĂ: Trântind tarafurile la pușcărie.</p>
            <p rend="justify">PAPURĂ: Bună idee, să le trântim... oare să le trântim?... și pentru ce să nu le trântim?... Ce zici și tu, Păcală?...</p>
            <p rend="justify">PĂCALĂ: Zic să nu le trântim, maiestate... pentru că o asemenea trântă ar fi o măsură în incompatibilitate cu abilitatea guvernamentală.</p>
            <p rend="justify">PAPURĂ (aiurit): Așa... (Aparte.) N-am prea înțeles. (Tare.) Apoi dar să-i lăsăm în pace, mai cu seamă că am altă belea pe capul meu... Sânziana mi-a declarat că vrea să se mărite pe placul ei... iar nu după conveniențele politicii statului... Eu chibzuisem să fac alianță cu vecinul meu, cu Piperuș-Craiul... dar fata-l găsește prea iute... și nu-l vrea.</p>
            <p rend="justify">TÂNDALĂ: Asta poate să nască mari complicațiuni.</p>
            <p rend="justify">PĂCALĂ: Poate chiar și războaie.</p>
            <p rend="justify">PAPURĂ: Ș-apoi?... nu mi-e teamă de-un Piperuș. Câți pipăruși am mâncat eu, de când împărățesc!... Au început să curgă pețitori pentru Sânziana?</p>
            <p rend="justify">TÂNDALĂ: Început... Hotelul “La trei sarmale” e plin de crai, domni și împărați, care așteaptă să fie invitați a se prezenta la Curte.</p>
            <p rend="justify">PAPURĂ: Bine, faceți-le cunoscut că-i voi primi chiar astăzi... Gătit-ați tot pentru ceremonialul primirii lor?</p>
            <p rend="justify">PĂCALĂ: Totul e gata.</p>
            <p rend="justify">PAPURĂ: Mergeți dar să-i aduceți în prezența noastră, hai, marș!</p>
            <p rend="justify">AMÂNDOI: Numaidecât, auguste... (Ies închinându-se.)</p>
            <p rend="justify">PAPURĂ (singur): Un cap încoronat trebuie să aibă caracter ferm și voință nestrămutată... altminterea se-ncurcă rău ițele politice... Eu am hotărât să fac pe voia Sânzianei... și nu mă schimb odată cu capul (o pauză), și însă prudent de-a expune împărăția la cine știe ce calamități, pentru capriciul unei copile alintate... Ce-ar fi, adică, dacă n-aș mărita-o acum?... ar plânge ș-atâta tot... dar de ce s-o fac să plângă, drăguța?... Vrea să se mărite, lucru natural. (Schimbă tonul.) Vrea, vrea... multe vrea omul... de m-aș potrivi... ea are voința ei... dar și eu am pe-a mea... și, în sfârșit, cine-i împăratul? Eu!... cine are dreptul de a porunci?... Eu! prin urmare, s-o mărit... alta n-am ce face. (Stă pe gânduri, numărând pe degete.) S-o mărit?... să n-o mărit?...</p>
            <p rend="justify">
               <hi rend="bold">SCENA IV</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=23">modifică</ref>]</p>
            <p rend="justify">PAPURĂ, SÂNZIANA (iese din apartamentul ei)</p>
            <p rend="justify">SÂNZIANA: Tătucă. (Vine de-l sărută.)</p>
            <p rend="justify">PAPURĂ: Copila mea, te-ai trezit?...</p>
            <p rend="justify">SÂNZIANA: Ce fel? trezit?... Soarele-i amiazi, și d-ta tot în halat și cu scufa de noapte?...</p>
            <p rend="justify">PAPURĂ: Am avut multe de pus la cale cu miniștrii.</p>
            <p rend="justify">SÂNZIANA (zâmbind): Înțeleg... ați organizat ceremonialul de astăzi... Scumpul meu părinte, cât mă doare să mă despart de d-ta.</p>
            <p rend="justify">PAPURĂ: Apoi dacă te doare așa de mult, pentru ce vrei numaidecât să ieși din casa părintească?</p>
            <p rend="justify">SÂNZIANA: Pentru ca să mă duc și eu la casa... așa a făcut și mama.</p>
            <p rend="justify">PAPURĂ: Dumnezeu s-o ierte... însă, pe vremea ei, fetele se măritau după placul părinților.</p>
            <p rend="justify">SÂNZIANA: S-au schimbat lucrurile de-atuncea, tătucă. Astăzi suntem libere și independente.</p>
            <p rend="justify">PAPURĂ: Formați și voi un taraf?...</p>
            <p rend="justify">SÂNZIANA: Dar, găsim că e drept să ne alegem noi înșine tovarășii vieții noastre.</p>
            <p rend="justify">PAPURĂ: De aceea s-au înmulțit despărțeniile... Ascultă, Sânziană... n-ai putea să mai rabzi vreo doi-trei ani?...</p>
            <p rend="justify">SÂNZIANA: De ce nu zece?... să-mpletesc coadă albă.</p>
            <p rend="justify">PAPURĂ: Pân’ la coadă albă mai ai mult, fata mea.</p>
            <p rend="justify">SÂNZIANA: Tătucă, vrei să afli adevărul?... mi-a prezis o vrăjitoare că, de nu m-oi mărita în anul acesta, am să mă găsesc întro primejdie de moarte.</p>
            <p rend="justify">PAPURĂ: De moarte!... să mori?... ferească Dumnezeu! să nu faci una ca asta... mai bine te mărit de 17 ori, cu cine ți-a cere inima... chiar c-un zmeu, dacă ai poftă de zmei.</p>
            <p rend="justify">SÂNZIANA: Bunul meu părinte!... Tocmai de zmei mi-e teamă, pentru că ei fură fete de-mpărați... și mi-a spus vrăjitoarea că sunt amenințată...</p>
            <p rend="justify">PAPURĂ (speriat): Ce?... să te răpească o dihanie de pe ceea lume?... Merg să dau porunci ca să pună străji împrejurul palatului...</p>
            <p rend="justify">(Strigă:) Păcală, Tândală... iaca, uitasem că ei sunt duși la “Trei sarmale!”</p>
            <p rend="justify">SÂNZIANA: Nu te turbura, tătucă, mai bine mergi de te gătește, ca să primim oaspeții veniți la noi de prin fundul lumii.</p>
            <p rend="justify">PAPURĂ: Ai dreptate; mă duc să-mi lepăd halatul și să-mi pun hlamida... Pupă-mă frumos... Pupă-mă încă o dată. (După ce-o sărută iese zicând:) E frumoasă... ruptă din soare! Și-mi samănă mie, bucățică tăiată. (Iese-n stânga.)</p>
            <p rend="justify">
               <hi rend="bold">SCENA V</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=24">modifică</ref>]</p>
            <p rend="justify">SÂNZIANA (singură): Azi trebuie să-mi aleg un mire!... pe care?... pe cel mai viteaz, mai tânăr și mai frumos.</p>
            <p rend="justify">RECITATIV</p>
            <p rend="justify">De multe nopți mi-e somnul agitat</p>
            <p rend="justify">Și până-n zori ades nu pot dormi.</p>
            <p rend="justify">Un glas ascuns îmi zice ne-ncetat</p>
            <p rend="justify">Că am ajuns în timpul de-a iubi.</p>
            <p rend="justify">
               <hi rend="bold">ARIE</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=25">modifică</ref>]</p>
            <p rend="justify">
               <hi rend="bold">I</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=26">modifică</ref>]</p>
            <p rend="justify">Fără dor, fără iubire,</p>
            <p rend="justify">Nu e-n lume fericire,</p>
            <p rend="justify">Spune doica mea.</p>
            <p rend="justify">Ea-i bătrână, ispitită;</p>
            <p rend="justify">Ca să fiu dar norocită,</p>
            <p rend="justify">S-o ascult pe ea.</p>
            <p rend="justify">
               <hi rend="bold">II</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=27">modifică</ref>]</p>
            <p rend="justify">Făt-Frumos, o, dulce mire,</p>
            <p rend="justify">Te aștept, vin’ cu grăbire,</p>
            <p rend="justify">Vino de mă ia,</p>
            <p rend="justify">Ca să ducem împreună</p>
            <p rend="justify">Viață dulce, viață bună</p>
            <p rend="justify">Cum inima vrea.</p>
            <p rend="justify">Ah!... când ar veni Făt-Frumos... (Stă gândind. Un zmeu trece călare prin văzduh.) Când ar apărea deodată-n ochii mei...</p>
            <p rend="justify">(Zmeul apare între arcade.)</p>
            <p rend="justify">
               <hi rend="bold">SCENA VI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=28">modifică</ref>]</p>
            <p rend="justify">SÂNZIANA, ZMEUL</p>
            <p rend="justify">ZMEUL (în fund): Sânziană!</p>
            <p rend="justify">SÂNZIANA (tresărind): Cine mă cheamă? (Vede pe zmeu.) A!...</p>
            <p rend="justify">(Vrea să fugă.)</p>
            <p rend="justify">ZMEUL: Nu fugi, dulce minune; vestea frumuseții tale a trecut peste nouă mări și nouă țări și, ca să te văd, am venit în zbor nouă zile și nouă nopți.</p>
            <p rend="justify">SÂNZIANA: Dar cine ești tu, care îndrăznești?...</p>
            <p rend="justify">ZMEUL: Eu sunt împăratul zmeilor.</p>
            <p rend="justify">SÂNZIANA (cu groază): Ești zmeu?...</p>
            <p rend="justify">ZMEUL: Ș-am jurat să te fac soția mea.</p>
            <p rend="justify">SÂNZIANA: Eu?...</p>
            <p rend="justify">ZMEUL: Vino cu mine.</p>
            <p rend="justify">SÂNZIANA: Mai bine să mor.</p>
            <p rend="justify">ZMEUL: Vino!... (Face un pas, întinzând mâna spre ea.)</p>
            <p rend="justify">
               <hi rend="bold">SCENA VII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=29">modifică</ref>]</p>
            <p rend="justify">Aceiași, PEPELEA (se arată sub arcade)</p>
            <p rend="justify">PEPELEA: Stai, fiară de pe ceea lume!... un pas mai mult, ești mort.</p>
            <p rend="justify">ZMEUL: Ce?... tu, piticule, îmi poruncești mie?</p>
            <p rend="justify">PEPELEA: Pieri, pieri îți zic.</p>
            <p rend="justify">ZMEUL (ridică buzduganul): Se vede că vrei să legi frăție de moarte cu buzduganul meu?</p>
            <p rend="justify">PEPELEA: Și tu cu fluierașul meu. (Sună din fluier.)</p>
            <p rend="justify">ZMEUL (rămâne încremenit, vrea să-nainteze, dar nu poate; vrea să ridice buzduganul, și-i cade brațul fără putere): Păcătosule!... așteaptă... Ce-am pățit?... nu pot face un pas înainte... nu pot purta buzduganul, sunt fermecat... fluierul acesta mă-nvinge... (Se tot retrage îndărăt, împins de-o putere misterioasă, în sunetul fluierului Pepelea- l urmărește, amândoi dispar în grădină.)</p>
            <p rend="justify">SÂNZIANA (trezindu-se din buimăceală): Am visat?... Era să mă răpească un zmeu?... Și m-a scăpat de el?... Cine m-a scăpat?... Poate că era Făt-Frumos. Făt-Frumos, o, dulce mire,</p>
            <p rend="justify">Te aștept vin’ cu grăbire,</p>
            <p rend="justify">Vino de mă ia... etc.</p>
            <p rend="justify">(Iese prin stânga cântând sotto voce.)</p>
            <p rend="justify">
               <hi rend="bold">SCENA VIII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=30">modifică</ref>]</p>
            <p rend="justify">PĂCALĂ, TÂNDALĂ, PÂRLEA-VODĂ, LĂCUSTĂ-VODĂ, ZORILĂ, MURGILĂ</p>
            <p rend="justify">(mai multe persoane din toate părțile lumii, în diverse costume fantastice)</p>
            <p rend="justify">(S-aud fanfare-n curte, ușile-n dreapta se deschid; doi ușieri vin de se așează la intrare. Intră cortegiul de crai, domni și împărați, precedați de Tândală și Păcală și urmați de steaguri cu emblemele lor. Se pun în semicerc, în fața tronului.)</p>
            <p rend="justify">COR</p>
            <p rend="justify">Azi e ziua mult dorită,</p>
            <p rend="justify">Când, uimiți, o să vedem</p>
            <p rend="justify">O minune strălucită,</p>
            <p rend="justify">Un crin alb cu diadem.</p>
            <p rend="justify">TÂNDALĂ: Poftim, vestiți și de bun neam domni, crai și împărați! În curând va sosi marele, gloriosul, mărinimosul, augustul Papură- Împărat, împreună cu frumoasa, încântătoarea, augusta sa copilă, domnița Sânziana.</p>
            <p rend="justify">(În sunetul unui marș triumfal, intră Papură cu hlamidă și cu coroană aurită, ținând pe Sânziana de mână, urmați de mai multe dame și magnați de Curte... ei fac jurul sălii, salutând pe oaspeți, ș-apoi merg de se suie pe tronuri. Steagurile se înclină în fața lor și toți oaspeții rămân extaziați, privind la Sânziana... Pârlea-Vodă dă semne de admirație grotescă.</p>
            <p rend="justify">Tândală stă lângă tron.)</p>
            <p rend="justify">COR</p>
            <p rend="justify">Iată împăratul,</p>
            <p rend="justify">Iată luminatul</p>
            <p rend="justify">Cu Sânziana,</p>
            <p rend="justify">Mândra Cosânzeana,</p>
            <p rend="justify">Orișicine-o vede</p>
            <p rend="justify">Jură și crede</p>
            <p rend="justify">Că e un juvaer,</p>
            <p rend="justify">Căzut aici din cer.</p>
            <p rend="justify">
               <hi rend="bold">SCENA IX</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=31">modifică</ref>]</p>
            <p rend="justify">Aceiași, PAPURĂ cu SÂNZIANA</p>
            <p rend="justify">PAPURĂ (pe tron): Bine-ați venit la curtea noastră, oaspeți de soi și de tot soiul!... Crainicii noștri v-au dus vestea despre copilă și zestrea ei... jumătate de împărăție, fără ipotecă... Care din voi va avea noroc să placă fetei va avea parte de amândouă... Haide, arătați-vă talentele și nurii, concursul e deschis; am zis!...</p>
            <p rend="justify">TOȚI: Trăiască Papură-Împărat!</p>
            <p rend="justify">PAPURĂ: Acum și pururea și-n vecii vecilor...</p>
            <p rend="justify">TOȚI: Amin!</p>
            <p rend="justify">PAPURĂ: Păcală, te numesc mareșal de ocazie, fără leafă. Prezentează-ne concurenții cu tropos.</p>
            <p rend="justify">PĂCALĂ: Ascult. (Prezentând pe Zorilă.) Măria-sa Zorilă, craiul Răsăritului.</p>
            <p rend="justify">PAPURĂ: Zorilă?... Am cunoscut în tinerețe pe babacu-tău; pătimea, sărmanul, de căscat, altminterea era deștept și cam... berbant.</p>
            <p rend="justify">(Râzând.) Îmi aduc aminte că odată ne-am întârziat împreună pănă-n faptul zilei, într-o mahala!... ha! ha! ha! Stârnisem toți câinii și comisarii... ha, ha, ha!</p>
            <p rend="justify">TÂNDALĂ (încet, cu dezaprobare): Auguste...</p>
            <p rend="justify">PAPURĂ (serios): Ai dreptate, Tândală, nu iartă ighemoniconul. (Arată pe Sânziana.) Și e sărbătoare-n casă; iaca tac, tac.</p>
            <p rend="justify">ZORILĂ (îngenunche dinaintea tronului Sânzianei și declamă):</p>
            <p rend="justify">Princesă! Răsăritul e raiul pământesc;</p>
            <p rend="justify">Din el răsare luna și soarele ceresc!</p>
            <p rend="justify">Primește-a fi regină acelui dulce plai,</p>
            <p rend="justify">Ca să privească lumea-n mirare rai în rai.</p>
            <p rend="justify">(Se scoală și se retrage.)</p>
            <p rend="justify">PAPURĂ (lui Tândală): Rarerarerai în rai? parcă aud broaștele, Tândală.</p>
            <p rend="justify">TÂNDALĂ: Poezie imitativă, auguste.</p>
            <p rend="justify">PAPURĂ: O fi!...</p>
            <p rend="justify">PĂCALĂ (prezentând pe Murgilă): Măria-sa Murgilă, craiul Apusului.</p>
            <p rend="justify">PAPURĂ: Murgilă?... Stăi... am cunoscut și pe babacu-tău; era cam posomorât de firea lui. Ce mai face?</p>
            <p rend="justify">MURGILĂ (posomorât): A apus...</p>
            <p rend="justify">PAPURĂ: A apus!... Ce spui? A dat pielea popii? Hei!... lume, lume!... toți suntem mai mult sau mai puțin muritori. (Își suflă nasul tare.) Ca mâine îi apune și tu.</p>
            <p rend="justify">MURGILĂ (asemenea și el îngenunche înaintea Sânzianei și declamă):</p>
            <p rend="justify">Princesă, în Apusul profund, mistuitor,</p>
            <p rend="justify">Apune soare, lună, tot ce-i strălucitor,</p>
            <p rend="justify">Dar jur pe-a ta frumseță, de lume admirată,</p>
            <p rend="justify">Că tu nu vei apune din ochii-mi niciodată.</p>
            <p rend="justify">(Se retrage.)</p>
            <p rend="justify">PAPURĂ: Frumos!... (Lui Tândală.) Ce au, Tândală, de grăiesc toți în stihuri?... e vreo boală nouă?</p>
            <p rend="justify">TÂNDALĂ: Da... o boală ce se numește stiho-morbus.</p>
            <p rend="justify">PAPURĂ: O fi!...</p>
            <p rend="justify">PĂCALĂ (prezentând pe Lăcustă): Măria-sa Lăcustă-Vodă.</p>
            <p rend="justify">PAPURĂ: Lăcustă? Te știu de mult... mi-ai potopit ogoarele într-o vreme... la anul o mie și ceva!</p>
            <p rend="justify">LĂCUSTĂ: Era foamete, augustate... și eram pe atunci un copil fără judecată, zburdalnic.</p>
            <p rend="justify">PAPURĂ: Așa!... Ș-acum văd cu mulțumire că, deși ești flăcău tomnatic, te ții bine; tot verde!</p>
            <p rend="justify">LĂCUSTĂ: Am stomac bun!</p>
            <p rend="justify">PAPURĂ (lui Tândală): Stomac de Lăcustă.</p>
            <p rend="justify">LĂCUSTĂ (îngenunchează dinaintea Sânzianei și declamă):</p>
            <p rend="justify">Frunză verde de mohor</p>
            <p rend="justify">Mor de dor... zău... de dor mor,</p>
            <p rend="justify">Mor... mor... mor...</p>
            <p rend="justify">(Aparte.) Ce dracu!... am uitat restul și mi-am pierdut rostul.</p>
            <p rend="justify">PAPURĂ (lui Tândală): Ian ascultă, Tândală... ăsta mormorosește ca un urs.</p>
            <p rend="justify">LĂCUSTĂ (cată a continua):</p>
            <p rend="justify">Frunză verde de mohor</p>
            <p rend="justify">Mor, mor, mor...</p>
            <p rend="justify">PAPURĂ: Lăcustă... dragă Lăcustă, lasă, nu mai muri acum, fătul meu, pe altădată, pe altădată, așa să trăiești.</p>
            <p rend="justify">LĂCUSTĂ (retrăgându-se): Curios!... mi-am uitat improvizația.</p>
            <p rend="justify">PĂCALĂ (prezentând pe Pârlea): Măria-sa, Pârlea-Vodă.</p>
            <p rend="justify">PAPURĂ: Pârlea?... pârlit ești de soare!</p>
            <p rend="justify">PÂRLEA: Ba din născare, augustate. (Declamă:)</p>
            <p rend="justify">Princesă, a ta frumseță-nfocată și bălaie</p>
            <p rend="justify">În vulcanul meu de suflet a aprins o pălălaie.</p>
            <p rend="justify">Ard, ard, ard, mă fac cenușă, căci amorul mă încinge.</p>
            <p rend="justify">A! precum ai aprins focul, fă bine de mi-l și stinge.</p>
            <p rend="justify">PAPURĂ: Pompieri!... chemați pompierii... e-n stare să-mi dea foc palatului. (S-aude afară fluierul lui Pepelea.)</p>
            <p rend="justify">PÂRLEA (indignat): Cine mă fluieră?</p>
            <p rend="justify">PAPURĂ: Ce se-aude, un fluier?</p>
            <p rend="justify">SÂNZIANA (uimită, aparte): Parcă-i fluierul care m-a scăpat de zmeu.</p>
            <p rend="justify">(Apare Pepelea pe pragul ușii din dreapta.)</p>
            <p rend="justify">
               <hi rend="bold">SCENA X</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=32">modifică</ref>]</p>
            <p rend="justify">Aceiași, PEPELEA</p>
            <p rend="justify">PAPURĂ: Cine ești tu, semețule, de îndrăznești s-ai îndrăzneala de a te prezenta dinaintea noastră?</p>
            <p rend="justify">PEPELEA: Luminate împărate, sunt solul Zânei-Lacului!... Acea zână năzdrăvană a auzit de preaputernicul, preaînțeleptul, preamărinimosul Papură-Împărat, precum și de cereasca frumusețe a fiicei sale, care-i samănă...</p>
            <p rend="justify">PAPURĂ (îmblânzit): Așa mai vii de-acasă... urmează.</p>
            <p rend="justify">PEPELEA: Și, vrând să vă arate admirarea ce i-ați inspirat, vă trimite prin mine, pentru serbarea de astăzi, două prezenturi, cum nu s-a mai văzut pe lume.</p>
            <p rend="justify">PAPURĂ: Care? unde-s?...</p>
            <p rend="justify">PEPELEA (face un semn afară; un paj intră, aducând o colivie mică de aur, în care este închisă o pasăre albastră, și alți doi servitori aduc o oglindă mare, pusă pe două picioare aurite): Iată-le!... o pasăre măiastră, pentru frumoasa și încântătoarea princesă. (Ia colivia ș-o prezintă Sânzianei.) Ș-această oglindă, pentru augustatea-voastră... Pasărea are grai omenesc și răspunde la toate întrebările... Oglinda arată adevărul... Zâna vă roagă să le primiți bucuroși, din parte-i.</p>
            <p rend="justify">(Servitorii așează oglinda între ambele arcade, față cu publicul.)</p>
            <p rend="justify">PAPURĂ: Primim, cum nu?... și-i trimitem asigurarea înaltei noastre considerațiuni.</p>
            <p rend="justify">SÂNZIANA: Ce frumoasă pasăre!</p>
            <p rend="justify">PAPURĂ: O fi dumbrăveancă? (Lui Pepelea.) Și zici că astă pasăre grăiește?</p>
            <p rend="justify">PEPELEA: E pasăre măiastră... adresați-i orice întrebare, ea va răspunde.</p>
            <p rend="justify">PAPURĂ: Ce s-o-ntreb? Ha! am găsit... Păsărică dragă... spune-mi: sunt coțcari în împărăția mea?</p>
            <p rend="justify">PASĂREA: Da! da! da! da!</p>
            <p rend="justify">PAPURĂ: Nu mă-ndoiam de asta... care sunt cei mai mari gheșeftari?</p>
            <p rend="justify">PASĂREA: Păcală... Tândală...</p>
            <p rend="justify">PAPURĂ: Ce-a zis?</p>
            <p rend="justify">PĂCALĂ: A zis Tândală.</p>
            <p rend="justify">TÂNDALĂ: Ba Păcală.</p>
            <p rend="justify">PĂCALĂ: Ba Tândală.</p>
            <p rend="justify">TÂNDALĂ: Ba Păcală.</p>
            <p rend="justify">PASĂREA: Păcală-Tândală, Tândală-Păcală.</p>
            <p rend="justify">PAPURĂ: Cum se poate?... Și eu credeam...</p>
            <p rend="justify">TÂNDALĂ-PĂCALĂ: Minciuni, minciuni, gaiță nerușinată!... Nu o credeți, augustate.</p>
            <p rend="justify">PAPURĂ (sever): Tăcere!... Mâine voi fi supremul vostru judecător, astăzi n-am vreme să fiu decât părinte... Sânziană, ai văzut ș-ai ascultat pe onorabilii preopinanți... asta... aspiranți... răspunde, care din dumnealor îl socoți mai demn de a-mi fi ginere mie și, prin urmare, bărbat ție?</p>
            <p rend="justify">SÂNZIANA (sculându-se): Sire, sunt confuză în momentul acesta... și nu mă pot pronunța îndată... atât de mari sunt meritele dumnealor.</p>
            <p rend="justify">PAPURĂ: Prea bine, fata mea... Vom suspenda ședința pe zece minute; pentru ca să ai tot timpul necesar de-a lua o rezoluție. (Tare.) Ședința e suspendată pe zece minute. Poftiți la bufet, dacă vă place. (Se scoală.)</p>
            <p rend="justify">SÂNZIANA (aparte): Am să consult pasărea despre ursitul meu.</p>
            <p rend="justify">(Către pasăre.) Păsărică dragă, cum se numește ursitul meu?...</p>
            <p rend="justify">PASĂREA: Pepelea! Pepelea.</p>
            <p rend="justify">SÂNZIANA: Pepelea. (Iese printre arcade împreună cu damele.)</p>
            <p rend="justify">PAPURĂ: Acum mă pot coborî de pe tron, să-mi mai dezmorțesc șalele... (Se coboară.) Unde-i cel ce-a adus pasărea și oglinda?</p>
            <p rend="justify">PEPELEA: Eu sunt.</p>
            <p rend="justify">PAPURĂ: Cum te cheamă?</p>
            <p rend="justify">PEPELEA: Pepelea.</p>
            <p rend="justify">PAPURĂ: Din botez sau de-aiurea.</p>
            <p rend="justify">PEPELEA: Ba de-aiurea.</p>
            <p rend="justify">PAPURĂ: Așa am chitit și eu... acum spune-mi ce meșterie are oglinda asta?... Pănă azi eu n-am văzut oglinzi?</p>
            <p rend="justify">PEPELEA: Ea arată chipul și totdeodată caracterul fiecărui om ce se uită în ea.</p>
            <p rend="justify">PAPURĂ: Minunat. (Aparte.) Prin ea am să cunosc firea musafirilor mei. (Tare.) Păcală, Tândală... ian priviți-vă mutrele în oglinda asta... ca să vedeți cât sunteți de frumoși.</p>
            <p rend="justify">PĂCALĂ-TÂNDALĂ (cu sfială): Auguste...</p>
            <p rend="justify">PAPURĂ: Am poruncit... marș.</p>
            <p rend="justify">(Păcală și Tândală se duc în față la oglindă, care reflectează doi lupi cu gurile căscate, trăgând de-o pungă.)</p>
            <p rend="justify">PĂCALĂ -TÂNDALĂ: Doi lupi!... piei, drace!... suntem lupi?</p>
            <p rend="justify">PAPURĂ: Lupi! Miniștrii mei, secretari de stat, sunt lupi! și eu i-am rânduit păstori la oi?... (Sever.) Am să vă hăituiesc cu copoi, pungivorilor!</p>
            <p rend="justify">PĂCALĂ-TÂNDALĂ (abătuți): Ne-am dat de gol! Am pățit-o.</p>
            <p rend="justify">TOȚI (cu mirare): O!</p>
            <p rend="justify">PAPURĂ (aparte): Acum să trecem la musafiri. (Tare.) Lăcustă- Vodă... ai idee de nurii cu care te-a înzestrat natura?</p>
            <p rend="justify">LĂCUSTĂ: Aproximativ, augustate, după cât m-au încredințat sexul frumos.</p>
            <p rend="justify">PAPURĂ: Treci la oglindă, treci ca să te aproximativești cu ochii.</p>
            <p rend="justify">LĂCUSTĂ: Bucuros... (Se pune în fața oglinzii. Oglinda reflectează o lăcustă slabă.)</p>
            <p rend="justify">TOȚI (râzând): A!... o lăcustă?</p>
            <p rend="justify">LĂCUSTĂ: Eu! Lăcustă?...</p>
            <p rend="justify">PAPURĂ: Aidoma.</p>
            <p rend="justify">PÂRLEA (râde cu hohot): A pățit-o vărul.</p>
            <p rend="justify">PAPURĂ: Pârlea-Vodă, e rândul dumitale.</p>
            <p rend="justify">PÂRLEA: Eu n-am grijă... sunt frumos. (Cată în oglindă. Oglinda reflectează un curcan.) Un curcan!</p>
            <p rend="justify">(Toți râd.)</p>
            <p rend="justify">PAPURĂ: Numai bun de pus în frigare.</p>
            <p rend="justify">PÂRLEA (furios): Asta-i o insultă... cere răzbunare. (Scoate sabia ca să lovească oglinda.)</p>
            <p rend="justify">PAPURĂ (oprindu-l): Ba te poftesc să-mi lași mobilele în pace; nu poți lupta cu adevărul... Am să mă uit și eu... priviți și admirați. (Se pune majestos înaintea oglinzii. Oglinda reflectează o broască purtând scufă.) Ce?... un buhai de baltă? Eu?... Asta-i broscărie... boșcărie vreau să zic; sfărâmați oglinda asta obraznică în 40 de mii de bucăți. Buhai de baltă?... Pepelea, unde-i Pepelea?</p>
            <p rend="justify">PEPELEA (ieșind de după oglindă): Aici.</p>
            <p rend="justify">PAPURĂ: La spânzurătoare... duceți-l la ștreang.</p>
            <p rend="justify">TÂNDALĂ-PĂCALĂ: Pe dânsul cu toții!</p>
            <p rend="justify">(Toți se reped asupra lui Pepelea, care scoate fluierul de la brâu.)</p>
            <p rend="justify">PEPELEA (aparte): Am să te văd, fluierașule, ce poți.</p>
            <p rend="justify">(Fuge spre ușa din dreapta.)</p>
            <p rend="justify">PAPURĂ: Nu-l lăsați să scape.</p>
            <p rend="justify">PEPELEA: Sună, fluierașule, să-i faci a juca de streche.</p>
            <p rend="justify">(Sună din fluier ca la ușa cortului. Toți se opresc din goană și încep a juca în loc, sărind în sus, strâmbându-se și neputându-se opri; Pepelea iese, fluierul încetează, dansul se oprește.)</p>
            <p rend="justify">TOȚI: După el! (Se reped spre ușă, fluierul se aude mai departe, dansul iar începe și continuă mai strechiat, pân’ ce fluierul tace.) Uf! am obosit, nu mai pot, îmi dau sufletul. (Unii cad pe scaune, alții se reazemă- mpreună, spate de spate.)</p>
            <p rend="justify">PAPURĂ (căzând pe treptele tronului): Uf! am jucat fără voie ca la ușa cortului, la bătrânețe. Suntem vrăjiți.</p>
            <p rend="justify">
               <hi rend="bold">SCENA XI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=33">modifică</ref>]</p>
            <p rend="justify">Aceaiași, DAMELE CURȚII, MACOVEI, TOMA, ȚĂRANI, ȚĂRANCE</p>
            <p rend="justify">DAMELE (dau țipăt afară): A!</p>
            <p rend="justify">TOȚI (tresărind): Ce este?</p>
            <p rend="justify">DAMELE (pe terasă): Zmeul! Zmeul!... Săriți... a răpit pe domnița!</p>
            <p rend="justify">(Zmeul trece călare prin aer, cu Sânziana în brațe.)</p>
            <p rend="justify">TOȚI: Zmeul!...</p>
            <p rend="justify">DAMELE (vin, alergând speriate, în scenă): Zmeul! (Se ascund după tronuri.)</p>
            <p rend="justify">PAPURĂ: Ce zmeu? unde-i zmeul?... ce-ați pățit?</p>
            <p rend="justify">O DAMĂ (repede): În vreme ce domnița sta departe pe terasă, grăind cu pasărea cea măiastră, soarele s-a-ntunecat ca de un nor și deodată a apărut prin văzduh un zmeu călare; el a trecut pe lângă domnița, a luat-o în brațe și s-a dus, s-a dus...</p>
            <p rend="justify">PAPURĂ (buimăcit): S-a dus, s-a dus, unde s-a dus?</p>
            <p rend="justify">DAMA: Și s-a făcut în curând nevăzut.</p>
            <p rend="justify">PAPURĂ (tare): Unde?</p>
            <p rend="justify">DAMA: În fundul orizontului.</p>
            <p rend="justify">TOȚI: A!</p>
            <p rend="justify">PAPURĂ: Tocmai în fund?</p>
            <p rend="justify">DAMA: Tocmai.</p>
            <p rend="justify">TOȚI: A!... A!...</p>
            <p rend="justify">PAPURĂ: Ce a... a... a?... ce ați căscat gurile?... La goană după el! (Scoate paloșul și umblă pe scenă ca un nebun, strigând:) După el, voi toți... Domni, crai, împărați, Păcală, Tândală, Macovei. Oștile, să iasă oștile... Poporul!... Să sară poporul! Cum?... să-mi fure bunătate de fată pe sub nas? După hoț, la goană; înarmați-vă cu buzdugane, cu ciomege, cu ce-ți găsi — încălecați pe cai, pe măgari, pe prăjini, și după zmeu, la goană. Eu plec înainte... Hai, nu mă lăsați singur.</p>
            <p rend="justify">TOȚI: Hai! Hai!</p>
            <p rend="justify">COR</p>
            <p rend="justify">La goană, la goană, la goană,</p>
            <p rend="justify">În grabă, la fugă, mereu!</p>
            <p rend="justify">Să-l prindem, să-l facem tocană,</p>
            <p rend="justify">Pe hoțul, pe hâtrul de zmeu!</p>
            <p rend="justify">(Toți ies, alergând pe ușă și pe sub arcade.)</p>
            <p rend="justify">(Sfârșitul actului II.)</p>
            <p rend="justify">ACTUL III[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=34">modifică</ref>]</p>
            <p rend="justify">Teatrul reprezintă o pădure deasă, prin care se deschide o alee ce duce din fața scenei până-n fund; în dreapta, un tufar, sub care stă ghemuit Statu-Palmă.</p>
            <p rend="justify">
               <hi rend="bold">SCENA I</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=35">modifică</ref>]</p>
            <p rend="justify">STATU-PALMĂ, apoi ZÂNA-CODRULUI</p>
            <p rend="justify">COR</p>
            <p rend="justify">(în pădure)</p>
            <p rend="justify">În pădurea fermecată</p>
            <p rend="justify">Stăm închiși, vai! fără vină.</p>
            <p rend="justify">O! tu, zână adorată,</p>
            <p rend="justify">Scoate-ne iar la lumină.</p>
            <p rend="justify">STATU - PALMĂ: Ian auzi cum se bocesc toți nenorociții prinși în codru de Mama-Pădurii!... Ce dihanie răutăcioasă!... Pe cine-l întâlnește rătăcit pe-aice, îl închide într-un copac... Chiar pe mine, uncheșul Statu-Palmă-Barbă-Cot, m-a osândit să stau în tufarul ista... și mi-a luat amanet iepurașul meu cel șchiop... De nu l-ar fi mâncat ostropăț, sărmanul... Dar iată că vine... La tufar, moșule... (Se ascunde după tufar.)</p>
            <p rend="justify">ZÂNA (care vine prin alee): Frate-meu, zmeul, a răpit pe Sânziana... și de-atunci nu l-am mai văzut... l-o fi fermecat, și-l ține legat de poalele ei... Ce proastă beție e beția amorului!... Cum ea schimbă pe om în neom... Eu disprețuiesc această slăbiciune omenească... n-am iubit, nici voi iubi vreodată, deși mulți s-au înamorat de mine și s-au rătăcit prin codru, căutându-mă. Năucii! le-am arătat eu cine-i Mama-Pădurii... i-am atras aici în desime și i-am închis în trunchii copacilor... În stejarul cel mare am pe Făt-Frumos; în salcia cea pletoasă, pe un poet bocitor; în tufa ceea de spini înveninați, pe un invidios jurnalist... în putregaiul cel de ulm, un fost ministru putred la inimă; în strâmbătura cea de lemnul-câinelui, un fals patriot; în tufarul cela am închis pe Statu-Palmă-Barbă-Cot și i-am luat zălog iepurașul lui cel șchiop, ha! ha! ha! (Corul iar se repetă.) Ei plâng, și eu râd de bocetele lor... Dar ce zăresc? Iaca frate-meu, zmeul... posomorât e!... efectul amorului!</p>
            <p rend="justify">
               <hi rend="bold">SCENA II</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=36">modifică</ref>]</p>
            <p rend="justify">ZÂNA, ZMEUL (vine prin alee trist, palid și abătut)</p>
            <p rend="justify">ZÂNA: Bine-ai venit, frate!... Ce-ai pățit de ești așa trist?</p>
            <p rend="justify">ZMEUL (oftează): Ha!</p>
            <p rend="justify">ZÂNA: Ești bolnav?</p>
            <p rend="justify">ZMEUL (dă din cap): Ha!</p>
            <p rend="justify">ZÂNA: Nu?... ai pierdut poate pe Sânziana?</p>
            <p rend="justify">ZMEUL (tragic): Ah!... n-am pierdut-o, soro... ea m-a prăpădit pe mine.</p>
            <p rend="justify">ZÂNA: Cum?</p>
            <p rend="justify">ZMEUL: Nu vrea!</p>
            <p rend="justify">ZÂNA: Ce nu vrea?</p>
            <p rend="justify">ZMEUL: Să mă iubească.</p>
            <p rend="justify">ZÂNA: Cum se poate?... tu, zmeul zmeilor!</p>
            <p rend="justify">ZMEUL: Eu, zmeul zmeilor!</p>
            <p rend="justify">ZÂNA: Carevasăzică, nu te-ai îndulcit cu nimica până acum?</p>
            <p rend="justify">ZMEUL: Îndulcit?... Zi amărât, căci numai amar am înghițit... privește-mă în față, ș-apoi mă-ntreabă de viață.</p>
            <p rend="justify">ZÂNA: Într-adevăr, ești cam tras la față.</p>
            <p rend="justify">ZMEUL: Și tras pe sfoară... Sunt galben ca nufărul, căci nici mănânc, nici beau, nici dorm; sunt năuc.</p>
            <p rend="justify">ZÂNA: Adică înamorat?</p>
            <p rend="justify">ZMEUL: Înamorat lulea.</p>
            <p rend="justify">ZÂNA: Lulea?</p>
            <p rend="justify">ZMEUL (tragic): Lulea, ascultă: După ce am răpit-o de la curtea lui Papură... am adus-o prin văzduh la palatul meu din insula cea nevăzută... Sărmana!... era leșinată de spaimă... când s-a trezit și a dat cu ochii de mine... în loc să-mi zâmbească, ca celelalte fete bine crescute, știi ce-a făcut?</p>
            <p rend="justify">ZÂNA: Ce?</p>
            <p rend="justify">ZMEUL: S-a-nfuriat ca o pisică sălbatică, și cât pe-aci să mă chiorască cu unghiile sale trandafirii... Eu am început, după obicei, a-i înșira vorbe drăgălașe... aș!... ca și când aș fi grăit politică.</p>
            <p rend="justify">ZÂNA (râzând): Așa efect deșănțat ai produs?</p>
            <p rend="justify">ZMEUL: Așa!... i-am spus că o iubesc, că vreau s-o fac împărăteasa zmeilor, că i-oi aduce toate comorile din lume, botine cu tocuri de-o șchioapă, corsete, chirase, degeaba!... în sfârșit, i-am căzut la genunchi... Am plâns chiar, crezi tu, Pădureanco?</p>
            <p rend="justify">ZÂNA: Și ea?</p>
            <p rend="justify">ZMEUL: Ea s-a uitat la mine cu dispreț și mi-a zis: Slut ești când te scâncești.</p>
            <p rend="justify">ZÂNA: Și tu?</p>
            <p rend="justify">ZMEUL: Eu m-am supărat și am răspuns: Slut, neslut, ai să fii a mea, de voie, de nevoie; și m-am repezit s-o apuc în brațe.</p>
            <p rend="justify">ZÂNA: Și ea?</p>
            <p rend="justify">ZMEUL: Ea mi-a tras o palmă... dar știi ce palmă? de mi-au scăpărat ochii... (Duios.) Cine ar crede că o mânușiță atât de fragedă ar putea... Mi-e umflată falca?</p>
            <p rend="justify">ZÂNA: Umflată bine... și tu?</p>
            <p rend="justify">ZMEUL: Eu m-am făcut că n-am mâncat palma și am dat asalt înainte...</p>
            <p rend="justify">ZÂNA: Atunci?</p>
            <p rend="justify">ZMEUL: Ea a scos, de nu știu unde, un pumnar și mi-a declarat că se ucide de-oi face un pas mai mult.</p>
            <p rend="justify">ZÂNA: Și tu ai crezut-o?</p>
            <p rend="justify">ZMEUL: Era în stare să se străpungă, diavoloaica, pentru ca să-și apere... onoarea.</p>
            <p rend="justify">O copiliță cu mâna-i albă</p>
            <p rend="justify">Pe mine, soro, m-a prins de nas.</p>
            <p rend="justify">Și lângă-această minune dalbă</p>
            <p rend="justify">N-am nici putere, nu am nici glas.</p>
            <p rend="justify">Credeam odată că cel mai tare</p>
            <p rend="justify">Și cel mai mare pe lume-s eu.</p>
            <p rend="justify">Ce nerozie!... o fată mare</p>
            <p rend="justify">E mai zmeoaică decât un zmeu!</p>
            <p rend="justify">ZÂNA: De este așa, te jălesc, frățioare... După câte mi-ai spus, Sânziana are mândrie și energie?...</p>
            <p rend="justify">ZMEUL: Prea multă energie... (Își pipăie falca.) Și eu nu mai am vlagă în mine de când mă muncește dorul... puterile mi-au secat, încât sunt foarte îngrijit, căci am aflat de venirea lui Papură-Împărat asupra mea cu oaste mare!</p>
            <p rend="justify">ZÂNA: Cine ți-a adus astă veste?</p>
            <p rend="justify">ZMEUL: Un șoim cu cap de cuc.</p>
            <p rend="justify">ZÂNA: Vro pasăre măiastră?</p>
            <p rend="justify">ZMEUL: Nicidecum!... Un simplu cuc, care și-a schimbat numele, ca să se coțofănească.</p>
            <p rend="justify">ZÂNA: Și ce-ai de gând să faci?</p>
            <p rend="justify">ZMEUL: De-aș fi în apele mele, nu mi-ar păsa de oastea lui Papură... dar mă simt fără curaj... de când m-a muiat amorul... și mă tem...</p>
            <p rend="justify">ZÂNA: Nu te teme, cât sunt eu în calea lor... alt drum decât acest din codru nu duce spre insula ta. De-or intra în el, îi prind în mrejele mele.</p>
            <p rend="justify">ZMEUL: Prinde-i, surioară! mai cu samă pe împăratul... Sânziana va face tot ce voi vrea eu pentru ca să scape pe tată-său... ș-atunci voi redeveni iar zmeul zmeilor, cu-o falcă-n cer și cu alta pe pământ... dar ce s-aude? (În stânga e un zgomot de oameni.)</p>
            <p rend="justify">ZÂNA: Zăresc o oaste mare... o fi Papură.</p>
            <p rend="justify">ZMEUL: O oaste?... fug...</p>
            <p rend="justify">ZÂNA: Mergi degrabă de te închide în cetatea ta.</p>
            <p rend="justify">ZMEUL: M-am dus! (Iese fuga prin fund.)</p>
            <p rend="justify">ZÂNA: Sărmanul frățior, cine-ar zice c-a fost spaima lumii... privește, din zmeu, s-a schimbat în iepure. Efectul amorului! (Intră în pădure.)</p>
            <p rend="justify">
               <hi rend="bold">SCENA III</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=37">modifică</ref>]</p>
            <p rend="justify">PAPURĂ, PĂCALĂ, TÂNDALĂ, MACOVEI, ȚĂRANI, OSTAȘI</p>
            <p rend="justify">(toți sunt înarmați cu felurimi de arme; intră din stânga, obosiți de drum)</p>
            <p rend="justify">COR</p>
            <p rend="justify">Aoleo! nu mai pot,</p>
            <p rend="justify">Ostenit sunt de tot,</p>
            <p rend="justify">Am să mor!</p>
            <p rend="justify">Ce necaz! pân-acum,</p>
            <p rend="justify">De un an sunt pe drum</p>
            <p rend="justify">Umblător, mor, zău, mor.</p>
            <p rend="justify">PAPURĂ: Unde suntem, Tândală?</p>
            <p rend="justify">TÂNDALĂ: La marginea unui codru, auguste.</p>
            <p rend="justify">PAPURĂ: Ai vorbit de te-ai pripit... te întreb, în ce țară am ajuns?</p>
            <p rend="justify">TÂNDALĂ: Cine poate ști... de un veac de om umblăm lela pe fața pământului, fără a-i da de capăt... Ne-am pierdut și drumul și cărarea.</p>
            <p rend="justify">PAPURĂ: Așa este, mi-am lăsat tronul, masa și odihna, ca să-mi găsesc fata... în ce hal oi găsi-o!</p>
            <p rend="justify">PĂCALĂ: Dacă-i găsi-o?...</p>
            <p rend="justify">PAPURĂ: Dac-oi găsi-o, precum zici... Dar adică de ce n-aș găsio? Cu toate că se poate prea bine să n-o găsesc, dar se poate s-o și găsesc... însă în ce hal?... în ce hal?... asta-i întrebarea?</p>
            <p rend="justify">PĂCALĂ: Asta.</p>
            <p rend="justify">PAPURĂ: În sfârșit, unde ne aflăm?... Am trecut, ca Alexandru Machedon, prin țara furnicilor, prin țara căpcăunilor, și abia am scăpat teferi, deși am pierdut jumătate de oaste... așa vom scăpa și de-acum nainte... nu vă temeți. Dascăle Macovei... tu, care ești membru Societății Geografice din Podul Iloaiei, trebuie să cunoști partea asta de lume?</p>
            <p rend="justify">MACOVEI: Măria-ta... de nu cumva am intrat în împărăția uriașilor sau în crăia piticilor, sau în domnia tricolicilor, apoi trebuie să nu fim departe de țara zmeilor.</p>
            <p rend="justify">TOȚI (cu frică): Oare?</p>
            <p rend="justify">PAPURĂ: Cum?...să fie oare zmeul așa aproape de noi?</p>
            <p rend="justify">TOȚI (dând îndărăt): În codrul ăsta?</p>
            <p rend="justify">PAPURĂ (se dă după ostași): Ce v-ați speriat, voinicilor?... au nu vă gândiți la strămoșii voștri?! la acei eroi care sunt meniți a fi exploatați de strănepoții lor?... Păcală-Tândală, unde sunteți?</p>
            <p rend="justify">PĂCALĂ-TÂNDALĂ (ieșind dintre ostași): Prezenți.</p>
            <p rend="justify">PAPURĂ: Intrați în codru și trageți cu ochiul, nu cumva îți zări zmei pe după copaci.</p>
            <p rend="justify">AMÂNDOI (uimiți): Noi?</p>
            <p rend="justify">PAPURĂ: Voi, d-apoi cine?... eu?... Hai, marș... de-ți scăpa din ghearele lor, voi fi marinimos cu voi, iertându-vă păcatele... marș...</p>
            <p rend="justify">AMÂNDOI: Ne-am topit...</p>
            <p rend="justify">PAPURĂ: Pornit-ați azi?...</p>
            <p rend="justify">AMÂNDOI: Pornit, auguste.</p>
            <p rend="justify">PAPURĂ (ostașilor): Până se vor întoarce din misiunea lor extraordinară, de se vor mai întoarce... voi întindeți-mi cortul sub pădurețul cel stufos, ca să mă odihnesc... (Arată în dreapta, înspre culise.) Unde-s Pârlea și Lăcustă?</p>
            <p rend="justify">MACOVEI: Au rămas pe urmă, după obicei.</p>
            <p rend="justify">PAPURĂ: Pare-mi-se că bat lăturile... Hai! (Iese pe gânduri.) În ce hal oi găsi-o? (Iese-n dreapta, cântând corul de la începutul scenei.)</p>
            <p rend="justify">
               <hi rend="bold">SCENA IV</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=38">modifică</ref>]</p>
            <p rend="justify">PĂCALĂ, TÂNDALĂ</p>
            <p rend="justify">TÂNDALĂ: Păcală?</p>
            <p rend="justify">PĂCALĂ: Ce-i, Tândală?</p>
            <p rend="justify">TÂNDALĂ: Te-ai spovăduit pân-a nu pleca de-acasă?</p>
            <p rend="justify">PĂCALĂ: Ba nici am gândit; dar tu te-ai împărtășit?</p>
            <p rend="justify">TÂNDALĂ: Nici atât.</p>
            <p rend="justify">PĂCALĂ: Apoi halal de noi!</p>
            <p rend="justify">TÂNDALĂ: Halal!... Păcală, știi una?</p>
            <p rend="justify">PĂCALĂ: Ce?...</p>
            <p rend="justify">TÂNDALĂ: Dacă am spăla putina?</p>
            <p rend="justify">PĂCALĂ: M-am gândit de mult la asta... dar unde să mergem?... încotro s-apucăm singuri-singurei?... să ne rătăcim?... să ne mănânce fiarele?... asta vrei?...</p>
            <p rend="justify">TÂNDALĂ: Ferească Sfântul... hai dar în codru... de-om întâlni vreun zmeu... i-om da decorațiile noastre, ca să-l îmblânzim... Cine știe?... poate că și zmeii să aibă slăbiciune pentru decorații...</p>
            <p rend="justify">PĂCALĂ: Bună idee... Tândală... nu ești prost de tot... Hai!...</p>
            <p rend="justify">(Intră amândoi în alee și se îndreaptă cu sfială spre fund. Deodată mulțime de țânțari ies dintre copaci, bâzâind prin văzduh, și-i atacă.)</p>
            <p rend="justify">TÂNDALĂ: Păcală, vezi ceva?</p>
            <p rend="justify">PĂCALĂ: Nimic alt, decât un soi de țânțari morți de foame... să juri că-s postulanți.</p>
            <p rend="justify">TÂNDALĂ (apropiindu-se): Hâș, dihanie... na!... m-a pișcat de mână... (Își trage o palmă peste mână.)</p>
            <p rend="justify">PĂCALĂ: L-ai ucis?...</p>
            <p rend="justify">TÂNDALĂ: Ba!... ia seama, se pune unul pe obrazul tău.</p>
            <p rend="justify">PĂCALĂ: Îl aud bâzâind și-l pândesc.</p>
            <p rend="justify">TÂNDALĂ: Dă-i!</p>
            <p rend="justify">PĂCALĂ: Na! (Își trage o palmă peste obraz.)</p>
            <p rend="justify">TÂNDALĂ: L-ai ucis?</p>
            <p rend="justify">PĂCALĂ: Ba nu, ucigă-l crucea. (Înaintând.) Vezi ceva printre copaci, Tândală?</p>
            <p rend="justify">TÂNDALĂ: Tufă!... Stai...</p>
            <p rend="justify">PĂCALĂ: Ce-i?</p>
            <p rend="justify">TÂNDALĂ: Un țânțar cât un bivol... Iaca vine... bâzâie... se pune pe vârful nasului... na!... aoleo!... (Își trage un pumn peste nas.)</p>
            <p rend="justify">PĂCALĂ: L-ai turtit?...</p>
            <p rend="justify">TÂNDALĂ: Ba, mi-am turtit nasul!</p>
            <p rend="justify">PĂCALĂ: Să-i fie de bine!...</p>
            <p rend="justify">(Tot apărându-se de țânțari și examinând desimea codrului, ajung în fund.)</p>
            <p rend="justify">TÂNDALĂ: Păcală... apucă tu în dreapta și eu în stânga... deacum ce-o vrea Dumnezeu cu noi.</p>
            <p rend="justify">PĂCALĂ: Poate să pierim... Tândală, să ne îmbrățișăm, pentru întâia și ultima oară... Să ne iertăm...</p>
            <p rend="justify">TÂNDALĂ (luându-l în brațe): Multe ți-am greșit, frate.</p>
            <p rend="justify">PĂCALĂ: Și eu ție...</p>
            <p rend="justify">TÂNDALĂ: Am cătat să te dau peste cap din minister.</p>
            <p rend="justify">PĂCALĂ: Și eu pe tine.</p>
            <p rend="justify">TÂNDALĂ: Știi că asta nu-i delicat?... Dar suntem chit... adio... să ne vedem sănătoși.</p>
            <p rend="justify">PĂCALĂ: Da! pe ceea lume.</p>
            <p rend="justify">(Se despart, apucând unul în dreapta și celălalt în stânga... ei dispar... Tremolo.)</p>
            <p rend="justify">TÂNDALĂ (cu glas speriat, între culise): Păcală!...</p>
            <p rend="justify">PĂCALĂ (asemenea): Tândală!...</p>
            <p rend="justify">(Vin amândoi în scenă, plini de groază și cu nasurile bășicate.)</p>
            <p rend="justify">TÂNDALĂ: Ce este? Zmeul? ai văzut zmeul?...</p>
            <p rend="justify">PĂCALĂ: Ba nu... dar tu?...</p>
            <p rend="justify">TÂNDALĂ: Nici eu.</p>
            <p rend="justify">PĂCALĂ: Apoi de ce m-ai chemat?...</p>
            <p rend="justify">TÂNDALĂ: Mi-a fost dor de tine!...</p>
            <p rend="justify">PĂCALĂ: Zi mai bine că ți-a fost frică.</p>
            <p rend="justify">TÂNDALĂ: Frică?... nicidecum!... groază!...</p>
            <p rend="justify">PĂCALĂ: Iaca!... Da ce-ai pățit, Tândală? Ți-e nasul roș și umflat ca o sfeclă.</p>
            <p rend="justify">TÂNDALĂ: Ș-al tău ca un morcov.</p>
            <p rend="justify">PĂCALĂ: Suntem decorați amândoi cu ordinul legumelor.</p>
            <p rend="justify">TÂNDALĂ: Taci!... S-aude ceva... la sănătoasa, frate.</p>
            <p rend="justify">PĂCALĂ: Stăi, nu te teme... vine împăratul.</p>
            <p rend="justify">
               <hi rend="bold">SCENA V</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=39">modifică</ref>]</p>
            <p rend="justify">TÂNDALĂ, PĂCALĂ, PAPURĂ (cu suita)</p>
            <p rend="justify">PAPURĂ: Ha! ha! v-ați întors din codru?... ați cercetat bine?... ați văzut ceva?...</p>
            <p rend="justify">PĂCALĂ: Am văzut numai niște țânțari.</p>
            <p rend="justify">TÂNDALĂ: Cât niște zmei!</p>
            <p rend="justify">PAPURĂ: Și v-ați războit cu dânșii... judecând după halul nasurilor voastre... Ha! ha! ha! ce frumoși sunteți!... începeți a da mugur. (Toți râd.)</p>
            <p rend="justify">COR</p>
            <p rend="justify">Ce nas roșcovan,</p>
            <p rend="justify">Să juri că-i curat</p>
            <p rend="justify">Morcov degerat</p>
            <p rend="justify">Sau muc de curcan.</p>
            <p rend="justify">Ha, ha, ha, ha, ha!</p>
            <p rend="justify">Ha, ha, ha, ha, ha!</p>
            <p rend="justify">TÂNDALĂ: Ce râdeți?...</p>
            <p rend="justify">PAPURĂ: Dar, în sfârșit, v-ați convins că nu-i nici o primejdie de trecut prin codru... Hai dar, copii, adunați-vă-mprejurul meu. Și cruceajută... Hai...</p>
            <p rend="justify">(Vor să plece spre alee.)</p>
            <p rend="justify">
               <hi rend="bold">SCENA VI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=40">modifică</ref>]</p>
            <p rend="justify">Aceiași, ZÂNA-CODRULUI</p>
            <p rend="justify">ZÂNA: Cale bună, împărate!</p>
            <p rend="justify">PAPURĂ: Sărut ochii, drăguliță.</p>
            <p rend="justify">ZÂNA: Unde mergi cu așa oaste mare?... Vrei să cotropești lumea?...</p>
            <p rend="justify">PAPURĂ: Ba, deocamdată, merg să-mi găsesc fata.</p>
            <p rend="justify">ZÂNA: Pe Sânziana, care a răpit-o zmeul?</p>
            <p rend="justify">PAPURĂ: Tocmai!... dar nu prea cunoaștem drumul; n-ai putea dta să ne îndrepți spre țara zmeului?</p>
            <p rend="justify">ZÂNA: Cum nu, dar ce-mi dai?...</p>
            <p rend="justify">PAPURĂ: Îți dau un bărbățel, gigât și frumușel, într-ales... Vrei pe Tândală?</p>
            <p rend="justify">ZÂNA: Unde-i, să-l văd?</p>
            <p rend="justify">PAPURĂ: Iată-l.</p>
            <p rend="justify">ZÂNA (râzând): Borcănosul ăsta?</p>
            <p rend="justify">TÂNDALĂ (supărat): Și ea râde? apoi n-are haz!...</p>
            <p rend="justify">PAPURĂ: Nu căta că-i cam beteag la nas... l-au pișcat țânțarii, altminterea-i nostim.</p>
            <p rend="justify">ZÂNA (râzând): Mai bine vă duc degeaba... Hai!</p>
            <p rend="justify">PAPURĂ: Dar nu ne-or mânca țânțarii?</p>
            <p rend="justify">ZÂNA: N-aveți grijă... i-au săturat nasul d-sale! (Arată pe Tândală.)</p>
            <p rend="justify">PĂCALĂ (aparte): Pe mine nu m-a văzut? (Se ascunde la față.)</p>
            <p rend="justify">ZÂNA: Și al d-tale. (Arată pe Păcală.)</p>
            <p rend="justify">PĂCALĂ: Na.</p>
            <p rend="justify">ZÂNA (aparte): Au încăput pe mâna mea? am să-i schimb în dobitoace.</p>
            <p rend="justify">(Ies cu toții în codru, cântând: “Ce nas roșcovan” etc.)</p>
            <p rend="justify">
               <hi rend="bold">SCENA VII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=41">modifică</ref>]</p>
            <p rend="justify">STATU - PALMĂ-BARBĂ-COT, LĂCUSTĂ -VODĂ</p>
            <p rend="justify">STATU - PALMĂ (ieșind din tufar): S-a dus Mama-Pădurii, ca să facă iar vreo răutate... Când aș putea să fug de-aici... când aș găsi un om să mă poarte în spinare!... bătrânețile m-au făcut olog de picioare... și iepurașul meu a pierit, sărmanul... dar pare că vine cineva... samănă a fi un besmetic, iată-l. (Se pune sub tufă.)</p>
            <p rend="justify">LĂCUSTĂ (intră în stânga, îngrijit): Ce s-a făcut oastea?... încotro a apucat?... m-am răzlețit de ea, ca să mănânc ceva... și m-am rătăcit. Unde mă aflu? de cine să întreb? nu văd țipenie de om... ba parcă zăresc ceva colo, sub tufă. (Se apropie de tufar.) Un moșneguț! Moșule, uncheașule... n-ai văzut trecând o oaste pe-aici?</p>
            <p rend="justify">STATU - PALMĂ (surd): Ha!</p>
            <p rend="justify">LĂCUSTĂ: O oaste?</p>
            <p rend="justify">STATU - PALMĂ: Ha!</p>
            <p rend="justify">LĂCUSTĂ (mai tare): Oameni mulți.</p>
            <p rend="justify">STATU - PALMĂ: Ha!</p>
            <p rend="justify">LĂCUSTĂ: E surd, sărmanul... să strig mai tare. (Strigă.) Moșule, n-ai văzut pe Papură-Împărat?</p>
            <p rend="justify">STATU - PALMĂ: Ai mâncat păpară?</p>
            <p rend="justify">LĂCUSTĂ: Bree, astupate-i sunt urechile. (Tare, cât poate.) Papură.</p>
            <p rend="justify">STATU - PALMĂ: Papară?</p>
            <p rend="justify">LĂCUSTĂ: Oi să mă culc lângă el, ca să-i chiui la ceafă. (Pus pe brânci lângă el răcnește.) Papură, Papură-Împărat.</p>
            <p rend="justify">STATU - PALMĂ (sărind călare pe umerii lui Lăcustă): Am auzit... ce strigi așa?...</p>
            <p rend="justify">LĂCUSTĂ (surprins): Iaca, ce-ai pățit, uncheașule, de încaleci pe mine?</p>
            <p rend="justify">STATU-PALMĂ: Te-am încălecat pentru ca să mă porți în spinare pe lume.</p>
            <p rend="justify">LĂCUSTĂ (sculându-se): Eu să-ți fiu cal?... Nu-mi spui că ești ghiduș? Coboară de pe umeri.</p>
            <p rend="justify">STATU - PALMĂ: Nici gândesc... mi-e bine aici.</p>
            <p rend="justify">LĂCUSTĂ: Ți-o fi, dar mie nu... dă-te jos.</p>
            <p rend="justify">STATU - PALMĂ: Ha!</p>
            <p rend="justify">LĂCUSTĂ: Nu te mai face că ești surd... Hai, destulă glumă!</p>
            <p rend="justify">STATU - PALMĂ: Ha!</p>
            <p rend="justify">LĂCUSTĂ: Ei, apoi nu te întrece, ghiujule, că-ți trag o trânteală s-o pomenești...</p>
            <p rend="justify">STATU - PALMĂ (îl bate cu călcâiele): Hi! hi!... jărpane!</p>
            <p rend="justify">LĂCUSTĂ: Jărpane?... așteaptă, să te hurduc până ți-a ieși sufletul... să-ți arăt eu jărpan. (Sare-n loc, se zbuciumă în toate părțile.)</p>
            <p rend="justify">STATU - PALMĂ: Degeaba te trudești... m-am făcut una cu trupul tău.</p>
            <p rend="justify">LĂCUSTĂ: Una?... dar cine ești tu, afurisitule?</p>
            <p rend="justify">STATU - PALMĂ: Statu-Palmă-Barbă-Cot!</p>
            <p rend="justify">LĂCUSTĂ (îngrozit): Statu-Palmă? Aoleo!... aoleo!... ajutor!... ajutor! oameni buni! (Aleargă nebun.)</p>
            <p rend="justify">STATU - PALMĂ (râzând): Hi! hi! hi! hi!... nu te-aude nime... doar numai Mama-Pădurii.</p>
            <p rend="justify">LĂCUSTĂ: Mama-Pădurii!... săriți, nu mă lăsați, s-a legat năpastea de mine ca boala de om sănătos.</p>
            <p rend="justify">STATU - PALMĂ: Ha! ha! ha! (Râde.)</p>
            <p rend="justify">LĂCUSTĂ: Mă duc să mă arunc într-o fântână, ca să-l înec...</p>
            <p rend="justify">(Fuge-n dreapta.) Aoleo!...</p>
            <p rend="justify">STATU - PALMĂ: Hi... mârțoagă... Ha! ha! ha!...</p>
            <p rend="justify">
               <hi rend="bold">SCENA VIII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=42">modifică</ref>]</p>
            <p rend="justify">PÂRLEA-VODĂ (vine alergând de la stânga)</p>
            <p rend="justify">PÂRLEA: Parc-am auzit zbierând pe Lăcustă. Ce i s-a întâmplat? Să-l fi mâncat vreun balaur?... Prost dejun, dar eu, cu toate acestea, nici n-am ospătat, nici n-am băut... ci am rămas în urmă de oamenii mei... ce să mă fac? încotro să-mi îndrept pașii? drum nu-i, doar s-apuc prin cel codru... Hei!... ce-mi văzură ochii!</p>
            <p rend="justify">
               <hi rend="bold">SCENA IX</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=43">modifică</ref>]</p>
            <p rend="justify">PÂRLEA-VODĂ, PAPURĂ-ÎMPĂRAT (cu cap de buhai de baltă), TÂNDALĂ - PĂCALĂ (cu capete de lup), MACOVEI (cu cap de măgar), CEILALȚI (cu capete de buratici și de alte vietăți. Ies cu toții dintre copaci și înconjoară pe Pârlea-Vodă, imitând cu toții broaștele.)</p>
            <p rend="justify">COR</p>
            <p rend="justify">Ua ca, ua ca, ua ca, ua ca, ua ca!</p>
            <p rend="justify">Am pățit-o iaca-așa...</p>
            <p rend="justify">Ua ca, ua ca, ua ca, ua ca, ua ca!</p>
            <p rend="justify">PÂRLEA: Ce or buraticii ăștia?... îmi dau de știre că are să plouă... Bine, bine, vă mulțumesc că-mi anunțați ploaie, doar mi s-a mai stinge setea din piept.</p>
            <p rend="justify">PAPURĂ (cu un ton plângător): Ua ca, ua ca, ua ca!</p>
            <p rend="justify">PÂRLEA: Curios lucru... cum samănă broscoiul ăsta cu Papură.</p>
            <p rend="justify">(Tândală și Păcală se apropie de Pârlea și urlă ca lupii.) Tio, dihănii!... la stână... să juri că-s Păcală și Tândală. (Macovei rage ca măgarii la urechile lui Pârlea.) Ha! urecheatule... ăsta e Macovei învățatul în picioare.</p>
            <p rend="justify">ZÂNA (se arată): În codru, dihăniilor!</p>
            <p rend="justify">(Papură cu ai lui dispar în pădure, reîncepând corul de buratici.)</p>
            <p rend="justify">
               <hi rend="bold">SCENA X</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=44">modifică</ref>]</p>
            <p rend="justify">PÂRLEA, ZÂNA - CODRULUI</p>
            <p rend="justify">PÂRLEA: O nevăstuică?</p>
            <p rend="justify">ZÂNA (aparte): Cine să fie ardeiul ăsta?</p>
            <p rend="justify">PÂRLEA (aparte): Frumușică... ochi plini de foc... talie plinuță... brațe de caș... îmi dau poftă de mâncare... Dacă mi-aș cerca norocul?...</p>
            <p rend="justify">(Grațios.) Puiculiță, de-aici ești?</p>
            <p rend="justify">ZÂNA: De aici.</p>
            <p rend="justify">PÂRLEA: Și cum te cheamă, maică?</p>
            <p rend="justify">ZÂNA: Pădureanca mă cheamă, taică.</p>
            <p rend="justify">PÂRLEA: Pădureanca!... se vede că ești născută în codru?</p>
            <p rend="justify">ZÂNA: Ai ghicit.</p>
            <p rend="justify">PÂRLEA: Dar... nu ești sălbatică?...</p>
            <p rend="justify">ZÂNA: Nu cred.</p>
            <p rend="justify">PÂRLEA: Bujorașule, așa te vreau.</p>
            <p rend="justify">ZÂNA: Dar de ce mă vrei așa?...</p>
            <p rend="justify">PÂRLEA: De ce?... Hm!... ascultă, măiculiță, ce ai zice dacă ți-aș face o propunere...</p>
            <p rend="justify">ZÂNA: Ce propunere?</p>
            <p rend="justify">PÂRLEA: Foarte nevinovată... adică să ne primblăm împreună, a la brațetă, prin cea desime.</p>
            <p rend="justify">ZÂNA: A la brațetă?...</p>
            <p rend="justify">PÂRLEA: Dar; hai să culegem cimbrișor.</p>
            <p rend="justify">ZÂNA: Nu te pricep.</p>
            <p rend="justify">PÂRLEA: Vorbă să fie... parcă n-ai mai cules cimbrișor de când ești.</p>
            <p rend="justify">ZÂNA: De unde să culeg, dacă nu-i?</p>
            <p rend="justify">PÂRLEA (aparte): E cam prostuță, dar frumoasă coz. (Tare ș-apropiat.) Cum se poate?... un juvaer ca mata, cu o guriță așa de îmbobocită, cu niște sprâncene așa de îmbinate... cu o talie așa de rotunjoară. (Vrea să o apuce de mijloc.)</p>
            <p rend="justify">ZÂNA (lovindu-l peste mână): Nu pune laba.</p>
            <p rend="justify">PÂRLEA (încântat): Labă?... e nostimă de tot Pădureanca! vorbă multă, sărăcie... Știi una?</p>
            <p rend="justify">ZÂNA: Spune.</p>
            <p rend="justify">PÂRLEA: Îmi placi, nevoie mare; m-ai fermecat, m-ai scos din țâțâni... și, de vrei să-ți găsești norocul, n-ai decât să te dai în dragoste cu mine, pe legea mea.</p>
            <p rend="justify">ZÂNA: Oare? dar cine ești d-ta?</p>
            <p rend="justify">PÂRLEA (cu emfază): Pârlea-Vodă.</p>
            <p rend="justify">ZÂNA: Pârlea-Vodă cel vestit?</p>
            <p rend="justify">PÂRLEA (mândru): Eu!</p>
            <p rend="justify">ZÂNA: Cel frumos?</p>
            <p rend="justify">PÂRLEA: Eu!</p>
            <p rend="justify">ZÂNA: Cel drăgălaș?</p>
            <p rend="justify">PÂRLEA: Eu!...</p>
            <p rend="justify">ZÂNA: Cel șuchet?...</p>
            <p rend="justify">PÂRLEA: Tot eu! văd că mă cunoști, ca și când m-ai fi făcut.</p>
            <p rend="justify">ZÂNA (oftând): Ah!</p>
            <p rend="justify">PÂRLEA: Oftezi?... oftezi după mine... găinușa tatei?... mă așteptai?...</p>
            <p rend="justify">ZÂNA (coborând ochii): Ah!</p>
            <p rend="justify">PÂRLEA: Ei! nu mai suspina, cănărașule, că nu-s doar nemilostiv... știu să compătimesc la amorurile ce aprind... Pe cât sunt de plăcut, sunt și mărinimos.</p>
            <p rend="justify">ZÂNA: Ce bun ești!</p>
            <p rend="justify">PÂRLEA: Așa mi-i crasisul. (Deschide brațele.) Și de vreme ce m-ai îndrăgit nitam-nisam... vino-n brațele mele... eu să te schimb pe tine în zâna fericirii și tu să mă schimbi pe mine în...</p>
            <p rend="justify">ZÂNA (înaintează și-l atinge cu o vărguță): În curcan... (Pârlea se preface în curcan.)</p>
            <p rend="justify">PÂRLEA: Aoleo!</p>
            <p rend="justify">ZÂNA: Ha! ha! ha! încă unul!... la coteață. (Îl alungă.)</p>
            <p rend="justify">PÂRLEA: Glu! glu! glu! glu!</p>
            <p rend="justify">(Pârlea fuge-n pădure. Deodată s-aude-n depărtare fluierul lui Pepelea.)</p>
            <p rend="justify">ZÂNA (singură): Un fluier?... îl cunosc?... e fluierul lui Pepelea, dat lui de Zâna-Lacului, dușmana mea de moarte... El fură mințile și pătrunde inimile. (Ascultă.) Ce armonie încântătoare!... Cu el, Pepelea poate realiza tot ce dorește în astă lume. Pepelea se duce să scape pe Sânziana din insula fratelui meu... Cum să-l opresc de-a merge înainte?... Cum să-i smulg arma din mână, fluierul cel vrăjit?... A!... bună idee!... să iau chipul și glasul Sânzianei, să-i ies în cale, să-l amețesc, să-l orbesc... minunat! (Fluierul încetează.) Are să cadă și el în mrejele mele. (Intră în pădure.)</p>
            <p rend="justify">
               <hi rend="bold">SCENA XI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=45">modifică</ref>]</p>
            <p rend="justify">PEPELEA și, mai pe urmă, ZÂNA-CODRULUI</p>
            <p rend="justify">ARIE</p>
            <p rend="justify">PEPELEA</p>
            <p rend="justify">În zadar alerg pământul,</p>
            <p rend="justify">În zadar mă ostenesc</p>
            <p rend="justify">Pe iubita-mi Sânziană</p>
            <p rend="justify">De la zmeu să o răpesc.</p>
            <p rend="justify">Calea-i lungă, fără margini,</p>
            <p rend="justify">Cum e și iubirea mea,</p>
            <p rend="justify">Zi și noapte alerg câmpii,</p>
            <p rend="justify">Făr-a mă-ntâlni cu ea.</p>
            <p rend="justify">Sărmana copilă!... o văd pretutindeni, în flori, în stele, în zori, în umbră, dar nu e decât o nălucă ce dispare și eu rămân tot singur și nemângăiat. (Se pune pe o rădăcină. În pădure se aude glasul Sânzianei.)</p>
            <p rend="justify">GLASUL</p>
            <p rend="justify">În zadar plâng zi și noapte</p>
            <p rend="justify">Cerând lumii ajutor.</p>
            <p rend="justify">Nu găsesc, vai! nici un suflet</p>
            <p rend="justify">De-a mea soartă-ndurător.</p>
            <p rend="justify">PEPELEA (tresărind): Ce-aud?... e glasul Sânzianei. (Se scoală tulburat.)</p>
            <p rend="justify">GLASUL SÂNZIANEI</p>
            <p rend="justify">Viața mea se ofilește</p>
            <p rend="justify">Ca un fir de iarbă-n vânt,</p>
            <p rend="justify">Și eu, trista Sânziană,</p>
            <p rend="justify">Mă apropii de mormânt.</p>
            <p rend="justify">(Zâna-Codrului vine în scenă sub figura Sânzianei.)</p>
            <p rend="justify">PEPELEA: Sânziană-Sânziană!</p>
            <p rend="justify">ZÂNA: Cine mă cheamă?</p>
            <p rend="justify">PEPELEA: Eu, Sânziană!</p>
            <p rend="justify">ZÂNA: Cine ești tu?</p>
            <p rend="justify">PEPELEA: Nu mă recunoști?... Eu sunt Pepelea, care te-am scăpat de zmeu în palatul tău împărătesc... și ți-am adus o pasăre măiastră.</p>
            <p rend="justify">ZÂNA: Când?... a!... mi-aduc aminte... e mult de-atunci, judecând după chinurile ce-am suferit, cât am fost în puterea zmeului.</p>
            <p rend="justify">PEPELEA: Dar acuma nu mai ești în puterea lui?</p>
            <p rend="justify">ZÂNA: Nu; am fugit din palatul lui, și de-atunci umblu rătăcind noaptea și stau ascunsă cât e ziua... dorul și speranța mea sunt de-a mă întoarce acasă la tatăl meu.</p>
            <p rend="justify">PEPELEA: Te-oi duce eu, Sânziană, eu care venisem ca să ucid zmeul, să te scap de el.</p>
            <p rend="justify">ZÂNA: Să-l ucizi?... A! ferește-te de dânsul, căci el are un buzdugan pe care-l aruncă în depărtare de șapte poște, și tu n-ai nici o armă.</p>
            <p rend="justify">PEPELEA: Te înșeli, Sânziană, am două arme neînvinse, cu care pot face minuni.</p>
            <p rend="justify">ZÂNA: Două?... ce arme?...</p>
            <p rend="justify">PEPELEA: Amorul ce mi-ai inspirat și care mă face a disprețui toate primejdiile, toate piedicile.</p>
            <p rend="justify">ZÂNA: Cum? Mă iubești?</p>
            <p rend="justify">PEPELEA: Aș fi venit să lupt de moarte cu zmeul, dacă nu te-aș iubi?</p>
            <p rend="justify">ZÂNA: Ah! Pepeleo! dacă în adevăr simți compătimire pentru mine, nu-ți expune zilele în zadar; mai bine fugi de aceste locuri și mă părăsește soartei mele nenorocite.</p>
            <p rend="justify">PEPELEA: Eu să te părăsesc, după ce te-am regăsit?... Mai bucuros să mor.</p>
            <p rend="justify">ZÂNA: Ah! Pepeleo! ce mi-ar folosi un rest de viață dacă ai muri tu? N-ai înțeles că și eu, din parte-mi... te iubesc?</p>
            <p rend="justify">PEPELEA (fericit): Tu pe mine? O, de-acum sunt împăratul lumii!... Vie zmei, balauri, pajuri năzdrăvane, le voi combate, le voi învinge.</p>
            <p rend="justify">ZÂNA: Dar cu ce?</p>
            <p rend="justify">PEPELEA: Cu fluierașul ăsta pe care mi l-a dat Zâna-Lacului.</p>
            <p rend="justify">ZÂNA: Ți-ai perdut mințile, Pepeleo?... cu o biată trestie crezi tu să sfărâmi buzduganul zmeului?</p>
            <p rend="justify">PEPELEA: Dar tu nu cunoști puterea acestei trestioare, prin farmecul ei eu am scăpat de toate nevoile; Zâna-Lacului, care mă ocrotește, mi-a zis să nu mă despart niciodată de fluierașul ăsta, să nu-l dau nimănui, căci pe loc m-ar cuprinde moartea.</p>
            <p rend="justify">ZÂNA (cu glas dezmierdător): Nici mie măcar?</p>
            <p rend="justify">PEPELEA: O! ție-ți dau tot, tu ești viața mea și fericirea vieții mele.</p>
            <p rend="justify">ZÂNA: Adevărat? adă fluierul ca să suflu în el, și el să-mi spuie de este adevărat amorul tău?</p>
            <p rend="justify">PEPELEA (dându-i fluierul): Ține.</p>
            <p rend="justify">ZÂNA (luând fluierul și schimbând tonul): A! te-am dezarmat, nemernicule, și te-am redus iar la nimicirea ta omenească.</p>
            <p rend="justify">PEPELEA: Ce zici?</p>
            <p rend="justify">ZÂNA: Ai crezut că sunt Sânziana?... privește... (Își scoate vălul.) Sunt sora zmeului, Pădureanca, Mama-Pădurii, și te osândesc să intri de viu în pământ... Pieri!...</p>
            <p rend="justify">PEPELEA (desperat): A! (Încet intră în pământ.)</p>
            <p rend="justify">ZÂNA: Pieri de la lumina soarelui și te afundă în noaptea morților.</p>
            <p rend="justify">PEPELEA: O, Zâna-Lacului, Zâna-Lacului!</p>
            <p rend="justify">(S-aude un tunet. Zâna-Lacului apare în văzduh, purtată pe aripile unei pajuri.)</p>
            <p rend="justify">
               <hi rend="bold">SCENA XII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=46">modifică</ref>]</p>
            <p rend="justify">Aceiași, ZÂNA - LACULUI</p>
            <p rend="justify">ZÂNA-LACULUI: Stai!</p>
            <p rend="justify">ZÂNA-CODRULUI (înfiorându-se): Zâna-Lacului, sunt pierdută!</p>
            <p rend="justify">(Scapă fluierul din mână.)</p>
            <p rend="justify">ZÂNA - LACULUI: Pepeleo, ieși din pământ. (Pepelea iese încet pe fața pământului.) Iar tu, Pădureanco, Zâna-Codrului, tu care nu cunoști pe lume nici mila, nici iubirea, dispari.</p>
            <p rend="justify">ZÂNA - CODRULUI (retrăgându-se speriată, se apropie cu spatele de un stejar, care se deschide ș-o înghite. Dispărând): A!</p>
            <p rend="justify">PEPELEA (îngenunchind): O! Zână binefăcătoare, cum să plătesc binele ce mi-ai făcut?</p>
            <p rend="justify">ZÂNA - LACULUI: Făcând și tu bine altora; sună din fluier, ca să dezlegi de farmecele Pădurencei pe toți nenorociții care gem închiși în codrul acest blestemat. </p>
            <p rend="justify">Adio, rămâi cu bine,</p>
            <p rend="justify">Împlinește-ți soarta ta.</p>
            <p rend="justify">Și gândește-n veci la mine,</p>
            <p rend="justify">Eu voiesc a te-ajuta.</p>
            <p rend="justify">Într-o oară de urgie</p>
            <p rend="justify">Tu mi-ai fost apărător,</p>
            <p rend="justify">Eu voi fi cu bucurie</p>
            <p rend="justify">Al tău înger păzitor. (Dispare.)</p>
            <p rend="justify">(Pepelea, luând fluierașul de jos, sună în el; deodată copacii se deschid, lăsând să iasă din trunchiurile lor mai mulți oameni fermecați de Pădureanca: Papură, Pârlea-Vodă, Macovei, Tândală, Păcală etc. Reapar toți sub figurile lor. Muzică la orchestră. Pepelea iese.)</p>
            <p rend="justify">
               <hi rend="bold">SCENA XIII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=47">modifică</ref>]</p>
            <p rend="justify">PAPURĂ, PÂRLEA, TÂNDALĂ, PĂCALĂ, MACOVEI, apoi LĂCUSTĂ și STATU - PALMĂ etc.</p>
            <p rend="justify">COR</p>
            <p rend="justify">Din pădurea fermecată,</p>
            <p rend="justify">Unde gemeam făr’ de vină,</p>
            <p rend="justify">O! minune, - iată-ne, iată</p>
            <p rend="justify">C-am ieșit iar la lumină!</p>
            <p rend="justify">PAPURĂ: Uf! am scăpat!... mă întorc acasă... Cine vine cu mine?...</p>
            <p rend="justify">TOȚI: Eu! Eu! Eu!</p>
            <p rend="justify">PAPURĂ: Hai!... de-acum aibă parte Sânziana de zmeul ei; m-am săturat de vânturat lumea.</p>
            <p rend="justify">PĂCALĂ: D-apoi eu!...</p>
            <p rend="justify">TÂNDALĂ: D-apoi eu!...</p>
            <p rend="justify">(Lăcustă intră alergând cu Statu-Palmă în spinare.)</p>
            <p rend="justify">LĂCUSTĂ (între culise): Ajutor! Ajutor!...</p>
            <p rend="justify">PAPURĂ: Ce mai este?...</p>
            <p rend="justify">LĂCUSTĂ (intrând): Scăpați-mă!... nu mă lăsați.</p>
            <p rend="justify">PAPURĂ: Iaca Lăcustă-Vodă, ce-ai pățit, ce ți-a crescut în spinare?...</p>
            <p rend="justify">LĂCUSTĂ: Mi-a crescut un uncheaș, Statu-Palmă-Barbă-Cot!... Am obosit. Sunt mort! (Cade pe pământ lângă tufari.)</p>
            <p rend="justify">STATU - PALMĂ (zărind un iepure lângă tufari, sare din spinarea lui Lăcustă și încalecă pe iepure): Iaca iepurașul meu cel șchiop. Te las, Lăcustă; nu mai am nevoie de tine.</p>
            <p rend="justify">LĂCUSTĂ (sculându-se): Uf! greu e de-a fi vită.</p>
            <p rend="justify">PAPURĂ: Tu o spui, Lăcustă? mă mir, mă mir... Vii cu mine acasă. Și tu, Pârleo?</p>
            <p rend="justify">PÂRLEA: Ba, mergem să găsim pe Sânziana.</p>
            <p rend="justify">STATU - PALMĂ: Voi fi eu călăuzul.</p>
            <p rend="justify">PAPURĂ: Călătorie sprâncenată.</p>
            <p rend="justify">COR</p>
            <p rend="justify">Cale bună, cale bună,</p>
            <p rend="justify">Hai acasă împreună... etc.</p>
            <p rend="justify">(Papură cu ai lui apucă în stânga; Statu-Palmă, Pârlea și Lăcustă, în dreapta.)</p>
            <p rend="justify">(Sfârșitul actului III.)</p>
            <p rend="justify">ACTUL IV[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=48">modifică</ref>]</p>
            <p rend="justify">Teatrul reprezintă insula zmeului... în stânga, un palat văzut în profil și terminat în fața publicului prin un turn cu două caturi. Turnul are câte-o fereastră cu gratii de fier la fiecare cat. Dincolo de turn, poarta palatului. În fund, o stâncă, după stâncă, marea. În dreapta, un capăt de pădure... în mijlocul scenei, un puț cu ciutură; lângă puț două poloboace mari, un hârleț și un butuc de stejar.</p>
            <p rend="justify">
               <hi rend="bold">SCENA I</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=49">modifică</ref>]</p>
            <p rend="justify">PÂRLEA-VODĂ, LĂCUSTĂ-VODĂ</p>
            <p rend="justify">(La ridicarea cortinei, unul scoate apă cu ciutura din puț, celălalt o deșartă în poloboc.)</p>
            <p rend="justify">LĂCUSTĂ: În ce hal am ajuns, vere Pârle!... noi, odinioară domni stăpânitori, iată-ne acum argați la blestematul cel de zmeu, care ne-a prins robi.</p>
            <p rend="justify">PÂRLEA: Păcatul omului, Lăcustă, vere!... mai cuminte făceam de urmam pe Papură, să ne întoarcem la domniile noastre, decât să alergăm nebuni după Sânziana.</p>
            <p rend="justify">LĂCUSTĂ: Așa este, dar tatăl ei știi că făgăduise jumătate de împărăție aceluia care i-a deveni ginere. Și mărturisesc că zestrea asta îmi făcea cu ochiul.</p>
            <p rend="justify">PÂRLEA: Și mie... ș-apoi eu mai am un păcat, mi-s dragi fetele și nevestele... Pentru ele sunt în stare să alerg pănă-n ceea lume... natură blestemată, ce vrei? (Scoate o ciutură.)</p>
            <p rend="justify">LĂCUSTĂ (vărsând ciutura în poloboc): Și iată la ce capăt ne-au adus patimile tinereții!... ah! ah!...</p>
            <p rend="justify">PÂRLEA: Taci, vere, nu mai scârțâi din gât, că mă înduioșezi.</p>
            <p rend="justify">LĂCUSTĂ: Buturuga cea de Statu-Palmă ne-a jucat chiulul... El ne-a scos la malul mării și ne-a dat pe mâna zmeului... bun călăuz, mânca-l-ar guzganii!</p>
            <p rend="justify">PÂRLEA: Și zmeul, fără nici o considerațiune pentru niște persoane simandicoase ca noi, ne-a pus sub aripă și ne-a adus porto-franco în insula asta, pierdută-n fundul mărilor.</p>
            <p rend="justify">LĂCUSTĂ: Ș-aicea zmeul, tot fără acea lipsă de considerațiune, ne-a condamnat la muncile publice, ziua-ntreagă trebuie să scoatem apă, pentru bucătăria lui. El mănâncă cât un casier și noi... postește robul lui Dumnezeu... Ian privește, mi s-au lungit urechile de foame.</p>
            <p rend="justify">PÂRLEA: De ce nu le mănânci pe ele, vere? ai avea cu ce să tendestulezi!</p>
            <p rend="justify">LĂCUSTĂ: Ție ți-e a glumi, dar nu-i de glumit. Pârleo, zmeul are gând rău cu noi, ziua ne pune la muncă și noaptea ne închide în turnul ăsta plin de șoareci... Viață-i asta?... te întreb?... și mult o să mai ție?...</p>
            <p rend="justify">PÂRLEA: Întreabă-l pe zmeu!</p>
            <p rend="justify">LĂCUSTĂ: Încaltea de-am fi avut... mângâierea de-a vedea pe Sânziana, dar unde-i?</p>
            <p rend="justify">PÂRLEA: O fi închisă și ea într-un beci, sărmana, jertfa geloziei și a barbariei zmeului.</p>
            <p rend="justify">LĂCUSTĂ: Se poate și asta, dar, oricum, ea ca ea; însă noi ce ne facem? Vere, crezi tu că vom scăpa vreodată de-aicea?</p>
            <p rend="justify">PÂRLEA: Cum nu, să n-ai îndoială, vom ieși pe ceea lume.</p>
            <p rend="justify">LĂCUSTĂ: Pușchea pe limbă-ți...</p>
            <p rend="justify">DUO</p>
            <p rend="justify">LĂCUSTĂ ȘI PÂRLEA</p>
            <p rend="justify">Fost-am domn încoronat,</p>
            <p rend="justify">Ș-acum iată-mă argat,</p>
            <p rend="justify">Părăsit de-al meu noroc</p>
            <p rend="justify">Și legat de-un poloboc!</p>
            <p rend="justify">LĂCUSTĂ</p>
            <p rend="justify">De nu lăsam și casă și domnie</p>
            <p rend="justify">Ca să alerg după căsătorie...</p>
            <p rend="justify">PÂRLEA</p>
            <p rend="justify">De nu lăsam și tron și bună masă</p>
            <p rend="justify">Ca să alerg hai-hui după mireasă...</p>
            <p rend="justify">LĂCUSTĂ</p>
            <p rend="justify">Eu nu pățeam așa rușine mare,</p>
            <p rend="justify">S-ajung un prost în desconsiderare.</p>
            <p rend="justify">PÂRLEA</p>
            <p rend="justify">Nici eu pățeam așa rușine,</p>
            <p rend="justify">Din domn măreț s-ajung un prost ca tine.</p>
            <p rend="justify">ÎMPREUNĂ</p>
            <p rend="justify">Fost-am domn încoronat etc.</p>
            <p rend="justify">PÂRLEA: </p>
            <p rend="justify">Taci, vine dihania... la lucru, Lăcustă!</p>
            <p rend="justify">
               <hi rend="bold">SCENA II</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=50">modifică</ref>]</p>
            <p rend="justify">Aceiași, ZMEUL</p>
            <p rend="justify">ZMEUL (ieșind din palat): Umplut-ați poloboacele?</p>
            <p rend="justify">LĂCUSTĂ: Umplut. (Aparte.) Plesni-le-ar doagele, și ție capul.</p>
            <p rend="justify">ZMEUL: Bine; acum le luați în spinare și le duceți în bucătărie.</p>
            <p rend="justify">LĂCUSTĂ: În spinare?... poloboace de câte 60 vedre unul?... să ne deșelăm?...</p>
            <p rend="justify">ZMEUL: Ce-mi pasă?... doi deșelați mai mult pe lume... mare pagubă?</p>
            <p rend="justify">PÂRLEA (demn): Nici nouă nu ne-ar păsa dac-ar fi pe spinarea altora, dar umerele noastre nu-s deprinse cu asemenea greutăți... Ele au purtat numai sarcinile statului...</p>
            <p rend="justify">ZMEUL: Ș-acum vor purta poloboace... Hai la bucătărie, curând.</p>
            <p rend="justify">PÂRLEA: Non possumus.</p>
            <p rend="justify">ZMEUL: Ce-ai zis?</p>
            <p rend="justify">PÂRLEA: Am zis catolicește... non possumus, adică: mă-nchin cu plecăciune.</p>
            <p rend="justify">ZMEUL: Îndrăzniți a vă împotrivi mie?</p>
            <p rend="justify">PÂRLEA: Îndrăznim... da!... fă cu noi ce-i voi. Ești mai tare și ne ai la mână, dar după ce ne-am înjosit a scoate apă cu ciutura, ca niște argați... să ne mai înjosim a căra poloboace, ca niște hamali? Niciodată, demnitatea și filotimia nu ne iartă.</p>
            <p rend="justify">ZMEUL (ridicând palma): Vă mănâncă falca, se vede.</p>
            <p rend="justify">LĂCUSTĂ: Să nu dai, că mă mânii...</p>
            <p rend="justify">PÂRLEA (dârz): Lovește... fii brutal, cum te arată chipul. Arată-ți arama, ca să te vază Sânziana cine ești.</p>
            <p rend="justify">ZMEUL (aparte): Sânziana?... are dreptate!... să mă stăpânesc, până mi-oi săvârși cununia.</p>
            <p rend="justify">LĂCUSTĂ (lui Pârlea): Ce stă pe gânduri?</p>
            <p rend="justify">PÂRLEA: L-am făcut marț cu elocvența mea.</p>
            <p rend="justify">ZMEUL: Sumeția voastră merită o pedeapsă, dar fiindcă mă-nsor mâine cu Sânziana, vă iert; și fiindcă o să-mi fiți necesari pentru ospățul cununiei, vă scutesc de căratul poloboacelor pe astăzi... Mergeți în pădure, ca să dați la pământ zece stejari de cei mai groși... Hai!</p>
            <p rend="justify">PÂRLEA (lui Lăcustă): Hai să tragem un somn la umbră. (Iese în dreapta.)</p>
            <p rend="justify">LĂCUSTĂ: Bine. (Ieșind.) Poftim!... argat... hamal... și pădurar!... Ce cumul!... of!... of!...</p>
            <p rend="justify">(Sânziana iese pe furiș și dispare după stânca din fund.)</p>
            <p rend="justify">ZMEUL: Mișeii, nu pot să ridice măcar un poloboc plin, lucrul cel mai lesne; ce-i un poloboc? o cofă mai măricică, ș-atâta tot... Să-l duc dar eu însumi în casă pe umăr... (Îl ridică.) E ușor-ușurel, ca o pană.</p>
            <p rend="justify">(Iese.)</p>
            <p rend="justify">
               <hi rend="bold">SCENA III</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=51">modifică</ref>]</p>
            <p rend="justify">SÂNZIANA (vine-n scenă cu colivia-n mână)</p>
            <p rend="justify">SÂNZIANA: M-am furișat din palat, ca să merg la malul mării... nenorocita de mine! n-am zărit nici o corabie!... nici un ajutor nu-mi vine! Sunt uitată și de Dumnezeu și de oameni!... numai păsărica asta mă mai mângâie.</p>
            <p rend="justify">Spune-mi, pasăre iubită,</p>
            <p rend="justify">Cu grai dulce omenesc,</p>
            <p rend="justify">Veni-va ziua dorită,</p>
            <p rend="justify">Acest loc să părăsesc?</p>
            <p rend="justify">PASĂREA: Da! da! da! da! da! da!</p>
            <p rend="justify">SÂNZIANA</p>
            <p rend="justify">Peste munți și peste ape</p>
            <p rend="justify">Veni-va ursitul meu,</p>
            <p rend="justify">Într-o noapte, să mă scape</p>
            <p rend="justify">De-nchisoare și de zmeu?</p>
            <p rend="justify">PASĂREA: Da! da! da! da! da! Vine... vine...</p>
            <p rend="justify">SÂNZIANA: Vine Pepelea?...</p>
            <p rend="justify">PASĂREA: Vine... vine... vine...</p>
            <p rend="justify">(Pe mare, în fund, se arată o barcă, cu pânzele umflate, și în barcă Pepelea. Barca dispare după stâncă.)</p>
            <p rend="justify">SÂNZIANA (zărind barca): Iată-l... iată-l... el e, vine!!!</p>
            <p rend="justify">
               <hi rend="bold">SCENA IV</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=52">modifică</ref>]</p>
            <p rend="justify">SÂNZIANA, ZMEUL</p>
            <p rend="justify">ZMEUL (cu mirare): Sânziana afară?</p>
            <p rend="justify">SÂNZIANA (aparte): O! Doamne, ce fericire! (Vrea să alerge.)</p>
            <p rend="justify">ZMEUL (sever): Sânziană, unde alergi?</p>
            <p rend="justify">SÂNZIANA: Zmeul?!</p>
            <p rend="justify">ZMEUL: Cum ai ieșit din palat? Pe unde?</p>
            <p rend="justify">SÂNZIANA: Pe ușă.</p>
            <p rend="justify">ZMEUL: Mă cătai pe mine?</p>
            <p rend="justify">SÂNZIANA: Ba nici am gândit.</p>
            <p rend="justify">ZMEUL: Sânziană, tot supărată ești pe mine, care mă usuc de dragoste?</p>
            <p rend="justify">SÂNZIANA (îi întoarce spatele): Iar începi cu ahturile. Dă-mi pace, nu mă mai ameți.</p>
            <p rend="justify">ZMEUL: Mă urăști?...</p>
            <p rend="justify">SÂNZIANA: Din toată inima.</p>
            <p rend="justify">ZMEUL: Dar ce ți-am greșit de nu mă poți suferi?</p>
            <p rend="justify">SÂNZIANA: Încă mă întrebi?... m-ai răpit din casa părintească... m-ai depărtat de lume, ai făcut nenorocirea mea... ș-apoi te miri că-mi ești urât de moarte?</p>
            <p rend="justify">ZMEUL: Urât de moarte?... când vreau să te iau de soție?</p>
            <p rend="justify">SÂNZIANA: Eu, soția ta? Niciodată!</p>
            <p rend="justify">ZMEUL (mâniat): Așa? Ei bine, află că nu mai târziu decât mâine avem să ne cununăm... toate sunt gata... am poftit pe toți amicii și pe toate rudele mele.</p>
            <p rend="justify">SÂNZIANA: Frumoasă adunătură trebuie să fie, dacă-ți samănă... Ha! ha! ha!...</p>
            <p rend="justify">ZMEUL: Râzi?... ai vreun gând ascuns... vrei să fugi?</p>
            <p rend="justify">SÂNZIANA: Vreau să scap de tine prin toate mijloacele, chiar de-a fi să mă arunc în mare.</p>
            <p rend="justify">ZMEUL: Ba te-ai arunca în brațele mele, nu în valuri, și, pentru mai bună siguranță, mergi în casă... am să te închid în turnul ăsta, de unde n-ai putea să-ți iei zborul.</p>
            <p rend="justify">SÂNZIANA: Așa crezi tu? (Aparte.) Bine c-a venit Pepelea.</p>
            <p rend="justify">ZMEUL: Așa... hai! (Vrea s-o apuce de braț.)</p>
            <p rend="justify">SÂNZIANA (respingându-l): Nu te atinge de mine. (Intră în palat. Zmeul închide poarta cu o cheie mare.)</p>
            <p rend="justify">ZMEUL (singur): Se face că-i mânioasă?... dar cine o crede?... Când a vedea mâine rochia de nuntă și beteala, o să zburde. Cu toate acestea (arată cheia.), paza bună nu strică... Acum hai în pădure să cărăm lemne pentru ospățul cununiei. Ha! ha! ha! Bieții Pârlea și Lăcustă doboară la copaci, fără a ști că pe unul am să-l pun în frigare și pe celalalt am să-l fierb în căldare. Ce chef!... ce chef! (Pleacă spre dreapta.)</p>
            <p rend="justify">
               <hi rend="bold">SCENA V</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=53">modifică</ref>]</p>
            <p rend="justify">ZMEUL, PEPELEA (vine de după stâncă)</p>
            <p rend="justify">PEPELEA: Bine am găsit, zmeule!</p>
            <p rend="justify">ZMEUL: Ce? un pământean aicea? de unde?</p>
            <p rend="justify">PEPELEA: Din lume.</p>
            <p rend="justify">ZMEUL: Cum ai intrat în împărăția mea?</p>
            <p rend="justify">PEPELEA: Cum se intră.</p>
            <p rend="justify">ZMEUL: Și cine ești tu?</p>
            <p rend="justify">PEPELEA: Feciorul tătâne-meu.</p>
            <p rend="justify">ZMEUL: Și ce cați aicea?</p>
            <p rend="justify">PEPELEA: Te cat pe tine, ca să ne prindem împreună frați de cruce... cum e datina vitejilor.</p>
            <p rend="justify">ZMEUL: Tu cu mine? pretenția ți-e gogonată... dar ești tu în stare să-ți măsori puterile cu ale mele?</p>
            <p rend="justify">PEPELEA: Vom cerca... nu căta că-s mic; te-am mai învins o dată.</p>
            <p rend="justify">ZMEUL: Unde? când? minciuni!</p>
            <p rend="justify">PEPELEA: Adă-ți aminte... eu te-am alungat din palatul lui Papură-Î mpărat.</p>
            <p rend="justify">ZMEUL: Tu?... bine că te-am prins în mâinile mele, să mă răzbun... vino la luptă.</p>
            <p rend="justify">PEPELEA: Bucuros... care a dovedi va fi stăpân pe viața celuilalt.</p>
            <p rend="justify">ZMEUL: Se înțelege... am să te strâng în brațe, până ți-a ieși sufletul.</p>
            <p rend="justify">PEPELEA: Și eu pe tine, până ți-a ieși limba de-un cot.</p>
            <p rend="justify">ZMEUL: Mare ți-e lauda. Vină!</p>
            <p rend="justify">PEPELEA: Ține-te bine, zmeule.</p>
            <p rend="justify">(Se apucă brățiș la trântă, se opintesc și cată să se răstoarne unul pe altul.)</p>
            <p rend="justify">ZMEUL (strângându-l): Îți place așa?</p>
            <p rend="justify">PEPELEA (aparte): Bată-l crucea, că rău mă strânge!</p>
            <p rend="justify">ZMEUL: Ce-ai holbat ochii la cer?</p>
            <p rend="justify">PEPELEA: Cat să văd în care nor să te azvârl.</p>
            <p rend="justify">ZMEUL: Să mă azvârli în nori? (Aparte.) Ăsta-i dracul.</p>
            <p rend="justify">PEPELEA: Nu te da, zmeule, acu-i acu, una, două...</p>
            <p rend="justify">ZMEUL: Stai! ești viteaz cât și mine... mă prind frate cu tine... și te poftesc la nunta mea.</p>
            <p rend="justify">PEPELEA: Pe când?</p>
            <p rend="justify">ZMEUL: Pe mâine.</p>
            <p rend="justify">PEPELEA: Cu cine?</p>
            <p rend="justify">ZMEUL: Cu Sânziana! O să facem prânz mare, o să avem și doi domni la masă.</p>
            <p rend="justify">PEPELEA: Care și care?</p>
            <p rend="justify">ZMEUL: Pârlea-Vodă și Lăcustă-Vodă... mi i-a adus peșcheș Statu-Palmă.</p>
            <p rend="justify">PEPELEA: Peșcheș?</p>
            <p rend="justify">ZMEUL: Dar; aș fi preferat căprioare... dar cred c-or fi buni cu tarhon și cu ardei.</p>
            <p rend="justify">PEPELEA: Vrei să-i mănânci? Încalte destul de grași sunt?</p>
            <p rend="justify">ZMEUL: Unu-i plinuț, celălalt slăbuț, dar împănându-i cu slănină...</p>
            <p rend="justify">PEPELEA: Vor fi de minune?</p>
            <p rend="justify">ZMEUL: Acum, fiindcă ești oaspele meu... spune-mi cum te cheamă?</p>
            <p rend="justify">PEPELEA (repede): Tot am zis c-am zis c-oi zice, dac-oi zice, tot oi zice, ca să zic c-am zis c-oi zice!</p>
            <p rend="justify">ZMEUL: Ciudat nume... cine ți l-a dat?</p>
            <p rend="justify">PEPELEA: Nașul meu, care se cheamă: Rotofei de tei pe miriște de mei.</p>
            <p rend="justify">ZMEUL: O fi fost de neam mare?</p>
            <p rend="justify">PEPELEA: Se rudea cu Capra calcă-n piatră, piatra crapă-n patru.</p>
            <p rend="justify">ZMEUL: Destul... ziua trece și noi o pierdem cu vorba; cred că mi-i ajuta la pregătirile nunții.</p>
            <p rend="justify">PEPELEA: Bucuros, ce-i de făcut?</p>
            <p rend="justify">ZMEUL: Deocamdată, cară polobocul ăsta după casă, la găinărie.</p>
            <p rend="justify">PEPELEA: Cu ce să-l car?</p>
            <p rend="justify">ZMEUL: Cu spinarea, cum fac eu.</p>
            <p rend="justify">PEPELEA: Bine; numai unul?... aș vrea să duc două odată.</p>
            <p rend="justify">ZMEUL (aparte): Zdravăn e! (Tare.) Mâine îi căra zece, acum, la treabă... te las, îți pregătește fălcile, pe mâine... Eu mă duc în pădure să aduc lemne... o să facem guleai. (Iese în dreapta.) Ce chef! Ce chef!</p>
            <p rend="justify">PEPELEA (singur): S-a dus; cum să întâlnesc pe Sânziana?... Unde să fie?... În palat?... (Merge la ușa palatului.) Ușa-i închisă cu șapte broaște... să-i dau de știre cu fluierul. (Sună din el. Sânziana apare la fereastra de sus a turnului.)</p>
            <p rend="justify">
               <hi rend="bold">SCENA VI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=54">modifică</ref>]</p>
            <p rend="justify">PEPELEA și SÂNZIANA</p>
            <p rend="justify">SÂNZIANA: Pepeleo... Pepeleo!</p>
            <p rend="justify">PEPELEA (văzând-o): Iat-o! Iat-o... ea-i! Sânziană! Tu ești? Tu ești?</p>
            <p rend="justify">SÂNZIANA: Eu, Pepeleo, roabă și foarte nenorocită!... vrea zmeul să mă silească a mă cununa cu dânsul... Să nu mă lași, Pepeleo!</p>
            <p rend="justify">PEPELEA: N-ai grijă, iubito... am venit înadins ca să te scap... Poți ieși la noapte din palat?</p>
            <p rend="justify">SÂNZIANA: Ba nu, zmeul mă închide în turn... dacă ai avea iarba fierului, ai putea să sfărâmi broaștele.</p>
            <p rend="justify">PEPELEA: N-am nevoie de iarba fierului... dar spune-mi ce face zmeul după ce te-nchide?</p>
            <p rend="justify">SÂNZIANA: Mănâncă, bea, se-mbată și doarme dus.</p>
            <p rend="justify">PEPELEA: Minunat!... Să fii deșteaptă astă noapte.</p>
            <p rend="justify">SÂNZIANA: Ah! Pepeleo!... de m-ai scăpa de-aice, te-oi iubi toată viața mea... ia seama, vine zmeul. (Dispare.)</p>
            <p rend="justify">PEPELEA (singur, ia hârlețul de lângă fântână și începe a săpa împrejurul ei, cântând):</p>
            <p rend="justify">Cine sapă</p>
            <p rend="justify">Dă de apă</p>
            <p rend="justify">Și s-adapă</p>
            <p rend="justify">Păn’ ce crapă.</p>
            <p rend="justify">
               <hi rend="bold">SCENA VII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=55">modifică</ref>]</p>
            <p rend="justify">PEPELEA, ZMEUL, PÂRLEA, LĂCUSTĂ</p>
            <p rend="justify">(Pârlea și Lăcustă intră purtând pe umeri un stejar lung și gros. Ei cad pe brânci sub greutatea copacului.)</p>
            <p rend="justify">ZMEUL: Hai, leneșilor, mai iute, mai cu inimă; duceți stejarul în lemnărie.</p>
            <p rend="justify">LĂCUSTĂ: Aoleo... aoleo, nu mai pot.</p>
            <p rend="justify">PÂRLEA: Nici eu, sunt turtit.</p>
            <p rend="justify">LĂCUSTĂ: Sunt spetit.</p>
            <p rend="justify">PÂRLEA: Sunt șoldit!</p>
            <p rend="justify">LĂCUSTĂ: Sunt murit!</p>
            <p rend="justify">ZMEUL: Ian privește, mișeii, nu-s în stare să ducă un stejar în spate, ei doi.</p>
            <p rend="justify">PÂRLEA (sculându-se): Ducă-l cine-i zmeu sau vită... noi suntem de-o altă făptură.</p>
            <p rend="justify">ZMEUL: Ba de-o altă friptură.</p>
            <p rend="justify">PÂRLEA: Ce friptură... cum friptură? eu, friptură?</p>
            <p rend="justify">ZMEUL: Tu... stejarul ăsta are să te rumenească pe tine-n frigare... și pe Lăcustă să-l fiarbă-n căldare.</p>
            <p rend="justify">LĂCUSTĂ: Ce căldare, cum căldare... eu, în căldare?</p>
            <p rend="justify">ZMEUL: Așa; nu vreți să duceți copacii în bucătărie?</p>
            <p rend="justify">PÂRLEA: Ți-am declarat-o catolicește: non possumus.</p>
            <p rend="justify">ZMEUL: Bine, vă veți căi în curând de întețarea voastră. (Se apropie de copac.)</p>
            <p rend="justify">PÂRLEA: Ce zici tu, Lăcustă, te-ai căi?</p>
            <p rend="justify">LĂCUSTĂ: Ba nici gândesc; bine c-am scăpat nestricați și frumoși.</p>
            <p rend="justify">ZMEUL: Poftim... o surcea de lemn, și ei nu au curajul să o care, mișeii!</p>
            <p rend="justify">LĂCUSTĂ: Auzi, vere, cică-i surcea gojgogea stejar!</p>
            <p rend="justify">PÂRLEA: Nu te potrivi, vere, lasă-l să bodogănească.</p>
            <p rend="justify">ZMEUL: Să-l duc tot eu în bucătărie... Haide. (Ridică copacul subțioară și pleacă.)</p>
            <p rend="justify">PÂRLEA: Bre... ian privește, a ridicat copacul subțioară... zdravăn e, bată-l codrul!</p>
            <p rend="justify">LĂCUSTĂ: Să juri că merge la Șosea cu bețișorul în mână, ca un coșcodan.</p>
            <p rend="justify">PÂRLEA: Ducă-se călare pe el, până s-o lovi de toarta pământului.</p>
            <p rend="justify">ZMEUL (ieșind): Răbdare, răbdare pănă mâine.</p>
            <p rend="justify">PÂRLEA (înaintând): Ce-a spus?</p>
            <p rend="justify">LĂCUSTĂ: Ce-a zis?</p>
            <p rend="justify">PEPELEA (ieșind după fântână): A zis că o să vă facă bucate.</p>
            <p rend="justify">LĂCUSTĂ: Ce văd? Pepelea?</p>
            <p rend="justify">PEPELEA: Eu... Zmeul m-a poftit la masă.</p>
            <p rend="justify">PÂRLEA: Cum, și tu ai să mănânci din noi?</p>
            <p rend="justify">ZMEUL (revenind): Hei! Tot voi zice, umput-ai poloboacele?... Ce faci acolo cu hârlețul?</p>
            <p rend="justify">PEPELEA: Sap puțul primprejur.</p>
            <p rend="justify">ZMEUL: Pentru ce?</p>
            <p rend="justify">PEPELEA: Să vezi, frate zmeule; am chitit așa, decât să cărăm apă cu poloboacele, mai nimerit ar fi să iau puțul în spinare... și să-l duc în bucătărie, odată pentru totdeauna.</p>
            <p rend="justify">ZMEUL (uimit, aparte): Bree!... adineoarea căta să mă azvâlă-n nori, ș-acum vrea să-mi care puțul?... Grozav om și primejdios!... Trebuie numaidecât să mă dezbar de el. (Stă pe gânduri.)</p>
            <p rend="justify">LĂCUSTĂ (lui Pârlea): Gogonată-i.</p>
            <p rend="justify">PÂRLEA: Nu încape pe ușă.</p>
            <p rend="justify">PEPELEA: Hei, puneți mâna cu toții să scoatem puțul din pământ și mi-l așezați pe spate; dar, luați bine seama, nu cu gura-n jos; odată — una, două!</p>
            <p rend="justify">ZMEUL: Nu!... Pepeleo dragă, nu te osteni, lasă puțul la locul lui, e deprins din copilărie a sta aici.</p>
            <p rend="justify">PEPELEA (azvârle hârlețul): Fie cum vrei, eu cătam să te îndatorez.</p>
            <p rend="justify">ZMEUL (strângându-i mâna): Mulțumesc, frățioare.</p>
            <p rend="justify">(Pepelea dă un răcnet de durere.)</p>
            <p rend="justify">ZMEUL: Ce este?</p>
            <p rend="justify">PEPELEA: Am crezut că ți-am frânt mâna, strângând-o într-a mea.</p>
            <p rend="justify">ZMEUL (aparte): E primejdios! (Tare.) Dar începe a înnopta. (Lui Pârlea și Lăcustă.) Intrați la culcuș în turn, voi doi; cât pentru tine, frate Pepeleo... n-am unde să te adăpostesc; culcă-te colea, lângă fântână, la răcoare; și dormi întruna pănă dimineața.</p>
            <p rend="justify">PEPELEA: Las’ pe mine.</p>
            <p rend="justify">ZMEUL: Deci, noapte bună.</p>
            <p rend="justify">PEPELEA: Visuri cornorate!...</p>
            <p rend="justify">ZMEUL (urmând pe Pârlea și Lăcustă, care intră în palat, zice aparte): Cum o adormi, am să vin să-l ciomăgesc, până l-oi ucide.</p>
            <p rend="justify">(Iese.)</p>
            <p rend="justify">PEPELEA: Zmeul are vrun gând rău cu mine; să mă prefac că dorm... Unde să mă culc? Ha! pe trunchiul ăsta, dar să-mi pun fluierul pe piept, ca un scut.</p>
            <p rend="justify">(Se întinde pe trunchiul de lângă puț, se acoperă cu mantaua și-și afundă pălăria pe cap, încât nu se mai cunoaște.)</p>
            <p rend="justify">
               <hi rend="bold">SCENA VIII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=56">modifică</ref>]</p>
            <p rend="justify">PEPELEA și SÂNZIANA</p>
            <p rend="justify">(ea se ivește la fereastra de sus a turnului)</p>
            <p rend="justify">SÂNZIANA: Pepeleo!</p>
            <p rend="justify">PEPELEA: Sânziană!</p>
            <p rend="justify">SÂNZIANA: Fugim?... Zmeul a intrat în casă, sunt cu nerăbdare să ies din turn.</p>
            <p rend="justify">PEPELEA: Fii liniștită și fă-te că dormi... Ți-oi da de știre când a veni momentul.</p>
            <p rend="justify">
               <hi rend="bold">SCENA IX</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=57">modifică</ref>]</p>
            <p rend="justify">PEPELEA, SÂNZIANA, PÂRLEA, LĂCUSTĂ</p>
            <p rend="justify">LĂCUSTĂ (la fereastra de jos a turnului): Iată-ne iar în pușcărie.</p>
            <p rend="justify">PÂRLEA: Mai bine aici, decât în frigare și în căldare.</p>
            <p rend="justify">LĂCUSTĂ (oțărându-se): Brrr.... Pârleo, nu zărești pe Pepelea?</p>
            <p rend="justify">PÂRLEA: Pare-mi-se că doarme, colo, lângă puț.</p>
            <p rend="justify">LĂCUSTĂ: N-ar putea el să ne scape?</p>
            <p rend="justify">PÂRLEA: Taci, aud zmeul.</p>
            <p rend="justify">LĂCUSTĂ: Vine să ne taie de pe-acum. Brr...</p>
            <p rend="justify">PÂRLEA: Taci!... nu tot bârâi, că bârâi și eu.</p>
            <p rend="justify">
               <hi rend="bold">SCENA X</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=58">modifică</ref>]</p>
            <p rend="justify">Aceiași, ZMEUL</p>
            <p rend="justify">ZMEUL (iese încet din palat, armat cu buzduganul, tainic): Doarme! (Încet.) Frate, frățioare... Nu răspunde... a adormit... acu-i vremea să-i turtesc tidva cu buzduganul. (Se apropie de Pepelea pe vârful picioarelor și lovește în trunchi cu buzduganul.) Na, una; l-am amețit... să-i mai dau vreo câteva (lovește), două, trei, patru; tare căpățână!...</p>
            <p rend="justify">LĂCUSTĂ: Ce face zmeul dracului?... în cine bate cu buzduganul?</p>
            <p rend="justify">PÂRLEA: În bietul Pepelea.</p>
            <p rend="justify">LĂCUSTĂ: L-o fi ucis hoțul.</p>
            <p rend="justify">PÂRLEA: Cel puțin i-a făcut scăfârlia numai țăndări.</p>
            <p rend="justify">ZMEUL: De-acum cred că-i ajunge... nu mișcă... L-am ucis!...m-am dezbărat de el. (Pleacă și iar se întoarce.) Dar tot să-i mai trag una, drept adălmaș. (Mai lovește încă o dată; buzduganul se sfărâmă.) Na! mi-am frânt buzduganul, arma mea cea mai puternică!... ce fac eu acum fără ea, dar fie! încalte l-am ucis... Ce chef!, ce chef!... Hai deacum la culcare. (Intră în palat.)</p>
            <p rend="justify">LĂCUSTĂ: Sărmanul Pepelea!</p>
            <p rend="justify">PÂRLEA: Parapanghelos de-acum.</p>
            <p rend="justify">LĂCUSTĂ: Ba iaca învie, învie!... mare minune!</p>
            <p rend="justify">(Pepelea se mișcă și se ridică.)</p>
            <p rend="justify">LĂCUSTĂ: Pepeleo...</p>
            <p rend="justify">PEPELEA: Cine mă cheamă?...</p>
            <p rend="justify">LĂCUSTĂ: N-ai pierit?...</p>
            <p rend="justify">PEPELEA: Nu cred... am dormit dus.</p>
            <p rend="justify">LĂCUSTĂ: Dar n-ai simțit nimic prin somn?</p>
            <p rend="justify">PEPELEA: Ba, parcă m-au pișcat niște țânțari.</p>
            <p rend="justify">LĂCUSTĂ -PÂRLEA: Breee! breee! bree! bree!</p>
            <p rend="justify">(A înnoptat; cer cu stele.)</p>
            <p rend="justify">PEPELEA (sculându-se): Groaznic m-a ciomăgit fratele meu de cruce! noroc c-a lovit în fluier... dar încalte și-a frânt buzduganul... minunat!... o armă mai puțin în mâinile lui... oare ce face el acum?... s-a culcat?... a adormit?... (Se apropie de poarta palatului și ascultă. Se aude un horăit grozav înăuntru.) Doarme butuc... și horăiește ca o moară stricată... acu-i vremea de scăpat pe Sânziana și pe bieții voievozi, să le dau semn.</p>
            <p rend="justify">(Cuartet)</p>
            <p rend="justify">PEPELEA</p>
            <p rend="justify">Sânziană, te deșteaptă,</p>
            <p rend="justify">Eu te chem la sânul meu.</p>
            <p rend="justify">Al tău mire te așteaptă</p>
            <p rend="justify">Să te scape-acum de zmeu.</p>
            <p rend="justify">SÂNZIANA(ivindu-se la fereastră)</p>
            <p rend="justify">Ah! Pepeleo, sunt deșteaptă</p>
            <p rend="justify">Ca și viul dor al meu.</p>
            <p rend="justify">A mea inimă așteaptă</p>
            <p rend="justify">Ca să zbor la sânul tău.</p>
            <p rend="justify">PÂRLEA și LĂCUSTĂ (la fereastra de jos)</p>
            <p rend="justify">Groază-n mine se deșteaptă,</p>
            <p rend="justify">Mă frământ-amar și greu.</p>
            <p rend="justify">Moartea crudă ne așteaptă</p>
            <p rend="justify">În căldarea celui zmeu.</p>
            <p rend="justify">PEPELEA</p>
            <p rend="justify">Am călcat, venind la tine,</p>
            <p rend="justify">Peste nouă țări și mări.</p>
            <p rend="justify">SÂNZIANA</p>
            <p rend="justify">Am răbdat, gândind la tine,</p>
            <p rend="justify">Mii și mii de supărări.</p>
            <p rend="justify">PEPELEA</p>
            <p rend="justify">Dar acum soarta surâde,</p>
            <p rend="justify">Raiul dulce se deschide.</p>
            <p rend="justify">SÂNZIANA</p>
            <p rend="justify">Orișiunde-oi fi cu tine</p>
            <p rend="justify">Va fi raiul pentru mine.</p>
            <p rend="justify">(Împreună.)</p>
            <p rend="justify">PEPELEA</p>
            <p rend="justify">Sânziană, mă așteaptă</p>
            <p rend="justify">Să te scap de crudul zmeu...</p>
            <p rend="justify">SÂNZIANA</p>
            <p rend="justify">A mea inimă așteaptă</p>
            <p rend="justify">Ca să zbor la sânul tău.</p>
            <p rend="justify">PÂRLEA și LĂCUSTĂ</p>
            <p rend="justify">Moartea crudă ne așteaptă</p>
            <p rend="justify">La ospățul celui zmeu.</p>
            <p rend="justify">PEPELEA: Zmeul e beat de somn... sunteți gata?</p>
            <p rend="justify">SÂNZIANA: Gata.</p>
            <p rend="justify">LĂCUSTĂ: Dar cum ieșim din turn?</p>
            <p rend="justify">PEPELEA: Feriți-vă, c-am să deschid turnul prin farmecul fluierului meu. (Pepelea sună din fluier; fațada turnului se prăbușește, formând o scară. Sânziana se coboară, Pârlea și Lăcustă ies pe sub scară.)</p>
            <p rend="justify">SÂNZIANA (sus, în capul scării): Pepeleo!</p>
            <p rend="justify">PEPELEA (coborând-o): Sânziană, cobori iute.</p>
            <p rend="justify">SÂNZIANA (coborând, se aruncă în brațele lui Pepelea): A! scumpul meu mire!</p>
            <p rend="justify">PEPELEA: Scumpa mea mireasă!</p>
            <p rend="justify">LĂCUSTĂ (îmbrățișând pe Pepelea): A! scumpul nostru liberator!</p>
            <p rend="justify">PEPELEA: Nu-i vreme de pierdut... la fugă, barca ne așteaptă după stâncă... Hai!</p>
            <p rend="justify">PÂRLEA: Hai!... și tu, locaș afurisit, să cadă trăsnetele pe tine, să te macini ca mălaiul... să te...</p>
            <p rend="justify">LĂCUSTĂ: Lasă blestemurile pe altă dată... acum, la sănătoasa.</p>
            <p rend="justify">(Fug toți patru și dispar după stâncă.)</p>
            <p rend="justify">
               <hi rend="bold">SCENA XI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=59">modifică</ref>]</p>
            <p rend="justify">ZMEUL (iese somnoros)</p>
            <p rend="justify">ZMEUL: Pare că am auzit un vuiet neobicinuit? am simțit ca un cutremur, care m-a trezit... s-a fi prăbușit vreo stâncă în mare? ce văd?... turnul e deschis?... o scară?... Sânziana a fugit?... cum?... și Pârlea, și Lăcustă?... încotro au apucat? spre pădure, negreșit... o! de i-aș prinde, am să-i mănânc de vii. (Aleargă spre pădure.)</p>
            <p rend="justify">(O auroră boreală se arată pe cer. La lumina ei se zărește o barcă lunecând pe mare; în ea se află Pepelea, Sânziana, Pârlea și Lăcustă.)</p>
            <p rend="justify">TUSPATRU (cântă)</p>
            <p rend="justify">Pe-ale mării blânde valuri,</p>
            <p rend="justify">Barcă mică, zbori departe.</p>
            <p rend="justify">ZMEUL (oprindu-se): Ce aud?</p>
            <p rend="justify">Și de-aceste crunte maluri</p>
            <p rend="justify">Cu grăbire ne desparte.</p>
            <p rend="justify">(Barca se depărtează spre orizont.)</p>
            <p rend="justify">ZMEUL (oprindu-se): Ce văd?... Sânziana cu ucisul meu? unde-i buzduganul, să-l azvârl în ei? (Se împedecă de el, rupt jos.) Iată-l, e frânt! (Turbat de mânie.) A!... Cum să-i prind, aripile, aripile... cu ele să-i ajung din zbor. (Intră repede în palat și iese în curând cu aripi aninate de umeri.)</p>
            <p rend="justify">ARIE PE MARE</p>
            <p rend="justify">Am scăpat, o! veselie,</p>
            <p rend="justify">Și de zmeu, și de robie!</p>
            <p rend="justify">ZMEUL: Ba n-ați scăpat, o să mă reped ca un vultur de sus de pe stâncă. (Pleacă spre stâncă.)</p>
            <p rend="justify">(Stânca se deschide și Zâna-Lacului apare sub o arcadă luminoasă.)</p>
            <p rend="justify">
               <hi rend="bold">SCENA XII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=60">modifică</ref>]</p>
            <p rend="justify">ZMEUL, ZÂNA - LACULUI</p>
            <p rend="justify">ZÂNA: Stai pe loc, iasmă infernală!... Tu, care ți-ai frânt buzduganul; cadă și aripile tale!</p>
            <p rend="justify">(Aripile zmeului cad de pe umerii lui.)</p>
            <p rend="justify">ZMEUL (c-un răcnet de desperare): A!... Zâna-Lacului! sunt pierdut!... (Cade leșinat.)</p>
            <p rend="justify">(Sfârșitul actului IV.)</p>
            <p rend="justify">ACTUL V[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=61">modifică</ref>]</p>
            <p rend="justify">Teatrul reprezintă imperiul Iernii... munți de gheață, brazi încărcați de chindie.</p>
            <p rend="justify">
               <hi rend="bold">SCENA I</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=62">modifică</ref>]</p>
            <p rend="justify">GENII DE IARNĂ</p>
            <p rend="justify">(Toți sunt albi și-naripați; se joacă pe gheață, patinând.)</p>
            <p rend="justify">COR</p>
            <p rend="justify">Ce dulce viață!</p>
            <p rend="justify">În acest loc</p>
            <p rend="justify">Nu e verdeață,</p>
            <p rend="justify">Nu e nici foc;</p>
            <p rend="justify">Ci numai gheață</p>
            <p rend="justify">Și numai ceață;</p>
            <p rend="justify">Viscol și ger,</p>
            <p rend="justify">Pe câmp și-n cer.</p>
            <p rend="justify">Toată suflarea</p>
            <p rend="justify">Piere sub vânt,</p>
            <p rend="justify">Chiar însași marea</p>
            <p rend="justify">Pare-un mormânt;</p>
            <p rend="justify">Dar noi ferice</p>
            <p rend="justify">Trăim aice,</p>
            <p rend="justify">Jucăm, cântăm,</p>
            <p rend="justify">Ne desfătăm.</p>
            <p rend="justify">
               <hi rend="bold">SCENA II</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=63">modifică</ref>]</p>
            <p rend="justify">GENII, CRIVĂȚUL</p>
            <p rend="justify">CRIVĂȚUL: Genii nemernici, voi jucați, și imperiul Iernii se află în pericol de topire!</p>
            <p rend="justify">UN GENIU: Cum? Ce? Cum, dnule Crivăț?</p>
            <p rend="justify">CRIVĂȚUL: Iarna, grațioasa noastră împărăteasă, care avea să fie încoronată chiar astăzi...</p>
            <p rend="justify">GENIUL: A pățit ceva?</p>
            <p rend="justify">CRIVĂȚUL: Iarna, frumoasa copilă a Nordului, care avea să-și aleagă chiar astăzi un mire...</p>
            <p rend="justify">GENII: Ce-a pățit?</p>
            <p rend="justify">CRIVĂȚUL: Iarna, care, pe cât era de încântătoare, părea a fi rece și nesimțitoare...</p>
            <p rend="justify">GENII: Ei!... Ce i s-a întâmplat?</p>
            <p rend="justify">CRIVĂȚUL: S-a dat în dragoste cu Prier, domnul Verdeții, și astă noapte a spălat putina din palat cu el.</p>
            <p rend="justify">GENII: A fugit?</p>
            <p rend="justify">CRIVĂȚUL: Fugit! (În taină.) Dar să rămâie între noi... să nu afle poporul.</p>
            <p rend="justify">GENII: O!...</p>
            <p rend="justify">CRIVĂȚUL: A abandonat tronul, bunătate de tron, durat numai din sloiuri de gheață!... Ce nebunie!... unde a găsi o climă mai plăcută decât aice... o țară mai drăgălașă decât a noastră, unde foiesc urșii cei albi?</p>
            <p rend="justify">GENIUL II: Ei bine, ce ne facem?</p>
            <p rend="justify">CRIVĂȚUL: Să ne cătăm o altă împărăteasă, căci în imperiul Iernii nu pot domni decât femeile; și, după datinile strămoșești, împărăteasa trebuie să fie frumoasă, albă și, mai cu seamă, rece ca gheața... Dar unde să o găsim?</p>
            <p rend="justify">TOȚI: Unde... unde?</p>
            <p rend="justify">CRIVĂȚUL: Voi, care-ați cutreierat lumea, n-ați întâlnit vreo fată cu inima de gheață?</p>
            <p rend="justify">GENIUL I: Să vezi, dnule Crivăț... am fost mai an la București...</p>
            <p rend="justify">CRIVĂȚUL: Și...?</p>
            <p rend="justify">GENIUL: Și am găsit una, numai una, însă...</p>
            <p rend="justify">CRIVĂȚUL: Însă...</p>
            <p rend="justify">GENIUL: Cum a dat cu ochii de-un roșior, s-a topit...</p>
            <p rend="justify">CRIVĂȚUL: Nu mă îndoiesc... Roșiorii sunt para focului... dar ce s-aude? Ian priviți... prin văzduh trece un zmeu călare. </p>
            <p rend="justify">(Zmeul trece prin văzduh.)</p>
            <p rend="justify">
               <hi rend="bold">SCENA III</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=64">modifică</ref>]</p>
            <p rend="justify">Aceiași, ZMEUL</p>
            <p rend="justify">TOȚI (cu grijă): Zmeul!</p>
            <p rend="justify">CRIVĂȚUL: Întâia dată el calcă pe locurile acestea. Oare ce caută el pe la noi?</p>
            <p rend="justify">ZMEUL (intrând): Caut ajutor și răzbunare!</p>
            <p rend="justify">CRIVĂȚUL: Ajutor?</p>
            <p rend="justify">ZMEUL: Da! ați auzit de șotiile ce-am pățit?</p>
            <p rend="justify">GENII: Ai pățit șotii? Spune-le, să râdem și noi.</p>
            <p rend="justify">ZMEUL (posomorât): Să râdeți?</p>
            <p rend="justify">GENII (speriați): Ba-ba-ba-ba-ba, să-să-să plângem.</p>
            <p rend="justify">ZMEUL: Ascultați dar... am răpit pe Sânziana, fata lui Papură- Împărat, și, când să mă bucur de prada mea, vine un hoț și mi-o fură ca din palmă. (Furios.) Pricepeți așa obrăznicie?</p>
            <p rend="justify">GENII (tremurând): Prii-prii-pri... pri-ce-ce-ce-cepem.</p>
            <p rend="justify">ZMEUL: Sânziana cu hoțul ei și cu alți doi pământeni, doi năuci, anume Pârlea-Vodă și cu Lăcustă-Vodă, care-i întovărășesc, umblă acum rătăciți pe fața pământului, fără a putea nimeri la împărăția lui Papură... ei au ajuns până aicea și i-am zărit călcând peste hotar... mergeți de le ieșiți înainte, îi prindeți și-i schimbați în sloiuri de gheață.</p>
            <p rend="justify">CRIVĂȚUL: Pe toți, și chiar pe Sânziana?</p>
            <p rend="justify">ZMEUL: Ba pe dânsa nu... ea-i frumoasă și albă cât împărăteasa voastră, păcat numai că-i așa de rece în privirea mea. (Stă gânditor.)</p>
            <p rend="justify">CRIVĂȚUL (către genii, încet): Ați auzit?... frumoasă, albă și rece... tocmai ce ne trebuie nouă; poate că... cine știe? ne vine o împărăteasă nouă!...</p>
            <p rend="justify">ZMEUL: Vreți să-mi dați ajutorul ce vă cer?</p>
            <p rend="justify">CRIVĂȚUL: Vrem.</p>
            <p rend="justify">ZMEUL: Hai dar să le ieșim în cale și să-i robim, dar trebuie să vă dau de știre că hoțul are un fluier fermecat, prin care învinge tot... Voi, cu suflarea voastră, faceți să înghețe aerul din el, ca să nu mai poată scoate nici un sunet... astfel vom căpăta izbânda.</p>
            <p rend="justify">CRIVĂȚUL: Prea bine, însă ai uitat să ne spui numele hoțului.</p>
            <p rend="justify">ZMEUL: El se cheamă... Tot oi zice c-am zis c-oi zice...</p>
            <p rend="justify">CRIVĂȚUL: Ce-ai zis?</p>
            <p rend="justify">ZMEUL: Ducă-se dracului, l-am uitat... Hai.</p>
            <p rend="justify">(Ies cu toții prin dreapta, cântând repriza corului.)</p>
            <p rend="justify">
               <hi rend="bold">SCENA IV</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=65">modifică</ref>]</p>
            <p rend="justify">LĂCUSTĂ-VODĂ</p>
            <p rend="justify">LĂCUSTĂ (intră prin stânga, tremurând de frig, sărind și alunecând la tot pasul): Brrr... frig e!... rău mă strânge-n spete. (Alunecă.) Na! cât pe-aci să cad alivanta... prin ce locuri afurisite m-a adus naiba. Brrr!... aici o fi-nghețând și ouăle corbului... să nu stau în loc, să mă sleiesc... (Sare și lunecă.) Ține bine... măi, da ghețuș e!... de când am scăpat din ghearele și din căldarea zmeului, am umblat hai-hui prin toate colțurile lumii, împreună cu Sânziana, cu Pepelea și cu vărul meu Pârlea, fără a da de împărăția lui Papură... Brrr... Am ajuns, în sfârșit, la marea înghețată. Brrr, simt că îngheț ca dânsa. (Sare.) Am lăsat în urmă pe tovarășii mei și am rupt-o de-a fuga înainte, doar m-oi încălzi cu mișcarea... aș... (Tremură.) Iaca, mă schimb în sloi... mă prefac în înghețată de Lăcustă... la fugă... (Vrea să alerge, dar alunecă și cade.) Aoleo! (Un urs alb se coboară de pe deal în scenă.) Vai de mine!... ce se coboară spre mine?... un urs alb?... aoleo!... să mă fac că-s mort, ca să nu mă mănânce. (Stă neclintit jos. Ursul se apropie de el și-l miroase, îl întoarce cu labele, apoi se pune cu șezutul pe el, mormăind.) S-a pus turcește pe burta mea... greu e, mânca-l-ar câinii, dar încaltea mă încălzește cu blana lui. (Ursul se uită la dânsul. Lăcustă închide ochii și se face mort.) Hei!... de-aș putea să-i spintec cojocul... am cuțitul la brâu... Ian să-ncerc... (Scoate cuțitul și, când vrea să lovească, ursul se uită la el, el se oprește, apoi zice:) Și-a-ntors spatele; acu-i vremea. (Înfige cuțitul în șalele ursului, care sare mugind și se depărtează.) Paremi-se că l-am înțepat, dar nu l-am ucis... (Speriat.) Nu, nu... iaca, dihania fuge... am scăpat! (Sare în picioare și fuge lunecând în dreapta.) Am scăpat!... am scăpat! (Joacă de bucurie. În acest moment intră Pârlea, alungând furios câțiva genii care traversează scena, speriați.)</p>
            <p rend="justify">
               <hi rend="bold">SCENA V</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=66">modifică</ref>]</p>
            <p rend="justify">PÂRLEA, LĂCUSTĂ</p>
            <p rend="justify">PÂRLEA (dând cu sabia în dreapta și-n stânga prin văzduh): Na! na! na! na și ție, na și ție, na și ție! Luptă cu Pârlea vă trebuie?... Na, na, na!</p>
            <p rend="justify">LĂCUSTĂ: Ho! vere Pârleo, oprește, pune piedică.</p>
            <p rend="justify">PÂRLEA: Câți am ucis?... Pe toți?</p>
            <p rend="justify">LĂCUSTĂ: N-au rămas nici de sămânță... dar ce-ai pățit, ce te-a apucat?</p>
            <p rend="justify">PÂRLEA: După ce-ai fugit și ne-ai lăsat, ne-au atacat o ceată de dihănii albe, care voiau să răpească pe Sânziana... M-am făcut foc și le-am luat la goană pân-aici, precum ai văzut.</p>
            <p rend="justify">LĂCUSTĂ: Dar Sânziana ce-a devenit? A! vere, nu-i galant din partea ta.</p>
            <p rend="justify">PÂRLEA: Ea o știe!</p>
            <p rend="justify">LĂCUSTĂ: Cum? Ai abandonat pe Sânziana?</p>
            <p rend="justify">PÂRLEA: Dec!... Dar tu ce-ai făcut?... Nu ne-ai abandonat pe toți?</p>
            <p rend="justify">LĂCUSTĂ: Nu-i vorba de mine... mie mi-era frig, am fugit ca să mă încălzesc.</p>
            <p rend="justify">PÂRLEA (începând a tremura de frig): Și te-ai încălzit?</p>
            <p rend="justify">LĂCUSTĂ (tremurând): Ba! Ba! Ba!... am devenit gazda fiorului și a guturaiului. (Strănută.)</p>
            <p rend="justify">PÂRLEA: Și eu tij... (Strănută.)</p>
            <p rend="justify">AMÂNDOI: Să vă fie de bine.</p>
            <p rend="justify">LĂCUSTĂ: Pârleo!</p>
            <p rend="justify">PÂRLEA: Lăcustă!</p>
            <p rend="justify">LĂCUSTĂ: Stai, iaca-ți îngheață nasul.</p>
            <p rend="justify">PÂRLEA: Și ție o ureche.</p>
            <p rend="justify">LĂCUSTĂ: Să ne frecăm iute cu zăpadă... asta-i leacul. (Iau zăpadă și se freacă unul pe altul.)</p>
            <p rend="justify">AMÂNDOI: Vârtos... vârtos...</p>
            <p rend="justify">PÂRLEA: S-a roșit?...</p>
            <p rend="justify">LĂCUSTĂ: Cât un patriot... dar urechea mea?</p>
            <p rend="justify">PÂRLEA: Cât alt patriot... le-am scăpat de degerat.</p>
            <p rend="justify">LĂCUSTĂ: Ian privește... ba nu... iar se-nălbește, încă o frecătură.</p>
            <p rend="justify">PÂRLEA: Destul, vere, că l-ai jupuit de piele.</p>
            <p rend="justify">LĂCUSTĂ: Ah! Ah!... vere, viață-i asta?</p>
            <p rend="justify">PÂRLEA: Viață, dar proastă... începe a-mi fi somn.</p>
            <p rend="justify">LĂCUSTĂ: Și mie, dar să nu adormi că mori.</p>
            <p rend="justify">PÂRLEA: Apoi ce să facem?</p>
            <p rend="justify">LĂCUSTĂ: Să ne dăm pe gheață, ca să ne întreținem circulațiunea sângelui.</p>
            <p rend="justify">PÂRLEA: Fie și așa.</p>
            <p rend="justify">(Se dau pe gheață.)</p>
            <p rend="justify">
               <hi rend="bold">SCENA VI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=67">modifică</ref>]</p>
            <p rend="justify">Aceiași, CRIVĂȚUL (se oprește pe-o movilă de omăt)</p>
            <p rend="justify">CRIVĂȚUL: Vivat!... Am prins pe Sânziana... am dus-o la palatul Iernii și, prin vrăjirea soției mele, Promoroaca, am schimbat-o la față de samană acum întocmai cu împărăteasa noastră cea fugară... În curând are să vie aicea Sânziana, pentru ca să fie încoronată... iaca, cortegiul se înaintează.</p>
            <p rend="justify">(Marș la orchestră, cortegiul intră.)</p>
            <p rend="justify">PÂRLEA (oprindu-se): Ce s-aude?</p>
            <p rend="justify">LĂCUSTĂ: O fi vreo nuntă de urși albi.</p>
            <p rend="justify">PÂRLEA: Vin colea, să o privim.</p>
            <p rend="justify">LĂCUSTĂ: Și să fim gata de fugă... Te-ai mai încălzit?</p>
            <p rend="justify">PÂRLEA: M-am!... (În sunetul unui marș fantastic, intră din dreapta dignitarii imperiului Iernii, în haine albe blănite și cu mitre de gheață. După dânșii, un car de argint, tras de doi urși albi. Pe car se găsește Sânziana, purtând o mantie albă de stofă argintie și un văl subțire pe obraz. Genii mulți înconjură carul. Poporul urmează în cojoace... Carul se oprește în mijlocul scenei.)</p>
            <p rend="justify">
               <hi rend="bold">SCENA VII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=68">modifică</ref>]</p>
            <p rend="justify">PÂRLEA, LĂCUSTĂ, SÂNZIANA, CRIVĂȚUL, GENII, CORTEGIUL</p>
            <p rend="justify">COR</p>
            <p rend="justify">Vivat falnica regină,</p>
            <p rend="justify">Dulce ca o zi senină,</p>
            <p rend="justify">Mândră ca o lună plină</p>
            <p rend="justify">Și cu inima virgină.</p>
            <p rend="justify">PÂRLEA</p>
            <p rend="justify">O! ce minune încântătoare!</p>
            <p rend="justify">LĂCUSTĂ</p>
            <p rend="justify">N-am văzut alta ca ea sub soare.</p>
            <p rend="justify">AMÂNDOI</p>
            <p rend="justify">Simt pentru dânsa amor ș-amoare.</p>
            <p rend="justify">SÂNZIANA (în parte):</p>
            <p rend="justify">Bietul Pepelea, unde-o fi oare?</p>
            <p rend="justify">CORUL</p>
            <p rend="justify">Vivat falnica regină etc.</p>
            <p rend="justify">CRIVĂȚUL (prezentând o coroană de briliant)</p>
            <p rend="justify">Regină strălucită! Poporu-n fericire</p>
            <p rend="justify">Ți-oferă azi coroana, rugându-te uimit</p>
            <p rend="justify">Ca să-ți alegi un mire</p>
            <p rend="justify">Viteaz, frumos, iubit.</p>
            <p rend="justify">SÂNZIANA (încoronându-se)</p>
            <p rend="justify">Coroana pe-a mea frunte o pun azi fericită.</p>
            <p rend="justify">(Aparte.) Dar ce simt? sub coroană un frig cumplit m-a prins.</p>
            <p rend="justify">În inima-mi răcită</p>
            <p rend="justify">Tot focul, vai! s-a stins!</p>
            <p rend="justify">CORUL</p>
            <p rend="justify">Vivat falnica regină,</p>
            <p rend="justify">Dulce ca o zi senină,</p>
            <p rend="justify">Mândră ca o lună plină</p>
            <p rend="justify">Și cu inima virgină.</p>
            <p rend="justify">POPORUL: Ura!... trăiască împărăteasa noastră!</p>
            <p rend="justify">PÂRLEA: Frumoasă-i, Lăcustă... încep a mă înfierbânta.</p>
            <p rend="justify">LĂCUSTĂ: Noroc de tine!</p>
            <p rend="justify">CRIVĂȚUL: Locuitori din împărăția Iernii, se face vouă știut că astăzi împărăteasa noastră, urmând datinilor strămoșești, are să-și aleagă un mire... Acel care sărutând-o pe frunte nu va fi cuprins de frigul morții va ocupa tronul alăturea cu frumoasa lui soție.</p>
            <p rend="justify">PÂRLEA: Ce-au spus, vere, ai auzit?</p>
            <p rend="justify">LĂCUSTĂ: Auzit; taci.</p>
            <p rend="justify">CRIVĂȚUL: Care dintre voi aspiră la această fericire să se prezinte. Am zis.</p>
            <p rend="justify">PÂRLEA-LĂCUSTĂ: Eu!</p>
            <p rend="justify">PÂRLEA: Cum?... și tu, vere Lăcustă?</p>
            <p rend="justify">LĂCUSTĂ: Iaca, ba nu, că mi-a fi rușine.</p>
            <p rend="justify">SÂNZIANA (în parte): Ce văd? Pârlea și Lăcustă!</p>
            <p rend="justify">PÂRLEA: Ce voluptate mă așteaptă!</p>
            <p rend="justify">LĂCUSTĂ: Ah! am s-o strâng în brațe, ca să mă-ncălzesc.</p>
            <p rend="justify">(Pârlea și Lăcustă pleacă cu brațele deschise, dar cu cât se-apropie de carul Iernii, ei se cuprind de fiori, picioarele li se înțepenesc, limba li se leagă.)</p>
            <p rend="justify">PÂRLEA</p>
            <p rend="justify">Mult o doresc.</p>
            <p rend="justify">LĂCUSTĂ</p>
            <p rend="justify">Mult îmi e dragă...</p>
            <p rend="justify">ÎMPREUNĂ</p>
            <p rend="justify">Dar ce simțesc?</p>
            <p rend="justify">Limba-mi se leagă.</p>
            <p rend="justify">CORUL</p>
            <p rend="justify">Ei simt în piept</p>
            <p rend="justify">Fiori de gheață,</p>
            <p rend="justify">Nu calcă drept,</p>
            <p rend="justify">Rău o s-o pață.</p>
            <p rend="justify">PÂRLEA ȘI LĂCUSTĂ</p>
            <p rend="justify">Ah! simt în piept</p>
            <p rend="justify">Fiori de gheață,</p>
            <p rend="justify">Sunt eu deștept?</p>
            <p rend="justify">Sunt oare-n viață?</p>
            <p rend="justify">PÂRLEA ȘI LĂCUSTĂ (lângă car, tremurând)</p>
            <p rend="justify">Plini de... de... foc</p>
            <p rend="justify">Mă-nchin ți... ție...</p>
            <p rend="justify">No... no... noroc</p>
            <p rend="justify">De-acum mi... mie!</p>
            <p rend="justify">(Unul de o parte și altul de altă parte întind buzele ca să sărute obrazul Sânzianei, dar pe loc rămân încremeniți, strigând:) Aoleo... îngheț!</p>
            <p rend="justify">CORUL</p>
            <p rend="justify">Au înghețat!</p>
            <p rend="justify">Iată-i zăpadă!</p>
            <p rend="justify">Sunt buni de dat</p>
            <p rend="justify">Urșilor pradă.</p>
            <p rend="justify">(Sunt amândoi luați pe sus și rezemați de avanscene.)</p>
            <p rend="justify">
               <hi rend="bold">SCENA VIII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=69">modifică</ref>]</p>
            <p rend="justify">Aceiași, PEPELEA (intră alergând)</p>
            <p rend="justify">PEPELEA: Sânziană... Sânziană...</p>
            <p rend="justify">SÂNZIANA (în parte): Glasul lui Pepelea!</p>
            <p rend="justify">PEPELEA: Unde ești?... ah! iată-te. (Vrea să se apropie, poporul îl oprește.)</p>
            <p rend="justify">SÂNZIANA (aparte): Sărmanul!... de când port coroana asta de gheață... parcă nu mai simt nimic pentru el!</p>
            <p rend="justify">PEPELEA: Sânziană, nu-mi răspunzi?... O! în zadar, ești schimbată la față... eu te văd cu ochii sufletului... te recunosc.</p>
            <p rend="justify">SÂNZIANA (aparte): O, Doamne! Am ajuns rece ca iarna, inima mea nu mai bate!</p>
            <p rend="justify">PEPELEA: Sânziană! ești vrăjită... Eu sunt Pepelea, răspunde! (Se repede printre oameni.)</p>
            <p rend="justify">CRIVĂȚUL: Nenorocite!... uiți respectul ce datorești împărătesei și tulburi ceremonia cununiei?</p>
            <p rend="justify">PEPELEA: Cine se cunună, Sânziană?... cu cine?...</p>
            <p rend="justify">CRIVĂȚUL: Cu acel care o va săruta pe frunte și va avea noroc de-a nu muri înghețat pe loc.</p>
            <p rend="justify">PEPELEA: Eu vreau să-mi cerc norocul, chiar de-a fi să mor... tot mort sunt fără dânsa.</p>
            <p rend="justify">(Duo)</p>
            <p rend="justify">PEPELEA</p>
            <p rend="justify">Dulce-mpărăteasă,</p>
            <p rend="justify">Scumpa mea mireasă,</p>
            <p rend="justify">Eu sunt al tău mire</p>
            <p rend="justify">Cuprins de iubire.</p>
            <p rend="justify">Ah! îți adă-aminte</p>
            <p rend="justify">Că prin jurăminte</p>
            <p rend="justify">Legat sunt de tine,</p>
            <p rend="justify">Ca și tu de mine.</p>
            <p rend="justify">SÂNZIANA (în parte)</p>
            <p rend="justify">Sărmanul Pepele! de el rău îmi pare!</p>
            <p rend="justify">Că poate să moară dintr-o sărutare.</p>
            <p rend="justify">PEPELEA</p>
            <p rend="justify">N-am frică de moarte,</p>
            <p rend="justify">Nici de rele soarte,</p>
            <p rend="justify">Când inima-mi cere</p>
            <p rend="justify">Dulce mângâiere.</p>
            <p rend="justify">(Sânziana se coboară de pe car. Pepelea continuă.)</p>
            <p rend="justify">Dă-mi o sărutare</p>
            <p rend="justify">Plină de-nfocare,</p>
            <p rend="justify">Eu cu-a mea iubire</p>
            <p rend="justify">Zbor la nemurire.</p>
            <p rend="justify">(Strânge în brațe pe Sânziana și o sărută pe frunte. Coroana ei cade; atunci ea-și scoate vălul și apare sub figura ei.)</p>
            <p rend="justify">SÂNZIANA</p>
            <p rend="justify">Ah! în al meu suflet simt un dulce foc.</p>
            <p rend="justify">Iubesc, iubesc iară, iubesc... o! noroc!</p>
            <p rend="justify">TOȚI (cu mirare)</p>
            <p rend="justify">N-a înghețat! n-a murit!</p>
            <p rend="justify">El e mirele iubit!</p>
            <p rend="justify">SÂNZIANA ȘI PEPELEA (îmbrățișați)</p>
            <p rend="justify">Zi de fericire plină!</p>
            <p rend="justify">Împreună, cu uimire,</p>
            <p rend="justify">După-o viață mult senină,</p>
            <p rend="justify">Vom zbura la nemurire!</p>
            <p rend="justify">CORUL</p>
            <p rend="justify">Vivat falnică regină!</p>
            <p rend="justify">Vivat falnicul ei mire!</p>
            <p rend="justify">Aibă viața mult senină</p>
            <p rend="justify">Și domine-n strălucire!</p>
            <p rend="justify">
               <hi rend="bold">SCENA IX</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=70">modifică</ref>]</p>
            <p rend="justify">Aceiași, ZMEUL</p>
            <p rend="justify">ZMEUL (vine repede și respinge pe Pepelea): În lături!</p>
            <p rend="justify">TOȚI: Zmeul!</p>
            <p rend="justify">ZMEUL: Sânziana-i a mea!... Și cine îndrăznește să vie să o smulgă din brațele mele. (Ridică pe Sânziana în brațe.)</p>
            <p rend="justify">SÂNZIANA: Pepeleo!</p>
            <p rend="justify">PEPELEA (scoțând fluierul): O! fluieraș, acum să-ți văd puterea. (Suflă din fluier, dar nu scoate nici un glas.) O! fluierașul e mut!</p>
            <p rend="justify">ZMEUL: Ha! ha! ha!... ți-a înghețat suflarea, Pepeleo!</p>
            <p rend="justify">PEPELEA: Ah! sunt pierdut!... Zână! Zână binefăcătoare, ajutor, ajutor!...</p>
            <p rend="justify">
               <hi rend="bold">SCENA X</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=71">modifică</ref>]</p>
            <p rend="justify">Aceiași, ZÂNA - LACULUI (apare pe movilă)</p>
            <p rend="justify">ZÂNA: Iată-mă, Pepeleo!</p>
            <p rend="justify">TOȚI: Zâna-Lacului!</p>
            <p rend="justify">ZÂNA: Zmeule, a sunat ora sfârșitului tău de pe lumea asta!</p>
            <p rend="justify">ZMEUL: Nu-mi pasă de tine... Sânziana-i talismanul meu... și calul ne așteaptă.</p>
            <p rend="justify">ZÂNA: Calul tău? privește! (Face un semn, calul trece prin aer.)</p>
            <p rend="justify">ZMEUL: Am rămas pe jos, dar fie!... rămân cu Sânziana pe pământ.</p>
            <p rend="justify">ZÂNA: Sânziana pe pământ... iar tu, zmeule, sub pământ... dispari!</p>
            <p rend="justify">ZMEUL (afundându-se):A! (Din locul unde dispare iese o pară de foc.)</p>
            <p rend="justify">TOȚI: A!...</p>
            <p rend="justify">CORUL</p>
            <p rend="justify">A dispărut,</p>
            <p rend="justify">Arzând în pară,</p>
            <p rend="justify">Zmeul cumplit,</p>
            <p rend="justify">Cumplita fiară!</p>
            <p rend="justify">SÂNZIANA ȘI PEPELEA</p>
            <p rend="justify">Ah! am scăpat</p>
            <p rend="justify">De cruda fiară,</p>
            <p rend="justify">În dulce trai</p>
            <p rend="justify">Reintru iară.</p>
            <p rend="justify">ZÂNA</p>
            <p rend="justify">Veți fi de-acum</p>
            <p rend="justify">Ferice iară,</p>
            <p rend="justify">Hai să vă duc</p>
            <p rend="justify">L-a voastră țară.</p>
            <p rend="justify">TOȚI</p>
            <p rend="justify">Haideți cu toți</p>
            <p rend="justify">În altă țară,</p>
            <p rend="justify">Unde-i cer blând</p>
            <p rend="justify">Și primăvară.</p>
            <p rend="justify">ZÂNA: La palatul lui Papură-Împărat! (Face un semn, toți pleacă, un nour se coboară de ascunde scena.)</p>
            <p rend="justify">
               <hi rend="bold">SCENA XI</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=72">modifică</ref>]</p>
            <p rend="justify">LĂCUSTĂ, PÂRLEA</p>
            <p rend="justify">LĂCUSTĂ (trezindu-se, strănută): A!... m-am dezghețat, unde mă aflu?.. în nori?... m-am înălțat în nori?... dar ce zăresc colo?... om să fie?... nu se mișcă... (Se apropie de Pârlea.) Ciung să fie? Ba-i om!... e vărul Pârlea... Vere Pârleo! (Îl împinge.) Bocnă... sloi... a căzut sub zero! Vere Pârleo!... (Îl trage de nas.) trezește-te.</p>
            <p rend="justify">PÂRLEA (strănută): Ce-i?... cine mă cheamă? tu, vere Lăcustă?</p>
            <p rend="justify">LĂCUSTĂ: Eu și cu mine.</p>
            <p rend="justify">PÂRLEA (încă buimăcit): Sunteți doi? unde-i celălalt?</p>
            <p rend="justify">LĂCUSTĂ (căutând împrejur): Care?</p>
            <p rend="justify">PÂRLEA: Ai zis eu și cu mine... Tu și cu tine fac doi.</p>
            <p rend="justify">LĂCUSTĂ: Sărmanul! l-a balamucit gerul, aiurează.</p>
            <p rend="justify">PÂRLEA: Dar unde ne găsim, vere Lăcustă?</p>
            <p rend="justify">LĂCUSTĂ: Privește!... în nori!... hăt sus!...</p>
            <p rend="justify">PÂRLEA: În nori?... hăt sus? dar ce facem acum? unde-s ceilalți?</p>
            <p rend="justify">LĂCUSTĂ: Să te-ngrop, dacă știu.</p>
            <p rend="justify">PÂRLEA: Hai după dânșii, vere Lăcustă.</p>
            <p rend="justify">LĂCUSTĂ: Unde și pe unde?</p>
            <p rend="justify">PÂRLEA: Prin nori.</p>
            <p rend="justify">LĂCUSTĂ: Prin nori!... atâta ne mai trebuia!... Breee! Prin multe am trecut... dar prin nori... încă nu... N-am deprindere... mă umflă groaza, mă pătrunde umezeala.</p>
            <p rend="justify">PÂRLEA: Știi una, vere Lăcustă?</p>
            <p rend="justify">LĂCUSTĂ: Ba, zău, nici două.</p>
            <p rend="justify">PÂRLEA: Ai plămâni.</p>
            <p rend="justify">LĂCUSTĂ: Știu eu... nu mi-am făcut încă vizită domiciliară.</p>
            <p rend="justify">PÂRLEA: Hai să suflăm, vere, să-i risipim.</p>
            <p rend="justify">LĂCUSTĂ: Bucuros, numai de nu ne-or risipi ei pe noi.</p>
            <p rend="justify">PÂRLEA: Suflă vârtos.</p>
            <p rend="justify">LĂCUSTĂ: Iaca.</p>
            <p rend="justify">(Suflă amândoi peste nori, norii se risipesc, cortina se ridică.)</p>
            <p rend="justify">PÂRLEA: A!... i-am risipit.</p>
            <p rend="justify">LĂCUSTĂ: D-apoi ș-așa piepturi, parcă-s foi de ferar.</p>
            <p rend="justify">
               <hi rend="bold">SCENA XII</hi>[<ref target="https://ro.wikisource.org/w/index.php?title=Sânziana_și_Pepelea&amp;action=edit&amp;section=73">modifică</ref>]</p>
            <p rend="justify">Tot personalul piesei, afară de ZMEU și de ZÂNA - LACULUI</p>
            <p rend="justify">(Schimbare. Când norii se împrăștie, teatrul reprezintă un parc plin de frumusețile primăverii. În fund, fațada palatului lui Papură; dinaintea palatului o largă terasă cu scări de marmură. Papură, înconjurat de curtea lui, stă pe terasă. Poporul, răspândit printre copaci, în mai multe grupuri. În sunetul unei simfonii, Zâna-Lacului ține pe Sânziana de mână, intră pe scenă din dreapta. Pepelea se găsește la stânga ei, în urma lor vin Pârlea și Lăcustă-Vodă, Păcală, Tândală, Crivățul, genii schimbați în haine de vară și purtând buchete cu flori; ei toți înaintează spre terasă.)</p>
            <p rend="justify">PAPURĂ: Precum v-am spus, curtenilor și voi, curtezanilor, de mai multe zile îmi țiuie urechea dreaptă... semn de veste bună!... și astă-noapte am visat pe Sânziana, sub forma unui bob sositor... Trebuie să vie... Dar ce văd?... Iat-o! iat-o!...</p>
            <p rend="justify">TOȚI: Iat-o!</p>
            <p rend="justify">(Sânziana și Pepelea, împreună cu Zâna-Lacului, se apropie de tron.)</p>
            <p rend="justify">PAPURĂ: Sânziana, copila mea, tu ești?</p>
            <p rend="justify">SÂNZIANA: Scumpul meu părinte! (Se aruncă în brațele lui Papură.)</p>
            <p rend="justify">PAPURĂ: Cine te-a scăpat de zmeu? Cine te-a readus în brațele mele?</p>
            <p rend="justify">SÂNZIANA: Mirele meu, Pepelea.</p>
            <p rend="justify">PEPELEA: Cu ajutorul generos al Zânei-Lacului.</p>
            <p rend="justify">PAPURĂ: Ce de treabă Zână!... îmi vine s-o sărut... mai vârtos că-i frumoasă coz.</p>
            <p rend="justify">ZÂNA: Maiestatea-ta... binecuvântează-ți copiii, căci binecuvântarea părinților face fericirea copiilor.</p>
            <p rend="justify">(Pepelea și Sânziana îngenunchează înaintea lui Papură.)</p>
            <p rend="justify">PAPURĂ (întinzând mâinile asupra capului lor): Norocul să fie vecinic cu voi, copiii mei!</p>
            <p rend="justify">TOȚI: Ura!...</p>
            <p rend="justify">CORUL FINAL</p>
            <lg>
               <l>Trăiască Sânziana,</l>
               <l>Minunea-mpărătească,</l>
               <l>Cu dragul ei Pepelea</l>
               <l>Ferice să domnească.</l>
            </lg>
            <trailer>(Sfârșitul piesei.)</trailer>
         </div>
         <div type="div1">
            <head>Canțonete comice</head>
            <div type="div2">
               <div type="div3">
                  <head>Șoldan Viteazul</head>
                  <p rend="italic">(Teatrul represintă o piață).</p>
                  <p rend="italic">ȘOLDAN, e de gardă lîngă o gheretă. El cată-nprejur, lasă pușca și vine în fața publicului de cîntă): </p>
                  <lg>
                     <l>Eu sînt Șoldan Viteazul</l>
                     <l>Din-colo, de la Breazul,</l>
                     <l>Soldat de oaste nouă</l>
                     <l>Voinic însă cît nouă.</l>
                     <l>Într-o zi, din pacate</l>
                     <l>Mi-au pus un sac pe spate</l>
                     <l>Și coiful ist' pe cap</l>
                     <l>În care nici nu-ncap;</l>
                     <l>Și m-au trîntit la număr</l>
                     <l>C'o pușcă grea pe umăr</l>
                     <l>Cu trupul în mindir,</l>
                     <l>Cu cîlți ici la chimir;</l>
                     <l>Ș-apoi mi-au zis: Șoldane!</l>
                     <l>Stăi smirna țopîrlane,</l>
                     <l>Că de-acum ești soldat...</l>
                     <l>Soldat!... văzuși păcat?</l>
                  </lg>
                  <p rend="justify">Of! Doamne! boeri d-voastră... să nu vă fie vorba cu suparare... adică dă!.. de unde eram om de omenie ca toți pămîntenii... cu sucman, cu opinci, cu ițari, cu pene de păun la pălărie, m-o luat bun-teafăr din sat și m-o sucit și m-o schimosit și m-o tuns chilug, de-ar rîde chiar babele acum de mine. (<hi rend="italic">Arătându-și capul tuns</hi>). Dă! poftiți de videți... cap de român-i aista?... par-că m-o smuls Rusaliile și m-o păscut bobocii!.. (<hi rend="italic">oftînd</hi>) Ba nu, zău... adică cum s-ar prinde, șaga de-o parte... drept să vă spun...</p>
                  <p rend="justify">Frunză verde, verde, verde,<lb/>De m-ați crede, crede, crede,<lb/>Mi-i destul<lb/>Zau, destul,<lb/>Și-s sătul<lb/>Prea sătul<lb/>De casarmă ca de-o cușcă,<lb/>Și de muștru și de pușcă.<lb/>Căci mi-i dor de plugărie<lb/>Și de earba din cîmpie!<lb/>Valeu! valeu! inimioară,<lb/>Ca murguța sbeară, sbeară!</p>
                  <p rend="justify">Așa zău!.. după ce m-o strins vîrtos în chingi și m-o îngustat de-un palmac... apoi m-o scos la muștru... și cît ți-i ziulica Domnului de mare, mă țin la soare, ca pe un cocostîrc... ian așa!., numai într-un picior... (<hi rend="italic">se pune într-un picior</hi>) ci că să mă învețe a face marș... una... a... două... și-i dă... și-i dă cît îi ie glasul... o ține una și bună, chiar ca un palamar cu isonu la biserică... una... a... a... doua (<hi rend="italic">schimbă piciorul</hi>). Ș-apoi ian să mi te-mpingă păcatul să te clatini... valeu, mamulica mea! îți toarnă niște propele la falci de-ți strămută căpriorii... Ba nu, zău, adica cum s-ar prinde... șaga de-o parte... nu-mi era mai bine mie la țară? la locușoru meu, unde traiam în ticnă de azi pînă mîne și mă drăgosteam cu Mariuca... Nu cunoașteți pe Mariuca? fata lui moș Trochin Țară-Lunga?.. Măriuca cea cu ochii ceacîri?... (<hi rend="italic">rușinîndu-se</hi>) Mi-i ibovnică mie!.. Ce puiu de fată! S-o sorbi cu lingura.</p>
                  <p rend="justify">Cînd la boeresc eu, vara,<lb/>Mă munciam mereu,<lb/>Și veniam ostenit seara<lb/>La bordeiul meu,<lb/>Mariuca cea cu minte,<lb/>Ibovnica mea, îmi săria țop înainte<lb/>Ca o turturea.<lb/>Hopa, țupa, țupa, lupa<lb/>Amîndoi cîntam<lb/>Hopa țupa, țupa, lupa<lb/>Rîdeam și giucam.<lb/>D-apoi iar la sărbătoare,<lb/>La Paști, la Florii,<lb/>La clacă, la șăzâtoare,<lb/>La cules de vii,<lb/>Cînd de-odată 'ncepea hora,<lb/>Să ne fi văzut<lb/>Cum săriam de-odată fora<lb/>Chiar de la-nceput.<lb/>Hopa, țupa, țupa, ș. c. l.</p>
                  <p rend="justify">Dar apoi vorba ceea: ci că nu-i în toate zilele Paștele!.. Într-o zi, chiar din mijlocul horei, m-o umflat pe sus, ca să mă dea la miliție... ci că să mă facă viteaz ca Ștefan Vodă... bietu Ștefan Vodă!.. unde-i să mă vadă facînd muștru și să se bucure!.. Pușca la u... măr!.. (<hi rend="italic">ie pușca și face exercițiu</hi>) pușca la stra...jă!.. la pi...cior!.. pușca la u...măr!.. marș... rantaplan, plan, plan... (<hi rend="italic">Face marș</hi>). Atîta-mi place și mie... darabana!.. Cînd începe a bate și cînd începe mujica a cînta!.. știi?.. mă furnică pin inimă, mi s-aprind ochii ca doi jăratici, și-mi trece de dor de-a casă... atunci, zău, că m-aș bate, dar, m-aș bate păn-la moarte, pentru ca să apăr țara asta bună, care mă hrănește... atunci, zău... cum s-ar prinde... șaga de-o parte... uit și pe Mariuca și mă simt cu adevărat...</p>
                  <p rend="justify">Că sînt Șoldan Viteazul<lb/>Din-colo, de la Breazul,<lb/>De și de oaste nouă<lb/>Voinic însă cât nouă <lb/>Atunce cu mândrie<lb/>Mă văd la soldație<lb/>Cu coiful ista-n cap.<lb/>De și nu-l pre încap.<lb/>Voios mă pun la număr<lb/>Cu pușca mea pe umăr,<lb/>Și-mi place ist mindir<lb/>Și plumbii din chimir!<lb/>Atunci, român cu fală,<lb/>Aș da în foc năvală,<lb/>Să apăr țara mea<lb/>De-ori ce nevoie grea!</p>
                  <p rend="italic">(Se închină la public ostășește)</p>
                  <p rend="italic">(Cortina cade)</p>
                  <p rend="justify"> </p>
               </div>
               <div type="div3" rend="P8">
                  <head>Mama Anghelușa</head>
                  <p rend="italic">ANGHELUȘA (vine alergînd pe scenă cu un snop de buruene în mînă)</p>
                  <lg>
                     <l>Iată, iată și mătușa!</l>
                     <l>Eu sînt mama Anghelușa</l>
                     <l>Care știu discîntici mii,</l>
                     <l>Ș-orice soi de doftorii.</l>
                     <l>Pentru farmeci de iubire</l>
                     <l>Și drăcii chiar peste fire</l>
                     <l>Nici cel mare cornorat</l>
                     <l>Nu-i ca mine de-nvățat!</l>
                  </lg>
                  <p rend="justify">Așa, zău, boeri d-voastră... Nu că mă laud, dar puteți întreba și pe cuconu... cum Doamne iartă-mă îi zic?... unu cam ceacîr, cu barba-n furculiți și c-o alunică cît nuca pe vîrfu nasului... De mult ce tot trecuse astă iarnă pe la ferestrele cuconiței... iaca pozna, că-i uitai numele!... cuconița... una cam limonie la față și cu ochii în doi peri... Ei!... îl apucase pe bietul cuconășel o tuse de cele cu urechile lungi... ca să nu zic vorbă proastă... și numai eu am putut să-l tămădui de dînsa, bat-o pîrdalnicu!... că se încuibase, mă rog, în el, ca în casa ei!... Știți ce i-am dat să bee?... Ceai de cucută, fert la un loc cu un snop de pipăruși roși și dres cu puțintică terpentină.... ca vro două litre și mai bine... De-atunci să-l auzi ce glas are... Cum cîntă din ohtoic, glasul al optulea... ți-i mai-mare dragu să-l asculți... parcă-i o roată de car neunsă. Cînd vrea să zică, te miri ce... îi face gîtu scîîîrți... și Doamne! mare frumos îi mai șede... n-ar fi de diochi mititelu!</p>
                  <p rend="justify">Cindură că pomenii de diochi, trebuie să vă spun, boeri d-voastră, că mă pricep și la discîntice mai dihai decît Baba-Cloanța...</p>
                  <lg>
                     <l>Știu să fac și cu ulcica,</l>
                     <l>De ți se sburlește chica,</l>
                     <l>Cînd auzi dracii șoptind</l>
                     <l>Și pin oală bojbăind;</l>
                     <l>Atunci vezi cum vine, sboară</l>
                     <l>Pin văzduh ca o cucoară</l>
                     <l>Voinicel de dor nebun</l>
                     <l>Pe-o prăjină de alun.</l>
                  </lg>
                  <p rend="justify">I! Doamne! mulți cuconași zăresc eu aici, cărora le-ași face de dragoste cu ulcica... dac-aș ști că nu le-ar fi cu bănat. Ian spuneți drept, sărutav-ași ochișorii, să vă fac acu să-nebuniți după mine, cît sînt de bătrînă și de hardughită?... Doamne! ce m-ați mai pupa... ce m-ați mai dismerda... ce m-ați mai numi înger cu păr galben, și eu m-ași fasoli chiar că o madamă... (făcînd ca o tînără cochetă). Da șezi binișor, <hi rend="italic">mosiu</hi>... da dă-mi pace, <hi rend="italic">mosiu</hi>... Vai de mine! Ce vrea să zică una ca asta?... <hi rend="italic">mon die, mon die!... je vu pri... pardon...</hi>
                  </p>
                  <p rend="justify">Ei, dă! nu vă spărieți... c-așa glumesc eu. Da de cumva aveți ceva ahturi la suflet... și v-o picat tronc la inimă, vr-o cuconiță frumușică.... fie și cu bărbat... tot una-i... să vă-nvăț eu meșteșug bun. Prindeți un liliac în noaptea ajunului Bobotezei și-l îngropați într-un furnicar. Peste trii zile nu rămîn din el decît două ciolănașe subțirele: un cîrligel ș-o lopățică. De-i atinge cuconița cu cîrligelul?... te-o văzut Dumnezeu! ai prins păsăruica-n laț... De-i lovi bărbatul cu lopățica?... l-o luat dracii!... Se duce de-a tumba peste nouă mări și nouă țări... curată socoteală... Ei! dar pînă la liliac... veniți la mama Anghelușa.</p>
                  <lg>
                     <l>Știu să stîng în apă răce</l>
                     <l>Cărbuni roși vr-o cinci-spre-zece</l>
                     <l>Pentru-acei puțini isteți</l>
                     <l>Ce le zic că-s diocheți.</l>
                     <l>Știu a face case bune;</l>
                     <l>Și le stric, zău, de minune,</l>
                     <l>Mai dihai și mai dibaci</l>
                     <l>De cît cei ce stric baraci.</l>
                  </lg>
                  <p rend="justify">Ași putea să vă spun multe case stricate de mine... dar mi-i să nu se supere cineva și oare cine...</p>
                  <lg>
                     <l>Mai știu leacuri multe încă</l>
                     <l>Pentru cei ce zac de brâncă</l>
                     <l>Și cotei lingușitori,</l>
                     <l>Șed pe brînci de multe ori.</l>
                     <l>Mai știu iar o doftorie</l>
                     <l>Ca să scapi cu dibăcie</l>
                     <l>De acei ce port minciuni</l>
                     <l>Ca o marfă de nebuni.</l>
                  </lg>
                  <p rend="justify">Pentru cel care stă culcat pe brînci și necinstește omenirea, puind-o în rîndul dobitoacelor, după cum spunea răposatul dascăl Pralea... Dumnezeu să-l odihniască!... cel mai bun leac ca să-l vindeci, 'i s-aduci vr-o patru surugii de la poștă și să le poruncești ca să ureze ca în ajunul sfîntului Vasile, cu harapnicile pe spinarea lui. Peste un ceas, un ceas și jumătate, să fii sigur că se scoală din brînci în picioare și rămîne vindecat pentru vecii vecilor, amin. Iar pentru cei cari aruncă venin cu limba peste unii și alții, dacă vrei să nu mai clevetească cît or trăi?... să iei o sută și mai bine de ace englizești și să le înfigi în vîrful limbii lor. Pe urmă să le scoți cîte unu, unu, și în locul lor să presori sticlă pisată și amestecată cu praf de piatra iadului. De-or mai spune minciuni vr-o dată... vina mea să fie! </p>
                  <lg>
                     <l>Credeți, credeți pe mătușa,</l>
                     <l>Că sînt mama Anghelușa</l>
                     <l>Cunoscută-aici în Ieși</l>
                     <l>Și nu fac la nime greș.</l>
                     <l>Pentru farmeci îs vestită,</l>
                     <l>Și de mulți chiar ispitită;</l>
                     <l>Drept dovadă vă uitați...</l>
                     <l>Țara-i grea de fermecați!</l>
                  </lg>
                  <p rend="justify">Acu farmecile ca farmecile... dar cît pentru ale gospodăriei... apoi nu s-a dat pe fața pămîntului o jupîneasă mai iscusită decît Anghelușa... nu că mă laud, dar...</p>
                  <lg>
                     <l>Știu să fac de toate bune,</l>
                     <l>Vutci, dulcețuri de minune,</l>
                     <l>Și beltele de gutăi</l>
                     <l>Care scot dinții cei răi.</l>
                     <l>Cozonaci de modă nouă,</l>
                     <l>Fără unt și fără ouă,</l>
                     <l>Și-nvîrtite ce, mă giur,</l>
                     <l>Pot sluji de coafiur.</l>
                  </lg>
                  <p rend="justify">Cine va vrea să mă iee jupîneasă-n casă, 'i scutit de marșan de mode... Ș-apoi îi mai aduc și alt folos... Dacă are copii, să-i dee pe mîna mătușei... Ți-i hărăcsesc de spasmuri și le discînt de diochiu ca mai bine... că eu am umblat pe unde și-a înțărcat dracu copiii, și am deprins de toate...</p>
                  <lg>
                     <l>Știu să fac discînteci grele</l>
                     <l>Pentru ori ce boale rele:</l>
                     <l>Precum boala de turbat,</l>
                     <l>De bîrfit și de furat.</l>
                     <l>Sau de-a șerpilor mușcare,</l>
                     <l>Sau de-acea rea boală, care</l>
                     <l>Schimbă sufletu 'n români</l>
                     <l>Și-i preface în păgîni!</l>
                  </lg>
                  <p rend="justify">Dar mai ales, boeri d-voastră, ce știu bine?... îi să lecuesc de friguri, de dureri de cap, de dureri de măsele și de urît. De pildă, l-o apucat pe cineva frigurile, fie lui acolo?... pune-i frumușel trupu în apa cu ghiață și-i dă să mănînce vr-o doi harbuji necopți. Pe deasupra dă-i să bee lapte crud și botezat cu apă de ploae... peste un ceas îi gata!...</p>
                  <p rend="justify">Pentru dureri de cap... cunosc două leacuri fără greș... le-am învățat de la răposatu doftoru Flaimuc, care s-o dus de mult pe ceea lume ca să-și vadă bolnavii. Ei!... dacă-i durerea din răceală, și-i nouă? pune vr-o zece ferari să bată cu ciocanele cît îi ziulica de mare: și-n vreme ce ți-or bocăni la ureche, șezi plecat cu capu pe-o tipsie plină, de mangal aprins. Iar dacă-i durerea veche și înrădăcinată? n-ai decît să te tunzi chilug, și păru ce rămîne pe cap să-l smulgi cu cimbistra fir cîte fir... Cu chipul aista scoți toată răutatea din cap și rămîi pleșuv... dar teafăr. Pentru dureri de măsele, cel mai bun lucru-i să nu te dai pe mîna doftorilor de dinți; sau dacă nu te vindeci cu atîta, să iei sîmburi de persică și să-i strici cu măseaua cea rea. Iar dacă nici chipul aista nu-ți folosește?... să clătești gura de trii ori pe zi cu vitriol clocotit... (<hi rend="italic">vorbește ca Nemții</hi>) la tot unu dat, cîte un feleșan mare... (<hi rend="italic">cu glas firesc</hi>) ca în rețetă.</p>
                  <p rend="justify">În sfîrșit pentru boala urîtului, care-i boala cea mai a dracului din lume?... ascultați...</p>
                  <lg>
                     <l>Dragi boeri și cuconițe,</l>
                     <l>Holtei, fete, văduvițe,</l>
                     <l>De vroiți numai de cît</l>
                     <l>Să vă treacă de urît:</l>
                     <l>Lăsați iute casă, masă,</l>
                     <l>Și cu inima voioasă</l>
                     <l>Alergați, vă sfătuesc</l>
                     <l>La teatrul românesc.</l>
                  </lg>
                  <p rend="justify">Ce vă spun eu... de s-a mai ține urîtul de d-voastră?... să nu-mi ziceți Anghelușa. </p>
                  <lg>
                     <l>Credeți, credeți pe mătușa</l>
                     <l>Căci sînt mama Anghelușa</l>
                     <l>Cunoscută-aici-n Ieși</l>
                     <l>Și nu dau la nime greș.</l>
                     <l>Eu sunt gata și ferice</l>
                     <l>De-a sluji pe toți aice.</l>
                     <l>Cînd îți vrea să vă slujesc...</l>
                  </lg>
                  <p rend="italic">(bătînd în palme)</p>
                  <p rend="justify">Pan, pan, pan... și eu sosesc.</p>
                  <p rend="italic">(Se închină și pleacă alergînd).</p>
                  <p rend="italic">(Cortina cade).</p>
                  <p rend="justify"> </p>
               </div>
               <div type="div3" rend="P8">
                  <head>Herșcu Boccegiul </head>
                  <subtitle>Cînticel comic</subtitle>
                  <p rend="justify">Cîntat de d-nul Millo, pe Teatrul din Iași. 1851.</p>
                  <p rend="justify">(Teatrul reprezintă o stradă din Iași. La ridicarea cortinei se aude în culise hămăit de cîni.)</p>
                  <p rend="justify">HERȘCU (strigă spăriat): Avei! țibi, țibi, chețel. (Întrînd.) Țibi, țibi, chețel, che te lovesc cu cotu. Țibi, chine pintenog… arihnăndă tatnără! (Vine în fața scenei, strigînd:) Marfă! marfă! morunțușuri!… forficele… andrele… vax pentru cibuțele… frunze pentru obrijele… marfă… marfă!… (Cătră public.) Slug d-vostră, boieri și chicoane! nu poftiți ceva morunțușuri de Lipschi și de Paris?… Am de toate, zic zeu!… de care poftiți de acele nu ghesiți… Vreți se videți, mă rog?… Eu nu silesc pe nime… (Pune bocceua gios ș-o dezleagă.) Dacă nu cumpărați nimichi, nu mă supăr… che eu sint Herșcu Boccegiu, cunoscut pin toate casele boierești, zic zeu! Am marfă de mofluz ieftină și fără tocmeală… Inchi se videți… poftim mă rog… (Scoate marfa cîte una și o arată publicului în vreme ce cîntă strofele următoare:)</p>
                  <lg>
                     <l>Marfă, marfă de Paris!</l>
                     <l>Astăzi chiar o am deschis,</l>
                     <l>Ș-o dau ieftină, zic zeu,</l>
                     <l>Ca să schep de ea și eu!</l>
                     <l>Foarfeci mari de tuns un chichi<ref target="https://ro.wikisource.org/wiki/Herșcu_Boccegiul#cite_note-1">[1]</ref>
                     </l>
                     <l>Cei ce prind prea mult arichi<ref target="https://ro.wikisource.org/wiki/Herșcu_Boccegiul#cite_note-2">[2]</ref>.</l>
                     <l>Brice lungi de dat perdaf</l>
                     <l>Celor cu pricini de jaf.</l>
                  </lg>
                  <p rend="justify">Pentru așa moțpănoi nu trebuie judecătorie… trebuie bărbierie ca se-i usture păn’pi chele<ref target="https://ro.wikisource.org/wiki/Herșcu_Boccegiul#cite_note-3">[3]</ref>.</p>
                  <lg>
                     <l>Poftim ace de cîrpit</l>
                     <l>Și clei tare de lipit</l>
                     <l>Inimile ce-au slăbit,</l>
                     <l>Cugete ce-au putrezit.</l>
                     <l>Poftim apă de livant</l>
                     <l>Pentru cavaler galant;</l>
                     <l>Chind pe nas o tragi, o-nghiți.</l>
                     <l>Faci pe loc hafiți, hafiți!</l>
                  </lg>
                  <p rend="justify">(Strănută.)</p>
                  <p rend="justify">(Cătră public.) Cum ai spus, mă rog? să-mi fie de ghici… Foarte mulțumesc d-tale… nu primesc.</p>
                  <lg>
                     <l>Poftim praf de dinți pre bun</l>
                     <l>Pentru-aceia care spun</l>
                     <l>Minciuni lungi de șepte coți…</l>
                     <l>Se le cadă dinții toți,</l>
                     <l>Poftim roș-roșior… îl vînd</l>
                     <l>Pentru-acei mișei de rînd</l>
                     <l>Care, orișice pățesc,</l>
                     <l>Pe obraz nu se roșesc!</l>
                  </lg>
                  <p rend="justify">Cumpărați, mă rog, ca să le trimiteți lor prezent de Paști, în loc de vovă<ref target="https://ro.wikisource.org/wiki/Herșcu_Boccegiul#cite_note-4">[4]</ref> roși… Nu-i scump… che am adus multă de asta.</p>
                  <lg>
                     <l>Mai poftim și cherți de gioc</l>
                     <l>Mesluite pe noroc,</l>
                     <l>Se te faci mult mai dihai,</l>
                     <l>Mai dihai dccît un crai.</l>
                     <l>Mai poftim și alte cherți</l>
                     <l>Unde dache mult învăți</l>
                     <l>Te faci foarte procopsit.</l>
                     <l>Procopsit sau pricopsit.</l>
                  </lg>
                  <p rend="justify">Videți d-vostră… cherți și cherți… așa-i? însă aste se vînd atît de mult… che s-o dat vînzarea lor în otcup… chind astelalte le cumpără degeaba numai șoarecii… Adichi… zic zeu!… Învățați trebuie să fie șoarecii din țara Moldovii! Cum ai zis, mă rog? chit ține? Nu-i scump… așa se trăiesc! Cine-ntreabă, zece lei, cine cumpără, cinci lei. Voăs?… chit dracu pe tată lui?… adichi si mi ierți… marfă de Paris și de Lipschi, nu-i marfă de Podlelvoei<ref target="https://ro.wikisource.org/wiki/Herșcu_Boccegiul#cite_note-5">[5]</ref> … Astă marfă din boccea am adus-o eu singhir din Momorniți, și chiti am pățit păn-aice… Dumnezeu fereasche!… Să videți, mă rog. M-am pornit de pe graniți ca un boier mare… cu cherîta cu doi voiști<ref target="https://ro.wikisource.org/wiki/Herșcu_Boccegiul#cite_note-6">[6]</ref> și cu un cal care făcea chit opt. Dar chind am pornit, m-o apucat pe drum deodată un viforoi cheptușit cu omăt și pe față și pe dos. Chind mă bătea peste obraz, chind mă bătea peste ceafă; dar eu strigam vio, vio, la calul cel de pe cheruță… și chind strigam vio… calul făcea ho… și sta pe loc… Eu vio, el ho! eu vio, el ho!… ghirai șvarț!… așa supărare mare… de chind o trecut jidovii Mare Roșie, inchi n-am pățit, zic zeu! Perciunii mi se făcuse meciuchi și barba țepuși… inchit m-o prins un gutunar piste nas, de cele tătărești… Ba inchi ce se vezi?… che șuieram pe nas ca un tilharoi… chind mă răsu flam, făceam: fhiu… Ș-așa, mă rog, ca să nu mai lungesc vorbe degeaba… am agiuns în codru Herții!… aveei! știți d-vostră ce-i codru Herții? avei! mamu nieu!</p>
                  <p rend="justify">I</p>
                  <p rend="justify">(Arie jidovească)</p>
                  <lg>
                     <l>Codru Herții (ter) cel de morte,</l>
                     <l>La jidani-i dușman forte.</l>
                     <l>Ei vei! main got!</l>
                     <l>Dacă ești cam rufos,</l>
                     <l>Voinicos… da fricos,</l>
                     <l>Zic zeu, mori de tot!</l>
                  </lg>
                  <p rend="justify">(bis)</p>
                  <p rend="justify">II</p>
                  <lg>
                     <l>Mamă, tată! (ter) mare frichi</l>
                     <l>Ține cale la potichi!</l>
                     <l>Ei vei! main got!</l>
                     <l>Dacă ești cu zuluf</l>
                     <l>Și pe cap plin de puf,</l>
                     <l>Zic zeu, mori de tot!</l>
                  </lg>
                  <p rend="justify">(bis)</p>
                  <p rend="justify">Acolo o perit jupînu Ițichi Zarafu care era tare voinicos și chind se mînia… de frichi fugea pi deal ca pi vale; și jupînu Solomonichi harabagiul care purta totdeauna la drum un harțagan<ref target="https://ro.wikisource.org/wiki/Herșcu_Boccegiul#cite_note-7">[7]</ref> mare pentru volintiroi, și chind se întîlnea cu dînșii… le da degrabă harțaganu, ca să nu se facă primejdie. Și chiți au mai perit! se fie la dînșii acolo unde și-au lăsat papucii!… a vei!… codru Herții!..:</p>
                  <lg>
                     <l>Dumnezeu fereasche, chit am mai pățit!</l>
                     <l>Eu mă mir de frichi cum de n-am murit?</l>
                     <l>Ei vei, mamu nieu!</l>
                     <l>Ei vei, tatu nieu!</l>
                     <l/>
                     <l>M-au prins telheroii! m-au prins, i-am văzut;</l>
                     <l>Ba-nchi mi se pare che m-au și bătut.</l>
                     <l>Ei vei, mamu nieu!</l>
                     <l>Ei vei, tatu nieu!</l>
                     <l/>
                     <l>Mi-au făcut morișchi, chiar pintre perciuni.</l>
                     <l>Așa talhari închi n-am văzut nebuni!</l>
                     <l>Ei vei, mamă nieu!</l>
                     <l>Ei vei, tată nieu!</l>
                  </lg>
                  <p rend="justify">Da să videți, mă rog, cum s-o întîmplat cu bătaie. Nu eram departe de Dorohoi… tirg jidovesc ca și tirgu Ieși. Mai avem un deal ș-o vale ș-o limbi de pădure. Eu mergeam fără griji: pentru che nu-s fricos. Chind deodată zăresc înainte două matahale groase și spetoase și bărboase și mustețoase, care băga frichi la oase. Chind le-am zărit, am murit… dar fiindche nu-s fricos… mi-am scos degrabă și cușmă și chitic de pe cap și le-am pus ună-n dreapta, ună-n stinghi… ca să Vadă telheroii che suntem mai mulți.</p>
                  <p rend="justify">— Stăi, Iudă! răcneștc deodată un matahal.</p>
                  <p rend="justify">Eu zic vei! calul face ho! și ne oprim trustoți. Dache ne-am oprit… telheroii o-nceput a veni spre cheruță cu ghind reu. Eu, cu cap, strig la dînșii:</p>
                  <p rend="justify">— Nu veniți, nu… Voi sînteți doi, noi sîntem trii!</p>
                  <p rend="justify">— Da ce sînteți voi, tîrtane?</p>
                  <p rend="justify">— Noi sintem oameni buni cu frichi … a lui Dumnezeu, sfinți părinți de la mănăstire, zic zeu; „Dache nu mă crezi pe mine care-s harabagiu, întreabă și pe jupînu Leiba din fundu cheruții.”</p>
                  <p rend="justify">Aci m-am greșit cu vorba puțintel, și volintiroii m-au ințeles che eram boccegiu… mamu nieu! chind s-au aruncat pe mine ca doi zăvozi… și chind o înce put a-mi scutura de omet chelea dracului<ref target="https://ro.wikisource.org/wiki/Herșcu_Boccegiul#cite_note-8">[8]</ref> cu ciomegile… vei, vei, vei! parcă bătea în păpșoi, zic zeu. Eu strigam ghevalt… Urzichi!<ref target="https://ro.wikisource.org/wiki/Herșcu_Boccegiul#cite_note-9">[9]</ref> și mă luptam ca un voinicos… pentru che nu-s fricos… dar ce folos! chind făceam eu ghicischi flischi… ei cu ciomagul trosc! și pliosc!… Chind eu eram dedesupt, chind ei deasupra… chind ei deasupra, chind eu dedesupt… Ai vei! tatu nieu! telheroii mă făcea chiseliți dacă nu mă scăpa de pe dinșii niște creștini botezați. (Oftează.)</p>
                  <p rend="justify">Bine-o zis cine-o zis che jidanu nevoieș se-neacă pe uscat! A doua zi chind făcea cucoșu chichirighi… m-am pornit de la Dorohoi, inse păcatu mă alunga, chit pe cole, chit pe dincole ca pe un ghischi… și chite am mai pățit!… Ei vei! codru Herții!… Mai bine dechit să faci neghistorie cu dinsu, mai bine să șezi linghi balabustă. (Duios.) Balabustă!… și eu inchi am o balabustă… și ce balabustă frumușichi, cu față de ghermesit de Lipschi… fain, fain… Chind o vezi, te apucă un fior din talpe și gioci ca un curcan bătrîn. Eu mor de pe dinsa de dragoste, și toți jidanii mor de pe ciuda mea. Ha, ha, ha… parche sint un grof jidovesc, așa-s fudul cu balabustu nieu!… ș-apoi poate che n-am dreptate?</p>
                  <p rend="justify">(Arie jidovească)</p>
                  <lg>
                     <l>Balabustă mititichi,</l>
                     <l>Dragă nieu,</l>
                     <l>Tare-i tare frumușichi!</l>
                     <l>Zic și zeu.</l>
                     <l>Chind o văd eu pe dugheană,</l>
                     <l>Vai, vai, vail</l>
                     <l>Mă măninchi pe sprinceană,</l>
                     <l>Hai, hai, hai!</l>
                     <l>Handiridi, ridi, ridi, ridi, ridi, ridi</l>
                     <l>Handiridi, ridi, Ruhala!</l>
                     <l>Handiridi, ridi, ridi, ridi, ridi, ridi</l>
                     <l>Handiridi, ridi, Zugzala.</l>
                     <l/>
                     <l>Mititichi balabustă,</l>
                     <l>Dragă nieu,</l>
                     <l>Poartă rochii fără bustă</l>
                     <l>Zic și zeu.</l>
                     <l>Ea pe cap e rasă, rasă</l>
                     <l>Vai, vai, vai!</l>
                     <l>Ș-așa inchi-i mai frumoasă</l>
                     <l>Hai, hai, hai!</l>
                     <l>Handiridi, ridi etc. etc.</l>
                     <l>Balabusta cea frumoasă,</l>
                     <l>Draga nieu,</l>
                     <l>Chiteodată-i mînioasă</l>
                     <l>Zic și zeu.</l>
                     <l>Dar chind văd che-i așa Rifchi</l>
                     <l>Vai, vai, vai!</l>
                     <l>Ca o broască mă fac lifchi</l>
                     <l>Hai, hai, hai.</l>
                     <l>Handiridi, ridi etc. etc.</l>
                  </lg>
                  <p rend="justify">(Herșcu gioacă într-un picior, bătînd în palme, în vreme ce cîntă „Handiridi”. Deodată se aude un lătrat de cîne în culise. Herșcu se oprește spăriat și aleargă de ie cotul de gios.) Țibă, chine… Arihnăndă tatnără… Mi-a sărit inimă din loc. (Stupește în sîn.) Am socotit che m-au mîncat… (Cu mînie.) Am se te lovesc cu botu peste cot… las! las! volintiroi buțuf<ref target="https://ro.wikisource.org/wiki/Herșcu_Boccegiul#cite_note-10">[10]</ref>. (Cătră public.) Poftiți, ori nu poftiți?… vreți se-mi faceți ceva alișveriș, che n-am vreme de prăpădit. D-vostră știți numai se rideți de mine și nu-mi cumperați nimichi… Ei! atît păgubi pe țara nostră… (Strînge bocceua.) Pentru che sint jidan boccegiu, de aceea nu vroiți se-mi faceți seftenlichi… Poftim de mergeți pi la dugheni mari ca se plătiți indoit. (Pune bocceua pe umeri.) Boieri d-vostră, mai am inchi o marfă, (rușinîndu-se) dar nu știu dache se cade se…</p>
                  <lg>
                     <l>Mai am inchi și mănuși</l>
                     <l>Și le-aș da făr’ nici un gruși</l>
                     <l>Dacă-aș ști, boieri, che vreți</l>
                     <l>Mie-n palme se-mi băteți!</l>
                     <l>Am de toate, cum vedeți;</l>
                     <l>Marfa mea nu are preți</l>
                     <l>Ș-o dau ieftină, zic zeu,</l>
                     <l>Ca se scap de ea și eu.</l>
                  </lg>
                  <p rend="justify">(Se pornește strigînd: „Marfă, mărunțușuri”. Cînii latră în culise… Herșcu se apără cu cotul pe dinapoi.)</p>
                  <trailer>(Cortina cade.)</trailer>
                  <div type="div4">
                     <head>Note[<ref target="https://ro.wikisource.org/w/index.php?title=Herșcu_Boccegiul&amp;action=edit&amp;section=1">modifică</ref>]</head>
                     <list type="ordered">
                        <item>
                           <ref target="https://ro.wikisource.org/wiki/Herșcu_Boccegiul#cite_ref-1">↑</ref> Un pic [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-2">↑</ref> Aripi [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-3">↑</ref> Pele [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-4">↑</ref> Ouă [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-5">↑</ref> Podul Ilioaei [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-6">↑</ref> Oiște [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-7">↑</ref> Iartagan [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-8">↑</ref> Materia halaturilor jidovești se numește: pelea dracului [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-9">↑</ref> Urzică, vestit agent al poliției din Iași [V.A.].</item> 
                        <item>
                           <ref target="https://ro.wikisource.org/wiki/Herșcu_Boccegiul#cite_ref-10">↑</ref> Bețiv [V.A.].</item>
                     </list>
                  </div>
               </div>
               <div type="div3" rend="P8">
                  <head>Clevetici, Ultra-demagogul </head>
                  <subtitle>Cînticel comic</subtitle>
                  <p>Cîntat de d-nul Luchian, pe Teatrul din Iași. 1862.</p>
                  <p>(Teatrul reprezentă un salon.)</p>
                  <p>CLEVETICI (cu frac negru, jiletcă Robespierre, cravată de matasă albă și cu barba-n furculiță, întră pe ușa din fund): Sănătate și frățietate, domnilor cetățeni!… Am aflat că sînteți adunați în colegiu eleptoral pentru alegerea unui deputat, și iată-mă-s, alerg ca să vă espun profesiunea mea de credință.</p>
                  <lg>
                     <l>Eu sînt celebrul Clevetici</l>
                     <l>Cunoscut nu de mult pe-aici,</l>
                     <l>Liberal ultra, jurnalist</l>
                     <l>Și constituționalist.</l>
                     <l>Unii-mi zic că-s demagog,</l>
                     <l>Alții că sînt numai un gog…</l>
                     <l>Dar eu n-asud, eu sufăr tot</l>
                     <l>Căci sînt un mare patriot!</l>
                  </lg>
                  <p>Ce vroiesc eu, domnilor?… O știți din coloanele ziarului meu: Gogoașa patriotică.</p>
                  <p>Vreu mai întîi consacrarea aptului de la 5 și 24 ghenar, ca unul ce este făcut de mine și numai de mine…</p>
                  <p>Dar, domnilor, eu singur am fost atît de putinte ca să aprind soarele acelei zile memorabile!… Și, cu toate aceste, priviți: nu-s nici macar un ministru!</p>
                  <p>Al doilea. Vreu respeptul Convențiunei cu condițiune de a fi schimbată în totul, ca una ce a fost elaborată de străini, fără concursul patriotic al românilor…</p>
                  <p>Al treilea. Vreu sufragiul universal pentru ca toată țara să se prefacă într-o urnă eleptorală. Vreu mai mult, domnilor; vreu ca tot locuitorul să fie reprezentant al Națiunei.</p>
                  <p>Ce spectacol măreț!…</p>
                  <p>Patru milioane de deputați la un loc cerînd cuvîntul!</p>
                  <lg>
                     <l>Sînt novator, am idei mari.</l>
                     <l>Idei revoluționari.</l>
                     <l>Vreu să răstorn, să schimb, să dreg…</l>
                     <l>Dar ce cîștig?… cu ce m-aleg?</l>
                     <l>Unii îmi zic vrednic roman.</l>
                     <l>Alții pretind că-s șarlatani</l>
                     <l>Dar eu n-asud, eu sufăr tot,</l>
                     <l>Căci sînt un mare patriot)</l>
                  </lg>
                  <p>Ce vreu eu, domnilor?… Un lucru prea simplu! Vreu libertatea absolută!… Să nu mai atîrne servitorii de stăpîni, copiii de părinți, soldații de șefi…</p>
                  <p>Vreu ca toți bunii români să se poată aduna cu miile cînd îi voi chema eu, fără a da de știre guvernului. Vreu egalitatea perfectă!… să nu mai fie săraci și bogați, mici și mari, slabi și grași, proști și cu cap, oameni și vite… Vreu să imitez în țara mea toate fazele revoluțiunei franceze, căci numai prin tulburare o națiune se civilizează… dar cine m-ascultă? Găsesc o oarbă opusăciune din partea unor strig’ unor retrograzi ruginiți ca Sandu Napoilă.</p>
                  <lg>
                     <l>Munții cei mari cu-ale lor stînci</l>
                     <l>Vreu să-i răstorn prin văi adînci.</l>
                     <l>Să nivelez tot pre pămînt…</l>
                     <l>Dar cine-mi crede de cuvînt?</l>
                     <l>Unii îmi zic să sînt tribun.</l>
                     <l>Alții pretind că sînt nebun!</l>
                     <l>Dar eu n-asud, eu sufăr tot,</l>
                     <l>Căci sînt un mare patriot!</l>
                  </lg>
                  <p>Ce vreu eu, domnilor? Vreu să fiu caua, să fiu spada de Damocles a conservatorilor și idolul popului suveran!</p>
                  <p>De aceea vreu să împart moșiile proprietarilor… Dar mă veți întreba dacă eu însumi sînt proprietar? Ba nu, însă aceasta nu invalidează convicțiunile mele socialiste. Eu, domnilor, sînt un cetățean însetat de glorie și de amoarea popularităței, și, prin urmare, oricît de grele să fie împregiurările politice ale țârei, eu am curagiul a striga în gura mare: arme, arme, arme! căci mă cred brav ca Ștefan cel Mare și ca Mihai Viteazul.</p>
                  <lg>
                     <l>Vreu pre români să-i fac pe loc</l>
                     <l>Romani antici, viteji de foc,</l>
                     <l>Ca să ținem resbel cu ruși,</l>
                     <l>Englezi, chinezi, turci, nemți și pruși.</l>
                  </lg>
                  <p>(Se aude afară bătaie de tobă. Clevetici se sparie strigînd:) Aoleo! ce să fie? (El aleargă la fereastră și se întoarnă adăogînd:) Am crezut că-s ei!…</p>
                  <lg>
                     <l>Unii îmi zic că-s hărțăgos.</l>
                     <l>Alții pretind că-s cam fricos…</l>
                     <l>Dar eu n-asud, eu sufăr tot,</l>
                     <l>Căci sînt un mare patriot!</l>
                  </lg>
                  <p>Ce vreu eu, domnilor? Vreu libertatea cea mai nemărginită a presei, pentru ca să pot batgiocori cînd îmi place și pe cine-mi place. Vreu să răstorn tot ce esistă, pentru ca să-mi fac un pedestal din ruinele prezentului și să mă urc pe acel pedestal ca să proclam republica democratică și socială. Trecutul e al strigoilor, prezentul e al moderaților, viitorul e al meu!</p>
                  <lg>
                     <l>Trecut, prezent, nu mă sfiesc</l>
                     <l>Să-i critic rău, să-i osîndesc,</l>
                     <l>Căci eu, eu, eu și numai eu,</l>
                     <l>Sînt bun român și știu ce vreu.</l>
                     <l>Unii m-admir, alții mă-nchid.</l>
                     <l>Unii mă plîng, alții mă rîd….</l>
                     <l>Dar eu n-asud, eu sufăr tot,</l>
                     <l>Căci sînt un mare patriot!</l>
                  </lg>
                  <p>Cercați, domnilor, să mă trimiteți la Cameră, cu mandatul de reprezentant al Națiunei, și atunci veți videa ce poate Clevetici… Închipuiți-vă că sînt în Cameră… iată-mă-s la locul meu… (Se pune pe scaun.) Cer cuvîntul, d-le președinte… cer cuvîntul… 10 nu mi-l dai? prea bine! (Se scoală și vine în fața publicului.) Am cerut cuvîntul pentru ca să combat opiniunea emisă de d-nul ministru de finanțe în cestiunea budgetului. Deși onorabilul preopinent a cerut cestiunea prealabilă, voi întreba ce este budgetul, d-lor? Budgetul, d-lor, este pulsul unui stat!… trebuie în consecință să-l pipăim cu luarea-aminte a unui medic… Lăsînd dar deoparte pe d-nul ministru de finanțe care a sulevat această cestiune urgentă, mă voi adresa cătră d-nul ministru de justiție, pentru ca să-l întreb: cum de a cutezat a călca sacrul princip al inamovibilităței consacrat de Convențiune, depărtînd de la giudecătoria nu știu cărui district pe onorabilul cetățean Cîrcioc, ce a dat atîtea probe de integritatea cea mai pură și de patriotismul cel mai pur? Îmi va răspunde negreșit d-nul ministru de resbel că formarea unei nouă baterii este necesară? Însă, domnilor, strămoșii noștri romani, companionii de arme al strămoșului nostru Traian, n-aveau trebuință de atîtea tunuri pentru ca să învingă pe inimici, și cînd e cestiunea de bani, se cuvine să fim economi, căci acest budget este produs de obolul săracului, acelui sărman asuprit și nenorocit, pe care cad toate sarcinele!… acelui ilot ce geme de secoli, fără ca d-nul ministru de interne să se fi îngrijit pănă acum de a propune Camerei un proiept de lege pentru ușurarea clasei de gios… A! D-le ministru de interne! dacă ai avea alte gînduri decît acel de a prinde o rădăcină eternă pe scaunul președinței, ai gîndi că dinaintea d-tale două drumuri sînt deschise, acela urmat de Bimbașa Sava și acela urmat de Cavur!… În darn d-nul ministru al afacerilor străine mă întrerumpe sub pretest că n-aș fi în cestiune… D-lui nu știe uzul parlamentar, dar eu… sînt trimis aici de Națiune ca reprezentantul intereselor ei. Acest mandat sacru îl voi îndeplini ca cetățean liber și liberal, apărînd cu energie și cu logică (iute) libertatea, egalitatea, dreptatea, fraternitatea, inviolabilitatea, inamovibilitatea, autonomia, Convențiunea, drepturile naționale, garda națională, partidul național și celelalte… (răsuflîndu-se) căci eu… și de ce nu? am toate calitățile de a fi ministru!… O mărturisesc cu toată modestia, d-lor, pentru că am fost, sînt și voi fi cetățean român și nu am obicei de a aprinde lumînări, din contra, eu le sting… (Glasul i se stinge; el urmează a vorbi prin gesturi.)</p>
                  <lg>
                     <l>Frați căuzași, m-ați auzit?</l>
                     <l>Sînt elocuent apelpisit.</l>
                     <l>Vorbesc, vorbesc, vorbesc, vorbesc</l>
                     <l>Păn’ce pe toți îi obosesc.</l>
                     <l>Unii-mi zic ritor hazliu,</l>
                     <l>Alții-mi zic palavragiu!</l>
                     <l>Dar cu n-asud, eu sufăr tot,</l>
                     <l>Căci silit un mare patriot!</l>
                  </lg>
                  <p rend="center italic">(Iesă maiesios.)</p>
                  <p rend="center italic">(Cortina cade.)</p>
               </div>
               <div type="div3">
                  <head>Sandu Napoilă, ultra-retrogradul</head>
                  <subtitle>Cânticel comic </subtitle>
                  <p rend="justify">(<hi rend="italic">Teatrul reprezintă un salon.</hi>)</p>
                  <p rend="justify">NAPOILĂ (<hi rend="italic">afară</hi>)</p>
                  <p rend="justify">Ce face?!.., Să plătesc eu capitație?!... Eu, boier-velit?!... Eu, Sandu Napoilă?!... Atunci s-ajungi tu, guleratule!</p>
                  <p rend="italic">(Intră furios pe scenă și se adresează publicului.)</p>
                  <p rend="justify">Da’ bine, boieri d-voastră, unde mergem?... Ba nu, adică vă întreb, unde mergem?...</p>
                  <lg>
                     <l>De când legea asta nouă</l>
                     <l>Ce Convenție îi zic</l>
                     <l>Au rupt Reglementu-n două,</l>
                     <l>Am ajuns chiar de nimici</l>
                     <l>Și de unde mai nainte</l>
                     <l>Eram toți boieri-veliți,</l>
                     <l>Ne-au luat pe dinainte</l>
                     <l>Niște pușchi apelpisiți!</l>
                  </lg>
                  <p rend="justify">Și ce pușchi! Cică-s patrioți, liberali, progresiști, naționali, demagogi... dracu-i mai știe!... că deodată au răsărit în țară puzderie și tot unu și unu!... oameni mari, învățați de știu și toaca-n cer, colțoși și cu barba în furculiță... Ei pun țara la cale în ziua de astăzi, ei sunt și numai ei adevărați români cu iubire de patrie, căci au luat patriotismul în otcup!... și, dacă nu vrei să iei câmpii pe urma lor, te fac albie de câni pin foile lor... Mai dăunăzi mă-ntâlnește unul, ce-i zic Clevetici, și mă-ntreabă nitam-nisam de sunt ca dânsul, demagog. Dă, mă <hi rend="italic">gogule</hi>, i-am răspuns și eu, cată-ți de drum pană ce nu scot luleaua de la ciubuc!... Hei bine, boieri d-voastră, unde mergem?... Ba nu, vă întreb, unde mergem?</p>
                  <lg>
                     <l>Păn-acuma-n țara-aceasta</l>
                     <l>Noi ne-am burzuluit creasta;</l>
                     <l>Noi am fost simandicoși</l>
                     <l>Mari și ighemonicoși,</l>
                     <l>Dar acum, fără sfială,</l>
                     <l>Ne fac pușchii de dârvală,</l>
                     <l>Și ne chem pe noi, pe noi,</l>
                     <l>Vinograzi! rugini! strigoi!</l>
                  </lg>
                  <p rend="justify">Auzi, mă rog?!... După ce te dizbracă de caftanul boieriei, după ce-ți ieu sufletele de țigani de le dau drumul sub cuvânt de libertà; după ce-ți ridică feciorii boierești sub alt cuvânt, că, după Convenția cea afurisită, nu mai sunt pri... pri... privilegiuri; după ce-ți ieu copiii la oaste cu sorții, ca pe proști; după ce, vorba ceea, îți fac drum pin barbă, pe de-a-ntregu, apoi te mai și poreclesc retrograd!... vinograd!... tureatcă!... strigoi!... Strigoi? Hei, bine, boieri d-voastră, unde mergem? N-o mai rămas în țară nici <hi rend="italic">sevas</hi>, nici <hi rend="italic">hristoitie</hi>... Unde mergem? Ba nu, adică vă-ntreb, unde mergem?...</p>
                  <lg>
                     <l>Zic că-i timpul libertății,</l>
                     <l>Al frăției ș-al dreptății;</l>
                     <l>Că de-acuma pe pământ</l>
                     <l>Toți deopotrivă sunt.</l>
                     <l>Și cu astfel de minciună</l>
                     <l>Hoții cei de-mpușcă-n lună</l>
                     <l>Pe caftan ne-au dezbrăcat.</l>
                     <l>Și mantaua-n loc ne-au dat!</l>
                  </lg>
                  <p rend="justify">Auzi?... Egalità!... Să fiu deopotrivă cu Chiosa vezeteteul și cu Mănciurică bucătariul?... Amà rânduială!... Dacă pe când cu unirea, știți... anțărț... și eu am purtat bairacul, și eu am giucat hora unirei în colț la Petrea Bacalu! și eu am răgușit strigând: să trăiască libertaua și egalitaua!... dar înțălegeam egalitaua cu boierii cei mari; să fiu <hi rend="italic">ena mu che ena su</hi>
                     <ref target="https://ro.wikisource.org/wiki/Sandu_Napoilă,_ultra-retrogradul#cite_note-1">[1]</ref> cu vornicu Hîrzobeanu și cu logofătu Protipendescu; să șăd cu dânșii la taifasuri pe divan, cu ciubuce, cu cafele, cu tot ighemoniconul boieresc; dar nu egalità cu Barabulă ciobanu și cu badea Trohin văcariu!... Ei bine, boieri d-voastră, unde mergem?... Ba nu, adică vă-ntreb, unde mergem?</p>
                  <lg>
                     <l>N-auzi altă decât forme,</l>
                     <l>Uniforme și reforme.</l>
                     <l>Toți croiesc, fac și prefac</l>
                     <l>Ca să ne vie de hac.</l>
                     <l>Ieri o lege, astăzi alta,</l>
                     <l>Și, când cați, lucrul stă baltă!</l>
                     <l>Cică-aista e progres!...</l>
                     <l>Na-ți-l frânt, ca ți l-am dres!</l>
                  </lg>
                  <p rend="justify">Poftim!... mai dăunăzi s-o ridicat bătaia… lege nouă în țară veche!... Știți ce-am pățit? Avusăsăm poftă să mănânc un ostropăț de iepure și poftisăm la masă pe vărul Bufte... știți, Bufte, care o fost baș-ciohodariu la domnul Ioniță Sturza-vodă... Când să ne deie bucate, giupânu bucătar ne spânzură lingurile la brâu și să duce la primblare... Ei, apoi să nu-l bați?... Ian nu, că nu-i voie; căci vine comisariul și te pune la ștaf... D-apoi alta! Mă duc la moșia mea, la Țălinoasa, și poroncesc țăranilor să-mi facă o clacă de vreo cinci zile... Știți ce mi-o răspuns mojicii?... Mi-o răspuns că le grăiesc vorbe de clacă... Ei, apoi să nu-i întinzi la scară?... Ian nu, că vine subprefectul și plătește ștraf, Sandule, fătul meu... Da’ bine, boieri d-voastră, unde mergem?...</p>
                  <lg>
                     <l>Asta încă nu-i nimica,</l>
                     <l>Dar tot cheful mi să strică</l>
                     <l>Când mă văd supus la bir,</l>
                     <l>Atins tocmai la chimir.</l>
                     <l>Să plătesc pentru șosăle,</l>
                     <l>Pentru vin, rachiu, pavele,</l>
                     <l>Pe moșie, și pe cap!...</l>
                     <l>Aste-n mintea mea nu-ncap!</l>
                  </lg>
                  <p rend="justify">
                     <lb/>Bre!... bre!... Adică multe-am văzut în viața mea!... c-am văzut ieniceri și răzmeriți; am văzut ciuma, holera și lăcustele, dar încă așa bazaconie n-am chitit, c-oi ajunge să văd... Auzi? reforme? îmbunătățiri?... Sa mă silească a plăti 5 la sută din venitul Țălinoasăi, proprietà cu hrisov domnesc de la răposatul întru fericire Cehan Racoviță-voievod!... și după toate păcatele să mă trântească și pe mine în capitație, eu, Sandu Napoilă, boier cu caftan din vremea fericitului întru pomenire Ioniță Sturza-voievod!... Eu să plătesc un galbin împărătesc pentru ca am cap, și văru Bostănescu tij, pentru că nu are cap nici de o lițcaie!... Ei, boieri d-voastră, unde mergem?... Ba nu, adică vă-ntreb... unde mergem?...</p>
                  <lg>
                     <l>Ș-apoi alta și mai mare,</l>
                     <l>Care, zău, nu-i de crezare</l>
                     <l>Hojma unii scriu, răcnesc</l>
                     <l>Să nu fie boieresc!</l>
                     <l>Și pământul să se-mparte!</l>
                     <l>Tot mojicul s-aibă parte!</l>
                     <l>Numai noi să fim abrași,</l>
                     <l>Liude pintre călărași!</l>
                  </lg>
                  <p rend="justify">D-voastră râdeți!... Haide, haide!... Vă pare glumă?... (<hi rend="italic">Cu mânie.</hi>) Dar nu-i de glumit, boieri d-voastră, căci vor să ne ieie și pielea de pe noi!... Și noi să ne lăsăm așa, <hi rend="italic">ghiojghioare</hi>, să ne despoaie?... Să nu ne <hi rend="italic">diafendefsim</hi>? Aud?... Dar n-avem gură să țipăm?... N-avem obșteasca obicinuită adunare, unde putem merge ca să ne suim colo pe tribu... nal, ca să facem și noi <hi rend="italic">engomii</hi> patrioticești?...</p>
                  <p rend="justify">Treaba să îngroașă, boieri d-voastră!... ascultați-mă pe mine, că eu știu ce știu... Trebuie să ne deschidem ochii ca să alegem depotați tot de-ai noștri... știți... colè... <hi rend="italic">get-beget</hi>... vinograzi, care să să lupte vârtos pentru apărarea boieriei și a proprietății... Și dacă vreți un om cu falca sănătoasă, vă poftoresc pe supusa sluga d-voastră:</p>
                  <lg>
                     <l>Vel-cluceriul Napoilă,</l>
                     <l>Ce vă plânge-acum de milă,</l>
                     <l>Boierit și căftănit.</l>
                     <l>Și la minte-nțelenit.</l>
                     <l>Cu progresul nu sunt rudă,</l>
                     <l>Pe Convenție mi-i ciudă,</l>
                     <l>Și de-aș arde chiar în iad</l>
                     <l>Voi fi hojma... vinograd!</l>
                  </lg>
                  <p rend="justify">(<hi rend="italic">Se închină și iese strigând</hi>): Căci altmintere, unde mergem? Ba nu, adică, vă întreb, unde mergem?</p>
                  <p rend="italic">(cortina cade)</p>
                  <list type="ordered">
                     <item>
                        <ref target="https://ro.wikisource.org/wiki/Sandu_Napoilă,_ultra-retrogradul#cite_ref-1">↑</ref> Unul și altul deopotrivă</item>
                  </list>
                  <p rend="justify"> </p>
               </div>
               <div type="div3" rend="P8">
                  <head>Ion Păpușăriul </head>
                  <subtitle>Cînticel comic</subtitle>
                  <p>Cîntat de d-nul Luchian, pe Teatrul din Iași.</p>
                  <p>(Teatrul reprezintă un salon.)</p>
                  <p>(Se aude afară strigînd: „La păpuși, la păpuși”, apoi o gîlceavă între Ion Păpușăriul și un comisar de poliție.)</p>
                  <p>COMISARUL: Stați, măi!</p>
                  <p>ION: Da ce este?</p>
                  <p>COMISARUL: Nu-i voie să umblați cu păpușele și cu Irozii.</p>
                  <p>ION: Dec!… altă bazaconie acu!</p>
                  <p>COMISARUL: Hai la poliție.</p>
                  <p>ION: Nu pune mîna, guleratule!</p>
                  <p>COMISARUL: Haide-ți zic și nu lungi vorba.</p>
                  <p>ION: Atunci s-agiungi tu…</p>
                  <p>COMISARUL: Pe dînsul, serjenți!</p>
                  <p>ION: Nu da, măi, nu da, că te…</p>
                  <p>COMISARUL: Pe dînsul!</p>
                  <p>(După un mic zgomot in care s-aude căzînd și zdrobindu-se cușca cu păpuși, Ion întră iute, scărmănat, fără căciulă și cu coșciugul în mină.)</p>
                  <p>ION: Dos la față… Aici mi-e scăparea… Măi! guleratu dracului!… rău m-o zgîlțîit!… De-abia am putut scăpa coșciugu cu păpuși din ghearele lui… Cît pentru căciulă, o căzut în luptă… fie, tot era s-o dau eu de pomană de sufletu bunicăi… povestea țiganului… Auzi așa? treceam pe lîngă teatru ist mare cu teatru meu cel mic… cîșlegi nu-s?… cînd îmi iese înainte un epistat și numaidecît să mă-nchidă la poliție, zicînd că nu mai este voie de a giuca păpușele, după obiceiu vechi. Mare poznă și minune!… Oare de ce s-o mîniet păpușele cele mari pe cele mici, de le prigonesc?… poate că vreu să aibă singure dreptu de a face să rîdă lumea… Ian, mai știi?</p>
                  <lg>
                     <l>Lumea-i plină de păpuși</l>
                     <l>De tot soiul, mari și mici.</l>
                     <l>Cu surtuce, cu mănuși,</l>
                     <l>Cu-anteriu și cu ișlici;</l>
                     <l>Și-ntre ele cît trăiesc</l>
                     <l>Se alung, se prigonesc.</l>
                     <l>Se înșel, se pismuiesc</l>
                     <l>Și chiar se batjocoresc,</l>
                     <l>Că-s păpuși, păpuși lumești</l>
                     <l>Tot să stai să le privești.</l>
                     <l>Una-i proastă și fudulă.</l>
                     <l>Alta face cît o nulă.</l>
                     <l>Alta are dinți de lup,</l>
                     <l>Alta-i chiar trîntor de stup;</l>
                     <l>Alta-i marc patriot</l>
                     <l>Cu limba, hăt, cît un cot,</l>
                     <l>Alta-i viță de ciocoi,</l>
                     <l>Alta-i coadă de strigoi,</l>
                     <l>Că-s păpuși, păpuși lumești</l>
                     <l>Tot să stai să le privești.</l>
                  </lg>
                  <p>Păpuși, dar, ca Vasilachi Țiganu, ca jupînu Leiba din Tîrgu Cucului și ca toate celelalte dihănii din coșciugu ista, cu deosebire numai că unele te fac să rîzi și că celelalte te fac să și plîngi cîteodată. (Privind la coșciug.) Sărmane păpușele, frumușele, curățele!… voi ați înveselit pe moșii și strămoșii noștri, ca pe niște oameni cu bunătatea-n suflet și cu rîsu în față; dar acum lumea s-o posomorît, pare că-i tot ninge și-i plouă… Încît chiar veselia din cîșlegi este oprită!… oare de unde săi ne vie atîta spăsenie?… Om fi avînd poate multe păcate de răscumpărat… Mai știi?… Ei bine, dar pănă vom agiunge a ne sfinți ca dracu cînd îmbătrînește, ce fac eu, Ion Tătărășanu, cu betele păpuși?… doar să pun să le tragă clopotele ca la cele multe obiceiuri strămoșești. Parapanghelos, de-acum!</p>
                  <lg>
                     <l>Am avut odinioară</l>
                     <l>Dulce și frumoasă țară.</l>
                     <l>Acum țara-i jidovită</l>
                     <l>Și amar precupețită.</l>
                     <l>Parapanghelos!</l>
                     <l>Am avut, hăt, în vechime</l>
                     <l>O vitează boierime.</l>
                     <l>Acum rîdem noi de noi</l>
                     <l>Poreclindu-ne ciocoi.</l>
                     <l>Parapanghelos!</l>
                     <l>Oamenii de mai-nainte</l>
                     <l>Cereau fapte, nu cuvinte.</l>
                     <l>Acum credem în palavre</l>
                     <l>Și ne certăm ca prin havre.</l>
                     <l>Parapanghelos!</l>
                     <l>Ei trăiau în veselie,</l>
                     <l>În belșug, în omenie.</l>
                     <l>Ce-o rămas? politichie</l>
                     <l>Și un dram de nebunie.</l>
                     <l>Parapanghelos!</l>
                  </lg>
                  <p>(Scoate păpușele pe rînd și le privește cu înduioșare.)</p>
                  <p>Sărmane păpușele!… Să vă mai privesc o dată pănă a nu vă perde… Iaca Vasilachi Țiganu, care-o furat curcanu. Dabulichi șușmanda, mergi de-acum de te-ngroapă în coșciug, că nu-ți mai este învoit a te primbla noaptea pe uliți cu lăutari și a întră prin casele oamenilor să le arăți ce-i fudulia țigănească. Ai fost și tu cînd ai fost, pe cînd te hrăneai cu balamiș balmuș de la cumătră, și aveai 12 perine mari umplute cu frunzări, 12 mici umplute cu urzici și o dugheană în vîrfu Trisfetitelor. Dar acuma ți-ai nălțat neamu ca cioara-n par: te-ai făcut român de cei noi… proprietar!… Cată, doar îi fura cloșca de pe ouă și îi spînzura pe tată-tău, cetățene, c-apoi vai de penele tale!</p>
                  <lg>
                     <l>Pe cînd tu erai țigan</l>
                     <l>Tot prindeai cîte-un curcan.</l>
                     <l>Acum ești cetățenos</l>
                     <l>Mai baros și mai chiros.</l>
                     <l>Tanda, landa, măi balane.</l>
                     <l>Ai agiuns român, țigane;</l>
                     <l>Cată să te lași de lene</l>
                     <l>Ca să nu fii smuls de pene.</l>
                  </lg>
                  <p>Hai iute la coșciug. (Aruncă păpușa și scoate alta.) Iaca și jupînu Leiba din Tîrgu Cucului cu balabusta ; e frate cu Herșcu Boccegiu, cel din codru Herții. El vinde rachiu amestecat cu vitriol și cu ciomofai, și dacă se-mbogățește, împrumută bani cu dobîndă… ieftin, ieftin, numai o sută la unu. Rușii și nemții l-o alungat de rău din țările lor și noi l-am primit de bun. Tot noi mai cu cap! Iată-l îmbrăcat în pelea dracului, căci azi e sîmbătă… ghit șabăș; toate dughenile-s închise, orașu e pustiiu fiindcă jupînu Leiba o ieșit la primblare cu balabusta pe la gredini poblichi, ca să asculte mozichi. Ei vei! zic zeu!</p>
                  <p>— Balabustă, știi una, mă rog?</p>
                  <p>— Vuăs?</p>
                  <p>— Chind a fi tot tirgu Ieși a nostru, are se chinte muzichi jidovesc la gredina poblichi.</p>
                  <p>— Și ce a să chinti mă rog, Leibușor?</p>
                  <p>— A se chinti: Balabuști mititichi, dragu nieu, cum chintă jupînu Herșcu Boccegiu.</p>
                  <p>La baltă. Iudă, că vine dracu să te umfle… (Aruncă pe jidov în coșciug și scoate un drac.) Iată-l… are coarne ca cineva și ca oarecine, dar nu-i totdeauna negru la față, nu, el se schimbă ades ca să înșele mai lesne, ucigă-l crucea!</p>
                  <lg>
                     <l>Cînd e un domnișor</l>
                     <l>Ce vinde la dreptate;</l>
                     <l>Cînd un privighitor</l>
                     <l>Care mereu tot bate;</l>
                     <l>Cînd e un cămătar</l>
                     <l>Care te calicește;</l>
                     <l>Cînd un prost gazetar</l>
                     <l>Ce toate le hulește.</l>
                     <l>Cînd un lingușitor</l>
                     <l>Ce te adimenește;</l>
                     <l>Cînd un moștenitor</l>
                     <l>Ce moartea îți dorește;</l>
                     <l>Cînd Iuda vînzător</l>
                     <l>Ce frații-și prigonește;</l>
                     <l>Cînd chiar un pețitor</l>
                     <l>Ce te căsătorește.</l>
                  </lg>
                  <p>La iad, spurcatule… (Aruncă pe dracul și scoate șoareci cu o mîță.) Iaca mîța și cu șoarecii, în pilda celor mici care-și fac mendrile în țară, cînd nu-i strunește nime. Vorba ceea: lipsește mîța, șoarecii își fac de cap; lipsesc cînii de pază, te primbli prin sat fără băț, ca în satu lui Cremine. (Joacă șoarecii în palmă.)</p>
                  <lg>
                     <l>Unde-i mîța să ne vadă</l>
                     <l>Să ne vadă, să nu creadă.</l>
                     <l>Bîz-z-z-z.</l>
                     <l>Mîța-i dusă de acasă</l>
                     <l>Șoarecii se gioc pe masă.</l>
                     <l>Bîz-z-z-z.</l>
                     <l>Unde-i mîța să ne vadă</l>
                     <l>Cum am luat casa-n pradă.</l>
                     <l>Bîz-z-z-z.</l>
                     <l>Mîța-i dusă din cămară</l>
                     <l>Noi sîntem stăpîni în țară.</l>
                     <l>Bîz-z-z-z.</l>
                  </lg>
                  <p>La coșciug, lacomilor, că vine mîța. (Scoate un lup și o oaie.) Iaca lupu și oaia… Vai! săraca oaie! bună-i vie, bună-i moartă, că-i lînoasă, lăptoasă și devreme-acasă. Ce păcat numai că o mănîncă lupu!</p>
                  <p>Hei! de n-ar îi lupi colțoși pe lume, bine-ar mai hălădui turmele! D-apoi ce să faci? așa-i poznașa astă de lume; unde-i oaia, lupu nu lipsește; unde-i slab, e și tare; unde-i român, e și lipitoare!</p>
                  <lg>
                     <l>Vai! săracă oaie blîndă,</l>
                     <l>Cum s-ațin lupii la pîndă.</l>
                     <l>Bîr, oiță, bîr,</l>
                     <l>Să te-nșale, să te-apuce,</l>
                     <l>Să te rupă, să te-mbuce.</l>
                     <l>Bîr, oiță, bîr.</l>
                     <l>Bucălaie, vai de tine!</l>
                     <l>Tragi pe lume-ades rușine.</l>
                     <l>Bir, oiță; bîr.</l>
                     <l>Chiar de scapi să nu fii smulsă</l>
                     <l>Tot ești tunsă și ești mulsă.</l>
                     <l>Bir, oiță, bîr.</l>
                  </lg>
                  <p>La stînă că vine lupu… (Scoate un turc și un cazac.) Iacă turcu și cazacu, Pilaf Aga și cu Moscov Ghiaur, dușmani de moarte carii luaseră deprindere a-și giuca calu pe pămîntu nostru, de cîte ori nu s-ajungeau cu tîrgu. Noi Tătărășenii care, cum o dat Dumnezeu, avem și noi o țîră de politichie și de plapomație, i-am giucat pe degite și i-am pus în cușca păpușelor; însă cînd vin rușii în țară, facem pe cazac de taie capu turcului, și dimprotivă, cînd vin turcii, Pilaf Aga descăpăținează pe Moscov Ghiaur… Ce să faci? Trebuie să urli cu lupii și să strigi la covrigi cu Covri…oții dacă vrei să încapi în lume. Hai și voi la coșciug că ne-am săturat de păpușerii. Aste-s, boieri d-voastră, păpușele cele vechi care le-am apucat de la părinți; dar au mai ieșit și altele, de cînd cu mîncarea cea de Constituție… ce-a mai fi și aceea… Noi Tătărășenii le zicem lefegii!… Cică în timpurile de mult, pe cînd aveam războaie cu vecinii noștri, era în țară o ceată de ostași viteji, nu eroi, care mîncau carne de tatar. Nu-i vorbă de dînșii. Lefegiii din ziua de astăzi se hrănesc din leafă, se îndoapă din bugedul țării, de aceea îi numim lefegii. Iacă de pildă (scoate pe rînd mai multe păpuși și le arată):</p>
                  <p>Un silvicultor de codru — lefegiu.</p>
                  <p>Un conductor de drumu mare — lefegiu.</p>
                  <p>Șosele sînt, nu sînt, dar conductori pozderie.</p>
                  <p>Un profesor de mimică… sau nimică — lefegiu.</p>
                  <p>Un inspector de profesori — lefegiu.</p>
                  <p>Un inspector de inspectori — lefegiu.</p>
                  <p>Un perceptor… priceput — lefegiu.</p>
                  <p>Un controlor de perceptori — lefegiu.</p>
                  <p>Un controlor de controlori — lefegiu.</p>
                  <p>Alt controlor de nu știu ce — lefegiu.</p>
                  <p>Un grădinar de pepinerie… Știu că o să se înmulțească de-acum pepenii în țară.</p>
                  <p>Un custode de muzeuri, pinacotece, gliptotece, bibliotece și alte tece, care nici n-au fost, nici s-au pomenit! Și ceilalți, și ceilalți, și ceilalți ca năsipu mării, și mai ales ca frunza din codru.</p>
                  <p>(Se aude afară glasul comisariului strigînd: „ Unde s-o ascuns păpușăriul?”)</p>
                  <p>Na! mai iată și altu… Mă caută ca să mă-nchidă. Nu mă lăsați, oameni buni, că dcar n-am făcut vreun rău că m-am ținut de obiceiurile strămoșești, jucînd păpușele în cîșlegi.</p>
                  <lg>
                     <l>Cușca de hîrtie ce noi o purtăm</l>
                     <l>Strigînd la păpușe cu glas sunător</l>
                     <l>Este chiar teatrul micului popor</l>
                     <l>Și cu-a noastre glume noi îl desfătăm.</l>
                     <l>N-avem primadone, nu avem tenori,</l>
                     <l>Nu jucăm la drame și opere mari.</l>
                     <l>Avem păpușele în loc de actori</l>
                     <l>Și-n loc de orchestru, doi bieți lăutari.</l>
                     <l>Lăsați-ne-n pace să ne veselim</l>
                     <l>După obiceiul cel îmbătrînit,</l>
                     <l>Ca să nu ajungem noi, români, să fim</l>
                     <l>Un neam trist, cu ură, și posomorît.</l>
                  </lg>
                  <p>(Comisariul zgîlție ușa din fund și zice: „Aici trebuie să fie hoțul.”)</p>
                  <p>Na! că m-ajunge păcatul… Unde să m-ascund? (Aleargă în dreapta și în stînga, spăriai.) Cole! ba cole! (Arătînd locul sufliorului.) Ba cole în bizunia asta. (Se bagă sub scenă.) În coșciug și tu, Ioane! Parapanghelos! (Dispare.)</p>
                  <trailer>(Cortina cade.)</trailer>
               </div>
               <div type="div3">
                  <head>Cucoana Chirița în voiaj </head>
                  <subtitle>Cântecel comic</subtitle>
                  <p rend="justify">Cântat de dnul Millo, la Teatrul din București.</p>
                  <p rend="italic">(Teatrul reprezintă un salon.)</p>
                  <p rend="justify">CHIRIȚA (în costum ridicol de voiaj, intră zburdalnic. Ea poartă malacof exagerat, tocă de catifea neagră cu flori, pene și cordele stacoșii etc.)</p>
                  <p rend="italic">(Ea cântă pe aria “Royal tambour”:)</p>
                  <lg>
                     <l>Iată-mă-s! am sosit</l>
                     <l>Dintr-o călătorie</l>
                     <l>În care-am pătimit</l>
                     <l>O sută de șotii ș-o mie.</l>
                     <l>Dar, zău, nu mă căiesc,</l>
                     <l>Nu-mi pasă de nimică;</l>
                     <l>Eu sunt zdragon și mă numesc</l>
                     <l>Chirița cea voinică.</l>
                     <l>Ce voiagiu minunat!</l>
                     <l>Ce frumos m-am primblat!</l>
                     <l>În urmă-mi am lăsat</l>
                     <l>Un nume lăudat.</l>
                  </lg>
                  <p rend="justify">Plecăciune, boieri. (Se închină.) De mult nu ne-am văzut. Sănătoși!... Dar cucoanele? și copiii? bine? Mă bucur. Aud? și mie precum vedeți îmi merge de minune... sărut ochișorii. (Se întoarce în loc de-și arată talia.) Am fost la Paris de mi-am așezat plodu la școală ca să învețe politica, pentru că-n ziua de astăzi, la noi, un om ce nu știe politica nu plătește nici chiar cât jilțul cel stricat care s-a vândut cu doba la București pentru plată de impozit... el e un mobil de prisos... Și cu prilejul acesta m-am folosit și eu ca să văd lumea cea mare, că mă-ți crede?... Mă mucezisem la țară, la Bârzoieni... De la o vreme îmi venise stenahorie și ipohondrie; așadar... nu-ți uita vorba... într-o dimineață, pe la toacă, după ce m-am cotorosit de Aristița și de Calipsița, mi-am luat catrafusele și am spălat putina!… Soțul meu, paharnicu Bârzoi, cam cârnea din nas, dar l-am sărutat între sprâncene, după obicei, și l-am lăsat cu buza umflată... Uff!.. M-am dus la Galați cu trăsura mea cea galbenă și, cum am ajuns, nici una, nici două... țup! în vapor, Guliță țup! după mine, Ioana țiganca țup! după Guliță și, vorba ceea, cu cățel cu... am plecat!!! Doamne! boieri d-voastră, minunat lucru-i vaporul!... Sa vezi și să nu crezi... Auzi d-ta? Merge focu pe apă ca în vremea halimalei. D-apoi salonuri, d-apoi zaifeturi, d-apoi căpitanul!... bată-l norocu, că mare nostimior mai era, pușchiu! (În taină.) Să vă spun una? Soțul meu nu-i pe aice? Mi-a făcut curte, berbantu, tot drumul și, zău, între noi să rămâie... dacă nu mi-ar fi fost de ighemonicon, mai că... mai că...</p>
                  <p rend="justify">UN GLAS DE LA GALERIE: Aferim, cucoană Chiriță!</p>
                  <p rend="justify">CHIRIȚA (adresându-se către capelmaistru): D-apoi cum socoți, domnule? Chirița nu se dă cu una, cu două. (Către public.) În sfârșit... nu-ți uita vorba... am ajuns la Beligrad... Când la Beligrad întreb pe căpitanu: Monsiu căpitan, je vu pri, aice-i Viena? — El îmi răspunde zâmbind: Ba nu, madam, aice-i Beligradul. — Mersi, monșer... nu poți crede ce bine-mi pare că m-am învrednicit sa vad Beligradu cu ochii, că tare mult am auzit pe bărbatu meu pomenind de el. După Beligrad am sosit la Rușava... Când acolo, vameșii de la hotar încep a controbăi prin lăzile mele ca în vremea volintirilor, și dau peste o cutie cu țâri zvântați ce-i luasem la drum.</p>
                  <p rend="justify">— Fui taifel! Ce-i asta? strigă... căprariu.</p>
                  <p rend="justify">— Ce să fie, domnule? Ia, țâri... Eu postesc miercurea și vinerea și metahirisesc sărături de când pătimesc de rast.</p>
                  <p rend="justify">— Vas rast? Asta-i pudoare mare la d-ta; trebuie plătești vama. Și îndată s-au adunat vro trei șoacățe ca să hotărască dacă se cuvenea să-mi ieie vamă ca pentru pești, ori ca pentru mirodenii. În sfârșit am dat ce le-au plăcut și mi-am cătat de drum.</p>
                  <lg>
                     <l>De-acolo am urmat</l>
                     <l>Prin țara cea nemțească</l>
                     <l>Și-n Peșta am mâncat</l>
                     <l>Paprică ungurească.</l>
                     <l>Apoi în drum de fer</l>
                     <l>Suindu-mă în grabă,</l>
                     <l>Am voiageat c-un cavaler,</l>
                     <l>Un baron prea de treabă...</l>
                     <l>Ce voiagiu minunat!</l>
                     <l>Ce frumos m-am primblat!</l>
                     <l>În urmă-mi am lăsat</l>
                     <l>Un nume lăudat.</l>
                  </lg>
                  <p rend="justify">Fost-ați cu drumu de fer, boieri d-voastră? Ei! apoi ce mai ziceți? Să juri că neamțu-i cu dracu... Sfinte Panteleimoane!... te duci ca vântu și ca gându, ca în povești; cât ai plecat ai și ajuns, ba încă baronu care călătorea cu mine m-a încredințat auf Ehre, că în Englitera drumu de fer merge așa de iute că sosește până a nu pleca. Bată-l vântu de baron! Mare ghiduș era și nostim! (În taină.) și el s-a cercat să mă curtenească o bucată de drum, dar geaba... n-a catartosit să mă scoată din minte... Cum?… Nu credeți?... Alei! Dar să n-am parte de Bârzoi dacă vă ascund ceva... Ba încă să vedeți: trecând odată pe sub o hrubă lungă care-i zic tunel, și găsindu-ne prin întuneric, șoacăța de baron și-a întins botu ca să mă sărute... Vai! mânca-l-ar moliile!... Când i-am tras un pumn, a făcut hâc! și a căzut de-a rostogolu în celalalt colț al vagonului.</p>
                  <p rend="justify">GLASUL DE LA GALERIE: Aferim, Bârzoaie!</p>
                  <p rend="justify">CHIRIȚA (către capelmaistru): Așa să știi, domnule. (Către public.) Baronu, rușinat se vede de acest tropos, s-a coborât la cea întâi stație și a dispărut... împreună cu săcușorul meu de voiagiu... hait! mi-l șterse potlogaru drept suvenir... bunătate de săcușor cusut de copile, cu un turc călare de-o parte și cu un andenken din dos... Cum vă pare așa bazaconie? te mai încrezi în baroni de drumu mare?.. Dar asta nu-i nimica, pe lângă ce mi s-a întâmplat în urmă. Plodu cel de Guliță se cobora Ia toate stațiile... Copil nu-i, mă rog?... îl trimiteam cu Ioana țiganca pentru ca să nu se prăpădească; când aproape de Viena aștept să se întoarcă în vagon... nu vine. Conductoru închide oblonul, clopotu de la stație sună de trei ori, mășina șuieră, trenu se pune în mișcare, și Guliță nu-i!... Sfinte Panteleimoane! era să turbez... Scot capu pe fereastră și încep a striga: “Guliță? Ioană! cioară! dimone!” Tufă... “Monsiu conductor, stai, oprește, ține caii!” Aș! nime n-auzea. Dau să deschid oblonu, nu pot; dau să sar pe fereastră, nu încap. Atunci parcă mi s-au luat vederile și deodată am căzut lată pe perine, am leșinat!... Când ne-am trezit, eram sosiți la Viena. Alerg la poliție, răcnesc, îmi smulg păru, mă bocesc până ce dnul polițmaistru mă încredințează că va face toate chipurile ca să-mi găsască odorul, și că mi l-a aduce chiar cu telegrafu. Ei!... închipuiți-vă, boieri, că fără a mai da leturghie la sfântu Mina, Guliță și Ioana sosesc buni teferi îndeseră la otel. Ah! Dumnezeule, când i-am văzut, era să nebunesc de bucurie și în prima furie am tras trei palme țigancei, precum și lui jupânu Guliță i-am făcut o morișcă în chică, ca să le pun minte... Halal de țările care au drumuri de fer!... ele, după cum zicea baronu, au aripi de zboară iute pe calea progresivului, dar cât pentru celelalte, cum e țara noastră, de pildă, sunt ciunte și oloage, sărmanele!</p>
                  <p rend="justify">GLASUL DE LA GALERIE: Aferim, Chiriță!</p>
                  <p rend="justify">CHIRIȚA (către capelmaistru): Ba nu, zău, adică nu-i așa?</p>
                  <lg>
                     <l>În Viena m-am primblat</l>
                     <l>La Hițing și pe Grabe</l>
                     <l>C-un tânăr delicat</l>
                     <l>Ce-i zic Herr Graf von Kleine-Schwabe.</l>
                     <l>Ș-apoi înspre Paris</l>
                     <l>Am plecat cu grăbire.</l>
                     <l>Căci Parisu-i un paradis</l>
                     <l>Plin de ademenire.</l>
                     <l>Ce voiagiu minunat!</l>
                     <l>Ce frumos m-am primblat!</l>
                     <l>În urmă-mi am lăsat</l>
                     <l>Un nume lăudat.</l>
                  </lg>
                  <p rend="justify">În sfârșit am sosit la Paris, în patria lui Monsiu Șarlă!.., Știți, Monsiu Șarlă, care a fost dascalul lui Guliță... În Paris! minunea minunilor! târgu Vavilonului din zilele noastre! Am ajuns noaptea și am tras la un otel din ulița: Geofroi Marie, adică: Mi-i frig, Marghioală... A doua zi l-am înfundat pe Guliță într-un pension și am rămas liberă, de capul meu. Ha... a... alal de cine-i tânăr și are bani mulți! Acolo-i pământul făgăduinței cel din scriptură; numai un lucru e cam supărător: toate se vând cu porția, și porțiile-s mici de tot, ca de pomană. De pildă, ceri un biftec? Îți aduc o fărâmă de friptură mare cât un irmilic, ba încă și aceea crudă... cică-i englizască... Ceri raci? îți aduc vro doi răcușori în șepte luni, chirciți, oftigoși ca vai de ei!... Cât despre bucate de cele sănătoase ca la noi, precum: musaca, capama, ciulama, baclava, cheschet... nici nu se pomenește... însă nu face nimică... Parisul nu are seaman pe fața pământului, și pot zice că nici chiar Bucureștiul nu-l întrece... adică să fim drepți... nu-l întrece. Ce nu găsești în el? galerii de muzeuri vrei? ai; munamenturi vrei? ai; teatruri vrei? ai; pasagiuri române ca la București vrei? ai. Che ta lipa. Eu nu le-am vizitat nici pe unele, nici pe altele, pentru că am avut de umblat pe la magazii de marșande de modă. Am fost la madam Desal și la madam Fovel, de mi-am comandat tualete pe datorie... Le-oi plăti și eu când or plăti și celelalte cucoane care le-o rămas datoare... (În taină.) Și știți una? Sunt cam multe... așa de multe, încât croitoresele au hotărât să nu mai facă credit compatrioatelor. Cam rușine, dar ce-mi pasă? Eu tualetele le-am pus la mână și am și fantacsit cu dânsele la baluri, la Mabil... Ah! frățiorilor, ce juvaer de grădină-i Mabilu! ce adunare elegantă întâlnești în ea!... Nu era seară să nu mă duc acolo la petrecere... ba încă am jucat și cancanu.</p>
                  <p rend="justify">GLASUL DE LA GALERIE: Aș! Aferim, Chiriță.</p>
                  <p rend="justify">CHIRIȚA: Mersi... Acolo am făcut cunoștință cu o mulțime de contese și de prințese: contesa Frizet, princesa Rigolboș, marhezul Brididi, marșalu Șicar, duca Șicocandar, ba încă am întâlnit și o claie de boieri și cucoane de la noi, precum, de pildă: Aud? să nu le numesc? fie!... Dar din toți cine era mai cu haz, era dnul Agachi Flutur, un berbant în doi peri, care a fost și volintir la Ipsilant. Cu dânsu făceam supe la cafeneaua englizască, pe bulivar. Ce râsete, ce chicote! Flutur mi-a compus și un cântec... Să vi-l spun? bucuros, dar să rămâie între noi, vă rog, ca să nu afle dumnealui. Iată-l... ascultați:</p>
                  <p rend="italic">(Chirița cântă următoarele cuplete și joacă un pas de cancan la sfârșitul fiecărui cuplet.)</p>
                  <p rend="italic">(Arie de Offenbach)</p>
                  <p rend="justify">Vivat, mândră Chirițoaie!</p>
                  <p rend="justify">Vivat spanchea de Bârzoaie!</p>
                  <p rend="justify">Oaie, oaie, oaie, oaie, oaie, oaie, oaie.</p>
                  <p rend="justify">În amoruri să trăiască</p>
                  <p rend="justify">Lumea-ntreagă să pârlească,</p>
                  <p rend="justify">Ească, ească, ească, ească, ească, ească, ească.</p>
                  <p rend="justify">Tra, la, la, la, la, la, la, la.</p>
                  <p rend="justify">Sai, Chirițo,-n joc.</p>
                  <p rend="justify">Tra, la, la, la, la, la, la, la,</p>
                  <p rend="justify">Sai mereu cu foc.</p>
                  <p rend="justify">Chirițoaia-i sprâncenată</p>
                  <p rend="justify">Și ca un balon umflată,</p>
                  <p rend="justify">Lată, lată, lată, lată, lată, lată, lată.</p>
                  <p rend="justify">Elegantă și frumoasă,</p>
                  <p rend="justify">Armazoancă amoroasă,</p>
                  <p rend="justify">Roasă, roasă, roasă, roasă, roasă, roasă, roasă.</p>
                  <p rend="justify">Tra, la, la, la etc.</p>
                  <p rend="justify">Chirițoaia-i din natură</p>
                  <p rend="justify">Gingașă peste măsură,</p>
                  <p rend="justify">Sură, sură, sura, sura, sură, sură, sură.</p>
                  <p rend="justify">Ea cu ochiul te atrage</p>
                  <p rend="justify">Și pe șfară-apoi te trage,</p>
                  <p rend="justify">Rage, rage, rage, rage, rage, rage, rage.</p>
                  <p rend="justify">Tra, la, la, la etc.</p>
                  <p rend="justify">Chirițoaia cea ușoară</p>
                  <p rend="justify">Are-o inimă fecioară,</p>
                  <p rend="justify">Cioara, cioară, cioară, cioară, cioară, cioară.</p>
                  <p rend="justify">Ea te leagă și te-ncurcă</p>
                  <p rend="justify">De nici dracul te descurcă,</p>
                  <p rend="justify">Curcă, curcă, curcă, curcă, curcă, curcă, curcă.</p>
                  <p rend="justify">Tra, la, la, la etc.</p>
                  <p rend="justify">GLASUL DE LA GALERIE (entuziasmat): Aferim! Aferim!</p>
                  <p rend="justify">Aferim! Chirițoaia mea!</p>
                  <p rend="justify">CHIRIȚA (speriată): Vai de mine!... că-i dumnealui! (Fuge.)</p>
                  <p rend="italic">(Cortina cade.)</p>
                  <p rend="justify"> </p>
               </div>
               <div type="div3" rend="P8">
                  <head>Barbu Lăutariul </head>
                  <subtitle>Cînticel comic. Cîntat de d-nul Millo, pe Teatrul din București. (Repertoriul dramatic, vol. I Iași, 1852)</subtitle>
                  <p>(Teatrul reprezintă un salon. La ridicarea cortinei un taraf de lăutari începe a suna un cîntic vechi din dosul ușii din fund. Barbu Lăutarul este îmbrăcat cu anteriu și giubea veche; el poartă pe cap o jumătate de ișlic cu fund verde.)</p>
                  <p>UN GLAS (dintre culise): Lipsiți de-aici, balaurilor!</p>
                  <p>BARBU: Ian lasă, jupîne vataje! Așa să trăiești, că boieriu ne-o chemat să-i cîntăm de ziua lui!</p>
                  <p>UN GLAS: Minciuni! boieriului nu-i plac țîrliiturile țigănești! Hai, cărați-vă!</p>
                  <p>(Lăutarii se opresc.)</p>
                  <p>BARBU (deschizînd ușa cu sfială): Dee!… Dacă eu sînt Barbu lăutariu, cunoscut în toată țara Moldovii… cum o să mă dai afară?… Mai stăi să grăiesc două vorbe cu boieriu! (întră și-și scoate ișlicul.) Iaca!… Aice-i adunare mare I și adunare fără Barbu, starostele de lăutari, nu se poate! (Se închină publicului.) Așa-i, boieri d-voastră, că nu vă lasă inima să mă dați pe scări, pe mine, Barbu cel bătrîn, care am cîntat la nunțile și la mesele părinților d-voastră? (Întorcîndu-se spre ușă.) Ei! apoi ce mai dîrdîiește guleratu cel de ciocoi? (Cheamă doi scripcari și un lăutar cu naiul.) Veniți încoace, măi, cei cu scripcele și cu naiu, iar cei cu trîmbițele să meargă la paharnieu Surdulea!… (întră lăutarii.) Doamne sfinte și părinte!… În ce vremi am mai ajuns!… Înainte mă ruga să merg pe la casele boierești, și acum mi se mucezește cobza sub beniș!… Cine ar zice, văzîndu-mă, că eu am fost lăutarul domnilor!… Hei!… hei!… (Cîntă:)</p>
                  <lg>
                     <l>Eu sînt Barbu lăutariul.</l>
                     <l>Starostele și cobzariul,</l>
                     <l>Ce-am cîntat pe la domnii</l>
                     <l>Și la mîndre cununii.</l>
                     <l>Cobza mea o fost vestită.</l>
                     <l>Veac întreg o fost cinstită</l>
                     <l>De boierii de pe-aici</l>
                     <l>Ba și chiar de venetici!</l>
                     <l>Of, of, of! mi-aduc aminte,</l>
                     <l>Of, of, of! că mai-nainte</l>
                     <l>Nici un chef nu se făcea</l>
                     <l>Fără astă cobz-a mea.</l>
                     <l>Dar acum, acum, vai mie!</l>
                     <l>De cînd lumea-i cu nemție</l>
                     <l>Nu mai am în lume glas</l>
                     <l>Și pe uliți am rămas!</l>
                  </lg>
                  <p>Așa, așa, păcatele mele! Vremea vremuiește, bătrînii se duc, obiceiurile se prefac, oamenii se schimbă, cînticele se schimonosesc și lăutarii mor de foame!… Hei!… În vremea boierilor cu ișlic și cu anteriu ca mine, ce de mai veselii! ce bancheturi! Cînd se căftănea vreun boier, se ducea bărbier-bașa de-l rădea cu bricile cele de mărgean în cerdacu casii, și eu mă duceam la el cu tarafu meu de-i ziceam: „Și la mai mare, vere!…”</p>
                  <p>El îmi umplea fesu de galbini și eu îi cîntam, după cum se obicinuia pe atunci:</p>
                  <subtitle>(Cîntec vechi)</subtitle>
                  <lg>
                     <l>Chiu! și vivat fericit!</l>
                     <l>Boieriul s-o căftănit,</l>
                     <l>Chiu, chiu, chiu și ha, ha, ha,</l>
                     <l>Trăiască măria-sa!</l>
                     <l>Cît îi șede de frumos</l>
                     <l>Cu șalvari de merinos!</l>
                     <l>Chiu, chiu, chiu etc.</l>
                     <l>Cu-anteriu de citarea</l>
                     <l>Și cu fes ție Indernea,</l>
                     <l>Chiu, chiu, chiu etc.</l>
                     <l>Cu șal verde de pambriu</l>
                     <l>Și beniș portocaliu,</l>
                     <l>Chiu, chiu, chiu etc.</l>
                     <l>Parcă-i pașa din Rușciuc,</l>
                     <l>Cînd bea cafea și ciubuc!</l>
                     <l>Chiu, chiu, chiu și ha, ha, ha,</l>
                     <l>Trăiască măria-sa!</l>
                  </lg>
                  <p rend="justify">D-apoi la nunți!… Măiculița mea!.. . ce de mai zaifeturi!…</p>
                  <p>Ținea nunta cîte o săptămînă tot în chiote și-n chicote! În curte, oamenii frigeau boi întregi în frigări și desfundau la poloboace cu vin de Cotnari, în vreme ce arnăuții trăgeau din pistoale… Iar boierii, sus, beau vutce cu fesurile și cu papucii cucoanelor… Dacă era cucoana îmbrăcată cu rochie vișinie, boieriu bea vișinap în dragostea ei; de era cu rochie galbănă, vutcă pe cursă, limonie; ș-apoi din vreme în vreme-și anina poalele anteriului în brîu, își azvîrlea papucii, de rămînea numai în mestii, și giuca parola sau cordeua… Mai pe urmă au giucat mazurca cu rușii, valțu cu nemții și acum cadrilu cu Franțuzii!… Dumnezeu știe ce-or mai giuca mîne!… Cît pentru mine… mă videa Dumnezeu!… boierii se apucau de umpleau un pahar mare cu vin și cu galbini și mi-l puneau la gură… Eu îl dam pe gît în sănătatea miresei și-i cîntam:</p>
                  <subtitle>(Cîntic vechi însoțit de lăutari)</subtitle>
                  <lg>
                     <l>Lado, Lado, nu mai plînge</l>
                     <l>Că la maică-ta te-oi duce</l>
                     <l>Cînd a face plopu pere</l>
                     <l>Și răchita vișinele</l>
                     <l>Și resteul mugurele! etc, etc.</l>
                  </lg>
                  <p>D-apoi încă alta!… Cînd se întîmpla de se îndrăgea vreun cuconaș de o cuconiță și vrea să-i spuie aleanu sufletului, socotiți că-i scria răvășele Franțuzești ca în ziua de astăzi?… Așa!… Mă punea pe mine de cîntam nopți întregi pe sub ferestrele ei, și în vreme ce cuconașu sta frumos în trăsură de-o parte la colțu zidului, eu chinuiam și oftam în locu lui pănă mi se usca gîtița… „Oftează, Barbule!” striga cuconașu și eu trăgeam niște ahturi de se stîrneau toți cînii mahalalei!… Ian așa:</p>
                  <subtitle>(Cîntec vechi)</subtitle>
                  <lg>
                     <l>Arde-ar rochița pe tine</l>
                     <l>Cum arde inima-n mine!</l>
                     <l>Să te ardă, să te frigă,</l>
                     <l>Dor de mine să te-agiungă!</l>
                     <l>Ah …</l>
                     <l>Sau istalalt:</l>
                     <l>Ah! tu dormi, dormire-ai moartă</l>
                     <l>Și eu fac venin la poartă! … Ah!</l>
                  </lg>
                  <p>Vorbă să fie!… Boieriu trăgea ciubuc în vremea asta și sta cu ochii holbați la fereastra cuconiței… Rîdeți, domnia-voastră? vă pare deșanț?… Poate! dar cum era pe-atuncea, bine era, că lui Barbu-i curgea și laptele în pasat și galbinii în cobză!… Acum nu mai plac cînticele vechi, nu mai sînt de modă, că s-o subțiet lumea!… Am fost sîlit la bătrînețe să învăț cîntice nouă, de cele de la fteatru, de la operă, adică de cele opărite… ca aista, de pildă:</p>
                  <subtitle>(Arie din „Rigoletto”: „La donna e mobile”)</subtitle>
                  <lg>
                     <l>Lado na mobile</l>
                     <l>C-al lui Leventi.</l>
                     <l>Nene Ascenti</l>
                     <l>Ediș pin ceri.</l>
                  </lg>
                  <p>Tronc! se potrivește ca nuca-n părete!… Vă întreb, boieri d-voastră, nu erau mai frumoase cînticele noastre cele creștinești? precum: Doina, Viersu lui Bujor, Sub poale de codru verde?… De! unde se mai pomenește de-alde-astea prin orașe!… Numai pe la țară dacă se mai trec!… Acolo numai o rămas să ne cîștigăm hrana, noi, lăutarii… pe la horele românilor, unde facem să saie opinca-n sus!… Iacă, de pildă, să zicem că s-o întins o horă, cît casa asta de mare. Flăcăii stau înșirați de giur împregiur strîngîndu-se cu fetele de mîni, și noi, lăutarii, prinși în mijlocu horei, le cîntăm, ian așa!</p>
                  <p>(Toți lăutarii pornesc cu pas iute de încungiură salonul, sunînd o horă. Barbu, urmărindu-i cu cobza, cîntă:)</p>
                  <lg>
                     <l>Leleo roșie la obraz,</l>
                     <l>Lelițo, lelițo fa!</l>
                     <l>Floricică din pîrlaz,</l>
                     <l>Lelițo, lelițo fa!</l>
                     <l>Ce folos că ești frumoasă,</l>
                     <l>Lelițo, lelițo fa!</l>
                     <l>Și la cap căpățînoasă.</l>
                     <l>Lelițo, lelițo fa!</l>
                     <l>Ești dragă flăcăilor,</l>
                     <l>Lelițo, lelițo fa!</l>
                     <l>Ca buhna găinilor.</l>
                     <l>Lelițo, lelițo fa!</l>
                     <l>Strînge-ți, leleo, buzele,</l>
                     <l>Lelițo, lelițo fa!</l>
                     <l>Că le pișcă muștele.</l>
                     <l>Lelițo, lelițo fa!</l>
                     <l>Strînge-ți, leleo, buzele,</l>
                     <l>Lelițo, lelițo fa!</l>
                     <l>Că se văd fasolele,</l>
                     <l>Lelițo, lelițo fa!</l>
                  </lg>
                  <p>Stați, măi, c-am obosit!… Sărmane biete Barbule! ai agiuns cal de poștă împregiuru horii, de unde înainte le ziceai boierilor vere… fie!… Încalte mă mîngîi că m-o învrednicit Dumnezeu să înveselesc cu cobza mea o lume întreagă! (Căutînd la cobză cu jale.) Dragă cobzișoară!… bune zile am petrecut amîndoi… Multă vreme mi-ai ținut isonu numai într-o strună!… (Oftează.) De-acum ne-o venit și nouă rîndu de ducă cu cele multe obiceiuri vechi de ale țării!…</p>
                  <p>(Ștergîndu-și ochii.) Hai; drăgulița mea, să mulțămim cui se cuvine, că ne-am petrecut veacul în această țară bună și mănoasă care o dezrobit țiganii!</p>
                  <lg>
                     <l>Dragi boieri de lumea nouă!</l>
                     <l>Ziua bună vă zic vouă.</l>
                     <l>Eu mă duc, mă prăpădesc</l>
                     <l>Ca un cîntic bătrînesc!</l>
                     <l>Ah! gîndiți c-am fost odată</l>
                     <l>Glasul lumei desfătată,</l>
                     <l>Și-nchinați cîte-un pahar</l>
                     <l>Lui biet Barbu lăutar!</l>
                  </lg>
                  <p>(Barbu cu taraful pleacă sunînd un cîntic vechi.)</p>
                  <p>(Cortina cade.)</p>
               </div>
               <div type="div3">
                  <head>Paraponisitul</head>
                  <subtitle>Cînticel comic</subtitle>
                  <subtitle>Cîntat de d-nul Millo, pe Teatrul din București.</subtitle>
                  <p>PARAPONISITUL (intră pe scenă foarte posomorît, se primbla oftînd, se oprește în fața publicului, clatină din cap și apoi zice): Cu dreptu-i?… frumosu-i?… Toată lumea în slujbă, afară decît mine!… Apoi să nu fiu paraponisit?… ba să fiu… și sînt!…</p>
                  <p>Sînt paraponisit</p>
                  <p>Căci mă văd părăsit,</p>
                  <p>Nemetahirisit</p>
                  <p>Și neschivernisit…</p>
                  <p>De n-aș fi procopsit,</p>
                  <p>De n-aș fi prahtisit.</p>
                  <p>Nimic n-aș fi găsit</p>
                  <p>De pretinderisit;</p>
                  <p>Dar sînt gramatisit</p>
                  <p>Și sintagmatisit.</p>
                  <p>Patriot, iscusit</p>
                  <p>Și chiar buiurdisit…</p>
                  <p>Deci fiind părăsit,</p>
                  <p>Adiaforisit,</p>
                  <p>Fiind chiar blendisit,</p>
                  <p>Sînt paraponisit!</p>
                  <p>Și poate că n-am dreptate!… Adică, mă rog, de ce să se hrănească o mulțime de trîntori, pe lîngă albine, din mierea budgetului și eu să fac zîmbre deoparte?… Au doar nu-s și eu pămîntean simpatriot?</p>
                  <p>N-am mai slujit eu țării?… Mi-i plin sînu de atestaturi… Iaca… (Scoate un teanc de hîrtii.) Iacă teșcherele și din vremea turcilor și din vremea rușilor și din vremea nemților… Tot cu pajure împărătești… Poftim de ascultați (deschide o hîrtie și citește): „Pol oca icri tescuite, 30 dramuri sacîz…” Nu-i asta. (Deschide altă hîrtie.) „Mai întîi nu lipsesc a cerceta despre întregimea fericirei.” Nici asta… Mi-am uitat ochelarii și nu văd bine… dar telos pandon, iacă dovezi gospod despre destoinicia mea. Am avut a face cu împărați, eu Nae Postuleanu, care dacă n-am și decorații, este că nu mi-au dat, și cu toate aceste nu pot găsi o slujbuliță cît de mică în patria mea!… Cu dreptu-i? frumosu-i? Am alergat, m-am rugat!… aș! Vorba ceea: geaba vii, geaba te duci, nu mai rupi niște papuci… Pe la toate ministeriele mi s-a răspuns că îndată ce va fi un loc vacant… Ce, Doamne iartă-mă! loc vacant?… că pe toată ziua se deschid locuri nouă, încît s-ar putea crede că țara românească e locuită numai de amploiați.</p>
                  <p>Avem prefecți</p>
                  <p>Și sub-prefecți.</p>
                  <p>Și arhitecți</p>
                  <p>Foarte perfecți.</p>
                  <p>Avem notari,</p>
                  <p>Și arhivari,</p>
                  <p>Și chiar primari,</p>
                  <p>Buni cărturari.</p>
                  <p>Și casieri,</p>
                  <p>Și ingineri,</p>
                  <p>Și grefieri,</p>
                  <p>Și consilieri,</p>
                  <p>Și prezidenți,</p>
                  <p>Viț-prezidenți,</p>
                  <p>Și permanenți,</p>
                  <p>Toți exelenți.</p>
                  <p>Avem bujori</p>
                  <p>De perceptori,</p>
                  <p>Și preceptori,</p>
                  <p>Și controlori.</p>
                  <p>Judecători,</p>
                  <p>Silvicultori,</p>
                  <p>Espeditori,</p>
                  <p>Și conductori.</p>
                  <p>Și inspectori,</p>
                  <p>Sub-inspectori</p>
                  <p>Și inspectori</p>
                  <p>De inspectori,</p>
                  <p>Într-un cuvînt</p>
                  <p>Românii sînt</p>
                  <p>Toți candidați</p>
                  <p>De amploiați.</p>
                  <p>(Oftînd.) Toți, toți afară de mine!… Cu dreptu-i? frumosu-i?… Bine, dacă aș fi fost vreodată opozant, înțăleg să fiu catatricsit, cu toate că nici atunci nu s-ar cuveni… dar, în sfîrșit, să zicem… Însă martur mi-i sfîntu mucenic Evdochim, că deși m-am abonarisit la masa paraponisiților, nu vra să zică că m-am lepădat de hristoitie, că m-am zavergisit, că m-am făcut ena mu che ena su cu corifenții tarafului, căci nu-i fac haz.</p>
                  <p>(Arie finală din „Chirița în provincie”)</p>
                  <p>Unul tot zice că-i tabachere</p>
                  <p>Plină, ticsită de un tabac,</p>
                  <p>Ce multor nasuri de-nalte sfere</p>
                  <p>Poate să vie curînd de hac.</p>
                  <p>Altul, în mînă cu-o pană seacă,</p>
                  <p>Strigă că-i singur brav pe pămînt,</p>
                  <p>Și că e gata resbel să facă</p>
                  <p>Cu lumea-ntreagă, cu mori de vînt.</p>
                  <p>Altul pretinde că-n Românie</p>
                  <p>Soarele-Unirei el l-a aprins</p>
                  <p>Și cit i-abate sâ nu mai fie,</p>
                  <p>Suflă și-ndată soarele-i stins.</p>
                  <p>Altul se plînge că țara pere,</p>
                  <p>Că tot progresul a stat pe loc</p>
                  <p>De cînd el nu mai e la putere</p>
                  <p>Ca să-l conducă… Într-un noroc.</p>
                  <p>Alții în visuri de înălțare</p>
                  <p>Se plîng deoparte cu ah și vah!</p>
                  <p>Că mereu sufăr de-o boală mare…</p>
                  <p>Căci tronul țării le stă-n stomah.</p>
                  <p>Eu unu, slavă Domnului! sînt ferit de asemine zaiflîc, dar nu pot să nu pătimesc, cînd mă văd lepădat ca un vatrar în lunile de vară… Cu dreptu-i? frumosu-i?. .. De unde am fost ce-am fost, să ajung a fi ce sînt!… și asta cînd?… Cînd toți românii sînt deopotrivă dinaintea budgetului, cînd toți au dreptul prin urmare a se-ndulci de el… Ah! ah! nu mi-ar fi ciudă încalțe dacă n-aș fi om pacinic și cu sevas cătră maimarii mei, dar așa, stau deoparte și nu mă amestec niciodată în filonichiile de la masa paraponisiților… Iacă de pildă aseară:</p>
                  <p>Unii dintr-înșii cereau reforme,</p>
                  <p>Reforme-n toate ca din topor;</p>
                  <p>În procedură, în legi, în forme,</p>
                  <p>Chiar în sistemul reformator.</p>
                  <p>Alții cu fața posomorîtă,</p>
                  <p>Oftînd mult jalnic, le răspundea</p>
                  <p>Că-n țara noastră nepregătită</p>
                  <p>Orice reformă e formă rea.</p>
                  <p>Zicînd că-n lume toate se schimbă,</p>
                  <p>Unii cu hapca cereau schimbări</p>
                  <p>În instituții, în școli, în limbă,</p>
                  <p>În starea țării… și-n alte stări.</p>
                  <p>Alții atunce, cu-nfiorare</p>
                  <p>Schimbîndu-și fața, strigau mereu,</p>
                  <p>Că din schimbare tot în schimbare</p>
                  <p>Binele-adese se schimbă-n rău.</p>
                  <p>Unii contr-alții porniți de moarte</p>
                  <p>Vrînd să se-arăte buni patrioți,</p>
                  <p>Cu vorbe groase se luptau foarte</p>
                  <p>Și-și dau porecle de patri-hoți.</p>
                  <p>Dar unii și-alții se acordară</p>
                  <p>Într-o unire și într-un rost</p>
                  <p>Că toate-ar merge bine în țară</p>
                  <p>Ei dac-ar prinde cîte un post.</p>
                  <p>Postu săracul… el te îngrașă, el te slăbește, el e ținta celor mai mulți din creștinii noștri, și zău! nu știu dacă în ziua de astăzi ei se țin de postu mare și de postu Sîn-Petrului, dar știu că se țin grapă de postu sîn-Budgetului… Dovadă că fiecare cetățean are hambiționul să se jertfească pe altarul patriei, făcîndu-se roată la carul statului, precum se zice… Un car cu mii de mii de roți, cum să nu meargă bine și răpide? Tocmai de aceea și eu unul aș vrea să mă fac roată, căci mă simț cu schițe sănătoase, mai cu seamă de cînd am luat lecții de limba cea nouă, de la vestitul dascal kir Trifonius Petringelus. Mi se impu… tase că n-aș cunoaște slovele latinești și troposul obicinuit astăzi prin cancelerii. (Scoate o hîrtie.) Vă rog să judecați dacă m-a procopsit îndestul kir Trifonius Petringelus. (Citește:)</p>
                  <p>„Petițiune sau petițione, sau peticiune, după plăcerea ministrului.</p>
                  <p>Esselență!</p>
                  <p>Așa precum Pronia providențiale a aprins o nouă constelațiune pe celui României ce-i zic Convențiune sau Convențione, sau Convenciune… tot după plăcerea Esselenției-voastre… la care cu deplin respept am avut proeres a-i aduce a mea profundă conside rațiune, țione sau ciune, precum uzul obicinuit cere; nu mai nițel așa precum eu am fost etern devotat Guvernului ocîrmuirei, precum Esselenția-voastră poate lua o pliroforițiune din atestațiunele alăturate pe lîngă această suplicantă peticiune, conform uzului acelui constituționale din mai sus deja zisa respeptivă Convențione; așa precum iarăși am fost unul din corifenții liberalismosului și m-am îndulcit în profundul sufletului de serbușcă… ba, de serbarea regimentului constituționale, dați-mi voie să ieu permisiune a-mi recomenda meritele pe altarul patriei spre a fi integrat în vreun cerbiciu public, unde, cu ceilalți ai mei simpatrioți, să am și eu slava glorioasă a mă îngiuga la carul Statului cu deplină amoare patrioticească și iubire de patrie, cu care rog pe Esselenția-voastră a recepe asigurăciunea încredințărei a profundei considerațiuni cu care am onoare a mă confesa al Esselențieivoastre cel mai apt întru acțiunea la care veți ordona ca să fiu ordonat.</p>
                  <p>Umilit și respectiv cerb. « Nae Postuleanu ».</p>
                  <p>Fost amploiat al ocirmuirilor trecute.”</p>
                  <p>Ei?… ce ziceți?.. . spuneți drept, că nu mă supăr de laude… Cunoașteți multe condeie carele să poată izvodi așa de țunțurliu?… Ei!… mi-ți crede? N-am catartosit însă a izbuti ca să mă rînduiască secretar la vreun minister… Cu dreptu-i?… frumosu-i?… Apoi să nu fiu paraponisit?… ba să fiu… și sînt!</p>
                  <p>Sînt paraponisit,</p>
                  <p>Căci mă văd părăsit,</p>
                  <p>Nemetaherisit,</p>
                  <p>Și neschivirnisit.</p>
                  <p>De n-aș fi procopsit,</p>
                  <p>De n-aș fi prahtisit,</p>
                  <p>Nimic n-aș fi găsit</p>
                  <p>De pretinderisit;</p>
                  <p>Dar sînt gramatisit,</p>
                  <p>Sînt sintagmatisit,</p>
                  <p>Patriot, iscusit,</p>
                  <p>Și chiar buiurdisit.</p>
                  <p>Deci fiind părăsit,</p>
                  <p>Adiaforisit,</p>
                  <p>Fiind chiar blendisit,</p>
                  <p>Sînt paraponisit.</p>
                  <p>(Se duce mâhnit și oftînd.)</p>
                  <p>(Cortina cade)</p>
               </div>
               <div type="div3">
                  <head>Kera Nastasia sau Mania pensiilor</head>
                  <subtitle>Cînticel comic</subtitle>
                  <p>Cîntat de d-nul Millo, pe Teatrul din București.</p>
                  <p>(Teatrul reprezintă un salon.)</p>
                  <p>KERA NASTASIA (intră, căutînd pe cineva în sala teatrului. Ea poartă fes alb, testemel cu fiong, paftale și ține în brațe o mîță): Aice-i? Unde, Doamne, iartă-mă, să fie?… Îl caut ca iarba de leac… Ha! iată-l colo în fund… (Se închină la o persoană din fundul salei.) Cu plecăciune, cucoane… cucoane… mă iartă că ți-am uitat numele… sînt cam uitită de cînd răzmerița volintirilor… m-au spăriat niște ieniceri de-ai lui Kiuciuc-Ahmed, mînca-i-ar pîrdalnicu!… și încă tocmai atunci cumnatu-meu, paharnicu Bursuflescu, era gostinar și căzuse în dropică… Ei! știi, beicache, cu ce l-am doftorit eu? cu rînză de dropie arsă și pisată în zamă de cucută… Aud?… (Scoțînd o hîrtie.) Îți aduc o terfeloagă de jalbă pentru pensie, ca toată lumea, pentru că să vezi d-ta: protopopul Ion m-a sfătuit părintește ca să-mi cer dreptul de la stăpînire, fiindcă mai anțărț, pe la Bobotează, mă dusesem în mahala să văd pe cucoana Despea care era lehuză și să-i hărăcsesc plodul… Cînd să întru pe poartă, sar deodată niște cîni la mine… apuca-i-ar jigăraia!… să mă mănînce!… Țip, cad, leșin, și cînd mă trezesc, mă trezesc cu friguri… Aud?… așa se vede… Apoi dă!… vorba ceea: Azi tare, mîne mare, poimîne pe spinare, adică alivanta, după cum spunea un sofolo ghiotatos cunoscut, răposatu Dună…. Și tocmai pentru aceea am venit să te rog, beicache, ca să-ți faci o pomană și cu mine să mă pui în pensie, ca pe cei mulți… că helbet!… poate să ai și d-ta vrodată nevoie să te descînte bunica de diochi sau să-ți cat în cărți de vro slujbuliță, ca mai anțărț, cînd te dedeseră afară pentru niște bani ce lipseau.</p>
                  <p>Ca toată lumea și eu vroiesc</p>
                  <p>Din pensioară să mă hrănesc,</p>
                  <p>Căci nu e-n lume mai dulce hrană</p>
                  <p>Decît aceea ce-i din pomană.</p>
                  <p>Pensia grasă este un dar</p>
                  <p>Ce-ți cade-n gură ca un zahar;</p>
                  <p>Deci ca să-ți cadă pensia-ndată,</p>
                  <p>Fii totdeauna gură cascată.</p>
                  <p>Aud?… mă întrebi, beimu, dacă am drepturi la pensie? Cum să nu am, dragu bunicăi!… Lasă că-s din oameni, lasă că-s cunoscută de toți boierii… puteți întreba și pe chir Costea… dar apoi sînt și văduvă de trei bărbați… trei! tot unu și unu!… Ba încă cumnatu meu, paharnicu, pretinde că m-aș fi măritat chiar și de a cincea oară, dacă ar fi fost iertat de dicasterie… Apoi dă! nu zic ba!… că doar nime nu fuge de bine… Marea că-i mare și încă are fund, dar inima omului!… Tocmai asta o spuneam dăunăzi cucoanei Despea care-i iar lehuză… Îmi trimisese, drăguța, doi cozonaci calzi de Paști, însă n-am avut parte de ei, că i-a mîncat pisica. (Mîța miorlăiește.) Taci cu mama, Lurcă, că ți-a cumpăra mama o furcă!… (Leagănă mîța.) Și așa cum îți povesteam, beicache: bărbatu meu cel dîntîi era ciubucci-bașa la Caradgea, și de mult ce a tot suflat în ciubuc a ofticat, sufletu!… i s-au dus zilele în fum, după cum zicea bărbatu meu cel de-al doilea, care a fost cafegi-bașa tot la Caradgea. Sărmanu!… și el și-a dat pelea popei, opărindu-și gîtu c-un felegean de cafea clocotită, și s-a dus fert pe ceea lume, după cum zicea bărbatu meu cel de-al treilea, care a fost portar-bașa la Suțu. El ședea la perdeua domnească zi și noapte, și cînd se trezea măria-sa, el striga prin sarai cît îl ținea gura: „Cafegi-bașa! Bărbier-bașa! Cichirgi-bașa!… „ (Oftînd.) Acum, drăguțu, nu mai zice nici cîrc, căci i-a astupat gura pămîntu… Hei! hei! lume! lume! (își șterge ochii și scoate o tabachere, care scîrție.) Amin!… sărut ochișorii!</p>
                  <p>(Arie: „Pom eram eu, pom”)</p>
                  <p>Ah! Ah!</p>
                  <p>Nastasie, ah!</p>
                  <p>Am avut eu trei bărbați.</p>
                  <p>Toți în ranguri înălțați.</p>
                  <p>Ah! Ah! Ah!</p>
                  <p>Și-s toți răposați!</p>
                  <p>Ah! Ah!</p>
                  <p>Nastasie, ah!</p>
                  <p>Pentru-acei trei răposați</p>
                  <p>Trebuie să m-ajutați!</p>
                  <p>Ah! Ah! Ah!</p>
                  <p>Pensie-să-mi dați!</p>
                  <p>Ah! Ah!</p>
                  <p>Nastasie, ah!</p>
                  <p>Pensie, bună să-mi dați,</p>
                  <p>Dacă sînteți botezați.</p>
                  <p>Ah! Ah! Ah!</p>
                  <p>Pensie-mi dați!</p>
                  <p>Însă mă-i întreba poate, beicache, ce slujbe au făcut țărei tustreii mei răposați? Ce slujbe? Să ți le spun pe degite că-s nenumărate… Unul a suflat în ciubuc pentru patrie, de i-au ieșit ochii din cap; altul a fert la cafele tot pentru patrie, pănă ce s-a făcut martirul zelosului său, după cum zice cumnatul în limba cea nouă, și cel de-al treilea a stat cu buzduganu la perdeua patriei, pănă ce s-a mazilit Suțu… Ei! ce-ți spuneam eu! Degeaba cer pensie? Să mă ferească Dumnezeu de una ca asta… Dreptul meu, alta nu gonesc… Așa m-a învățat soțu meu din urmă: „Nastasiică! îmi zicea el, cînd era cu chef, ferește-te cît îi trăi de-a mînca dintr-al tău…» Drăguțu! ce bujor de om era!… Avea niște musteți de un cot și un glas de răsuna mahalaua, cînd începea a dura la ohtoicuri… (în taină.) Pănă a nu mă lua, el mi-a cîntat vro trei luni de-a rîndu pe sub fereastră un stih făcut înadins! pentru nurii mei… Ian ascultă, așa să trăiești, beicache!…</p>
                  <p>(Cîntec vechi de lume)</p>
                  <p>Αφροδίτη μου, αχ!</p>
                  <p>Απεφάσισα να ρίψω τήν ελπίδαν μου άυτήν</p>
                  <p>Pentru că nu-mi dai crezare că numai ție mă-nchin.</p>
                  <p>Ρίπτω πιά καΐ τήν ζωήν μου, να χαθώ από τήν γήν.</p>
                  <p>Ah! căci văd, tu nu ai milă, cînd vărs lacrimi și suspin.</p>
                  <p>Περιστέρι μου, αχ!</p>
                  <p>«Ηξευρε δμως και τοντο δτι έγεινες φονευς</p>
                  <p>Acelui ce te slăvește și mai mult decît pe Zefs.</p>
                  <p>„Ως τύραννος μέ παιδεύεις δσπλάχνη εις τό έξης,</p>
                  <p>Prin urmare mor, stăpînă, ca un verde chiparis.</p>
                  <p>Îți place?… așa se cînta pe vremea lui Caradgea și a lui Suțu. Prin urmare, mi se cuvine să fiu trecută la isvodu pensiilor împreună cu nepotu meu Gogu și cu Lurca mamei. (Sărută mîța cu dragoste.) Ah! beicache, am un nepoțel numai de zece ani… i-a împlinit la ispas… și încă tocmai atuncea se aprinsese ogeagu de la bucătărie… Doamne sfinte și părinte!… ce spaimă am mai tras! (Își scuipă în sin.) Am alergat numai într-un suflet, m-am suit pe coperiș c-un pahar de apă în mînă… și noroc că au sosit pompierii… după ce se stinsese focu… altmintrelea ardeam tot… Dar unde rămăsesem cu vorba?… ha! la nepotu meu, la Gogu… așa diavol nici că s-a dat pe fața pămîntului… El învață acum de șease luni la școala publică și știe o mulțime de bazaconii, știe Constituțiunea și Convențiunea, și drepturile cetățenești, și paternitatea… Bată-l norocu, dimon! Gramatica încă n-a învățat-o și vra să fie gazetar și deputat; cere cuvîntul… cere cuvîntul! (Rîde cu spasmuri.) Nostimu-i, sfinte Aftanasie! cînd îmi zice: bunică! cer cuvîntul… dă-mi o bucată de pîne cu povidlă!… Nu fie de diochi, suflețelu!… Cumnatu meu, paharnicu, îi prorocește că a să ajungă tribunal, cu limba de un cot, ce-a mai fi și aceea.</p>
                  <p>Gogul mamii cel frumos</p>
                  <p>N-are seamăn pe pămînt,</p>
                  <p>Ca un loghiotatos</p>
                  <p>El mereu cere cuvînt,</p>
                  <p>Și vorbește,</p>
                  <p>Dîrdîiește,</p>
                  <p>Din guri hodorogește</p>
                  <p>Chiar ca o moară de vînt.</p>
                  <p>Gogul mamii cel isteț</p>
                  <p>Nostimior ca un stigleț,</p>
                  <p>Despre carte e cam prost</p>
                  <p>Dar știe-a zice de rost:</p>
                  <p>Libetate,</p>
                  <p>Galitate,</p>
                  <p>Ba chiar și paternitate…</p>
                  <p>Și vrea ca să-l puie-n post…</p>
                  <p>(Mîța miorlăiește.) Ei! taci cu mama, Lurcă, că ți-a cumpăra mama o furcă să torci un fuior pentru patrie și să întri și tu în pensie… (În taină.) E zuliară de Gogu, că mă-i crede, beicache?… Nici c-ai văzut așa pisică cu minte de cînd ai făcut ochi; numai că nu grăiește Franțuzește și limba cea nouă din București. Mi-a prezentuit-o cucoana Despea de ziua mea, și să vezi cum… De abia răposase bărbatu meu cel de-al treilea, cafegi-bașa… iacă! vreu să zic ciubuccibașa… ba nu… portar-bașa, și poroncisem lui Iftimi vezeteul să-mi puie caii ca să merg la prietina mea care acum ieșise din lehuzie… Cînd să ies, ce s-aud?… Aud cotcodăcind în podu grajdului! Chem pe Ioana ca să se urce în pod, și ce aflu?… Aflu că un cal e despotcovit!… Așa m-am tulburat cît nu poți crede …</p>
                  <p>Tocmai atuncea venise Bursuflescu de la țară ca să mă mîngîie.</p>
                  <p>— Ah! cumnate, îi zic, ai aflat ce am pățit?</p>
                  <p>— Am aflat, îmi răspunde paharnicu, apoi ce să facem, soro… a murit, Dumnezeu să-l ierte!</p>
                  <p>— Ba nu, îi zic, n-a murit încă, da-i despotcovit!</p>
                  <p>— Cine-i despotcovit? răposatu?…</p>
                  <p>— Ba! calu.</p>
                  <p>— Bacalu? Care bacal?</p>
                  <p>— Calu cel de cătră om.</p>
                  <p>— Ce zici, soro? ce ai pățit? ce ți s-a întîmplat?</p>
                  <p>— Am auzit cotcodăcind în pod.</p>
                  <p>— Cine? calu?</p>
                  <p>— Ba, găina.</p>
                  <p>— Mare minune!</p>
                  <p>Atunci m-a umflat plînsu după bietu răposatu și am zis cumnatului: păcatele mele, cumnățele!… iar am rămas văduvă!… Ce-mi rămîne de făcut?</p>
                  <p>— Cere pensie! îmi răspunde paharnicu.</p>
                  <p>— Dar mi-or zice poate că am avere și că n-aș avea nevoie…</p>
                  <p>Ei! ș-apoi?… cîți sînt cu averi mari, carii aleargă după pensie cu limba scoasă în țara noastră!</p>
                  <p>Asta-i țară-mbelșugată,</p>
                  <p>Asta-i țară minunată,</p>
                  <p>Unde mulți, cu mici, cu mari,</p>
                  <p>Vreu a fi pensionari.</p>
                  <p>Cel ce-i cu avere mare,</p>
                  <p>Alt-ambiție nu are</p>
                  <p>Ce de-a fi funcționar</p>
                  <p>Pentru-a fi pensionar.</p>
                  <p>Cel ce nu are nimică</p>
                  <p>Cere-o leafă cît de mică,</p>
                  <p>Avînd plan de ischiuzar</p>
                  <p>S-ajungă pensionar.</p>
                  <p>Orișicine-aici se naște,</p>
                  <p>Om sau vită care paște,</p>
                  <p>Nu se naște in zadar,</p>
                  <p>Ci de-a fi pensionar.</p>
                  <p>Căci e țara milostivă,</p>
                  <p>Și budgetu-i o colivă</p>
                  <p>Pentru cei mulți… colivari,</p>
                  <p>Vreu să zic… pensionari.</p>
                  <p>Aud? Cum ai zis? Nu mi se cuvine pensie, că n-am drepturi? N-am drepturi!! (Se mînie și începe a gesticula.) Da bine, mă rog, ce drepturi au unii din cei cu pensie, mai mult decît Gogu și decît Lurca? Care sînt slujbele ce i-au băgat în budgetu țărei ca într-un cașcaval?… Sărmanu budget!… de-a merge tot așa, a să ajungă să fie împărțit numai în lefi… și eu să nu am parte de el, pentru că-s o sărmană văduvă de trei bărbați!… (Plînge tare.) Dreptu-i asta?… Ah! vah!… să rămîie Lurca fără ajutoru patriei!… (Furioasă.) De-oi ști c-oi mînca-o friptă, oi să mă duc cu jalba pănă la Sultan Mahmud… (Scapă mîța care fuge.) Iaca pozna… În loc să capăt pensie, am scăpat și pisica din mînă… (Alergînd după mîță.) Lurcă, Lurcă… vin la mama, Lurcă, că ți-a cumpăra mama o furcă… (Iese alergînd după mîță.)</p>
                  <p>(Cortina cade)</p>
               </div>
               <div type="div3">
                  <head>Haimana</head>
                  <subtitle>Cînticel comic</subtitle>
                  <p>Cîntat de d-nul Millo, pe Teatrul din București.</p>
                  <p>(O piață în București. Haimana în costum de iarnă trece ținînd o valiză.)</p>
                  <p>HAIMANA (cătră public): Cine m-ar videa cutrierînd orașul cu valiza pe spinare ar cuteza poate a crede că sînt un vagabond?… Ei bine! acel cutezător nu s-ar înșela: sînt un soi de vagabond oficial, un membru al biurocrației statului român, un martir politic de la 1859 încoace, purtat din loc în loc după capriciul miniștrilor, aruncat din post în post ca o minge… postit, precum videți, și… neplătit la vreme.</p>
                  <p>Sînt împiegat</p>
                  <p>În veci mutat</p>
                  <p>Și permutat</p>
                  <p>Și prea mutat!</p>
                  <p>Fără răgaz</p>
                  <p>Între români,</p>
                  <p>Aice azi</p>
                  <p>Ș-aiure mîni,</p>
                  <p>Cerc în zadar</p>
                  <p>Pe loc a sta,</p>
                  <p>Ș-am agiuns chiar</p>
                  <p>De haimana.</p>
                  <p>Umblînd cu șatra iarnă și vară</p>
                  <p>Cînd ici, cînd colo, cu vai ș-amar.</p>
                  <p>Din toți boierii ce-au fost în țară</p>
                  <p>Am rămas singur boier… Șatrar!</p>
                  <p>Aveți gust să cunoașteți jalnica mea tragedie? (Se închină.) Mă numesc din botez Mihăluță, din neam Spulberatu și din poreclă Haimana!… M-am născut în zilele Babei, pe cînd cutremurul cel mare; de aceea poate am fost menit a duce o viață atît de furtu noasă… Să videți: acum patru ani m-am înamorat de o văduviță desperată care jurase ca să-și înfunde tinerețile și frumusețile la Agapia, dar cum mă zări, plecăciune, ea uită și pe răposatul și monastirea și găsi mai comod să mă plece la jugul căsătoriei. Prin urmare, sînt însurat, .am doi copilași nostimi care nu-mi seamănă nici de frică, dar carii își aduc de departe cu Neagoe Basarab. Pe unul l-am botezat: Caius-Trebonius-Vespasianus-Neron-Caracala, pentru ca să probez că-i strănepot de-a lui Traian, iar pe celalalt Juarez pentru că, cine știe? poate să avem și republică în țară. Sînt familist precum videți, însă poate mă-ți întreba unde mi-e familia?… Unde?…. Cu toată sărăcia mea, aș da un icosar acelui care mi-ar spune încotro rătăcesc acum biata Săftică cu puii săi! Sărmana! De trei ani aleargă după mine fără a-mi putea da de urmă și asta grație principiului de stabilitate, de care se pomenește așa de mult în paria… palavramentul din București… Să videți: pănă a nu mă mușca chiftirița ambiției de a servi statul român și pofta de a gusta din cașcavalul budgetului, trăiam cum trăiam… greu, dar în oarecare huzur… De cînd însă mi-am dat glasul unui deputat pentru ca să mă puie în pîne, să capăt un loc, trăiesc, ce-i drept, mult mai greu, dar fără nici pic de huzur.</p>
                  <p>Paingul are cuib de mătasă,</p>
                  <p>Cîrtița groapă, ursul bîrloc;</p>
                  <p>Morunu-n apă își face casă.</p>
                  <p>Și sălămîzdra trăiește-n foc.</p>
                  <p>Eu n-am nici casă, nu am nici masă,</p>
                  <p>Nici cît o plîntă nu am noroc.</p>
                  <p>Sparanga însăși crește sub leasă.</p>
                  <p>Eu rădăcină nu prind deloc.</p>
                  <p>La început am fost rînduit subprefect la Cahul; m-am sculat deci de la Dorohoi unde-mi aveam forul locuinței și am plecat, zicînd nevestii să vîndă tot în urma mea și să vie după mine în Basarabia. Era vara, pe la iuliu, o vară de acele unde găinile fac ouă răs coapte. După cinci zile de chin, mort copt am sosit la Cahul… Ufff!… mi-am luat o casă în chirie, ca unul ce credeam în stabilitate, și m-am pus pe treabă voind a da probe de capacitate, de onestitate, de activitate și de toate celelalte cuvinte late care sînt la ordinea zilei; însă nu apucai bine să întru în cancelaria subprefecturei și mă pomenii cu un nou decret, care mă rînduia judecător la Turnul-Severinului!… Să videți: Camera dase un vot de neîncredere ministeriului vechi și noul minister găsise urgent de a destitui sau a strămuta o mare parte din împiegați spre a-și întări partidul în țară… tertip constituțional. Ce era să fac?… De la Cahul la Turnul-Severinului era departe; eu asemene eram departe de a cunoaște legile… ar fi fost dar logic ca să refuz, însă trebuia să răspund grabnic la încrederea guvernului… Am plătit chiria casei pe șese luni, deși nu locuisem decît șease zile, am lăsat un răvaș Săfticăi ca să vie după mine în țara muntenească și am plecat! Trebuie să vă mărturisesc că eram curios de a gusta plăcerile voiagiului pe Dunăre, și în adevăr m-au mîncat țînțarii de m-a prăpădit. Am ajuns la Turnu cu obrazul beșicat, însă cu dulcea sperare că mă voi bucura de favoarele stabilităței… Cap de cuc, eu!… uitasem că sînt impiegat român.</p>
                  <p>Sînt împiegat</p>
                  <p>În veci mutat</p>
                  <p>Și permutat</p>
                  <p>Și prea mutat.</p>
                  <p>Etc. etc. etc.</p>
                  <p>Cine mă vede cu geamandanul</p>
                  <p>Luînd-o hojma tot la picior.</p>
                  <p>Privind cu milă, zice: sărmanul!</p>
                  <p>Iată evreul rătăcitori</p>
                  <p>La Turnul-Severinului am luat iar o casă cu chirie și am mobilat-o frumos pentru ca să nu fiu mai pe gios decît colegii mei; mi-am făcut provizii de lemne și de legume și, voind iarăși a da probe de patriotism, de românism, de constituționalism și de toate celelalte ismuri ce sînt la ordinea zilei, am început a merge regulat la Tribunal, a mă îmbrăca în negru pentru ca să port doliul împricinaților și a mă face că pricep încurcăturile procedurei; însă de-abia începusem a mă deprinde cu atmosfera puțin parfumată a Tribunalului, de-abia căpătasem convingere că fiecare lege se poate răstălmăci în mai multe sensuri, cînd iată un proces politic!… Să videți: niște patrioți fără posturi se încercară a face, sanche… o revoluție, strigînd prin mahalale: gios ua, ua, ua! sus ua, ua, ua!… un cara ghioslîc ca toate revoluțiile de la noi… Administrația, voinică însă cam spăriată, ceruse ajutor prin telegraf de la București; un regiment de vînători plecase din capitală cu artilerie, dar pănă a nu sosi la Turnu, polițaiul de oraș hărțuise revoltanții și numai cu cinci dorobanți îi legase butuc și-i dase peșcheș procurorului!…</p>
                  <p>Eu, considerîndu-i ca pe niște suitarii de cafinea, am fost de părere să-i achităm, pentru ca să nu le dăm o importanță de victime politice; dar guvernul găsi opinia mea subversivă și mă puse deocamdată în disponibilitate, rezervîndu-mi postul de polițai… la Bacău!… Haida! să mă strămut acum de la Turnu tocmai la Bacău, în vreme ce biata Săftică, după ce mă căutase pe la Cahul, venea să mă găsască în fundul Valahiei… Ce să fac? Plătesc chiria casei pe un an, vînd lemnele și legumele, las iar un răvaș nevestei ca să vie după mine la Moldova și plec făcîndu-mi întrebare dacă nu cumva cuvîntul stabilitate însemnează strămutare.</p>
                  <p>Omu-n serviciu e jucărie,</p>
                  <p>Frunză pe apă plutind ușor,</p>
                  <p>Un puf în aer, pff… o nitnică,</p>
                  <p>Un nume-n treacăt prin Monitor.</p>
                  <p>Tot ce-i pe lume trece și pere,</p>
                  <p>Gloria trece precum un nor,</p>
                  <p>Trec oameni, visuri, plăceri, durere,</p>
                  <p>Dar ca eu nime nu-i trecător</p>
                  <p>La Bacău îmi găsii Bacăul, căci în timpul alegerei deputaților, am scăpat ca prin urechile acului din ghearele unor libertași independenți: însă fiindcă nu izbutisem a face ca să se aleagă candidatul guvernului, am fost strămutat tocmai la Ismail, și de la Ismail tocmai la Pitești, și de la Pitești tocmai la Dorohoi, și de la Dorohoi tocmai la Călărași, și de la Călărași tocmai la Mihaileni, și de la Mihaileni la dracu, și de la dracu la tată-său… Și biata Săftică după mine, haide ha, haide ha, fără a să învrednici să deie ochi cu mine, de trei ani!</p>
                  <p>Am cutrierat astfel toată România, de la Carpați la Dunăre, în lung și-n larg, închiriind mereu la case, și am trecut ca un fulger prin toate ramurile. Judecător mă vrei? am fost; subprefect mă vrei? am fost; polițai mă vrei? am fost; casier mă vrei? am fost; pănă și primar, pănă și vameș, pănă și impiegat la regia tutunului, din care s-a ales numai fum și scrum…</p>
                  <p>Precum videți, sînt un om universal ca toți compatrioții mei, strănepoți de-a lui Traian. În ce mă-ți pune sînt gata să întru, și încă și mai gata să ies; însă, drept să spun, am obosit ca un cal de poștă ce nu-și are tainul la vreme. Lefușoara mea am primit-o pe la soroace cu scompturi pe la jidani; mi-e sînul plin de mandate care au mucezit așteptîndu-și rîndul de plată… dar nu zic încă nimic, pentru că sînt chemat la București prin telegramă tocmai de la Herța, unde îmi așteptam nevasta. Am venit aici cu drumu de fer a lui Strusberg … Slavă Domnului! în sfîrșit am scăpat de căruțe de poștă, de harabagii nespălați, de diligențe hîrbuite, și dacă este să fim hojma strămutați, noi împiegații statului, încai avem acum mijloace de comunicație răpide și sigură… Am pus 15 zile de la Herța la București; am înghețat în vagoane, am murit de foame, m-am troienit, m-am zdruncinat rău… dar fie… iată-mă în capitală, unde poate voi căpăta un post cu stabilitate și voi cînta ca nealtădată:</p>
                  <p>Sînt împiegat</p>
                  <p>Stabilizat,</p>
                  <p>Nepermutat,</p>
                  <p>Nici strămutat,</p>
                  <p>Ci cu răgaz</p>
                  <p>Între români;</p>
                  <p>Aice azi</p>
                  <p>Ș-aice mîni;</p>
                  <p>De-acum oi ști</p>
                  <p>Pe loc a sta</p>
                  <p>Și n-oi mai fi</p>
                  <p>De haimana!</p>
                  <p>De-acum în dulce stabilitate</p>
                  <p>Am s-o duc vesel, fără habar,</p>
                  <p>Servindu-mi țara pe așezate,</p>
                  <p>Iar nu din fugă, ca cioara-n par.</p>
                  <p>(Trece un impiegat al telegrafului.)</p>
                  <p>Cine trece?… A!… un împiegat al telegrafului. (Cătră telegrafist:) Domnule, domnule… stăi, te rog… Nu cumva ai în cutie vro depeșă de la Săftica, de la soția mea, pentru mine, d-nul Mihăluță Spulberatu ce-i zic și Haimana? (Caută în cutie.) Îmi dai voie?… (Esaminează depeșele.) D-lui Coțcărescu, fost casier la Pitești, fugit peste Dunăre cu banii statului… nu-s eu… D-lui Buzunărescu, patriot de meserie… nu-s eu… D-nei Chirița Bîrzoi ot Bîrzoieni… o cunosc, nu-s eu… Ha! iată o depeșă cătră mine… a fi de la suflețelul meu, de la Săftica… sărmana! Mult îmi duce dorul! (Citește depeșa:) „Fiind destituit din postul ce ocupi la Herța, e de prisos să mai vii la București.” Ce face?… destituit! Cine-i subsemnat?… Ministru!… destituit! (Adresîndu-se furios cătră telegrafist:) A! mă destitui, d-le ministru?… și pentru ce, mă rog?… spune… pentru ce?… Pentru că în timp de mai mulți ani m-ai obligat să închiriez 17 case și să le părăsesc fără a le locui?… pentru că m-ai silit să fiu un agent orb a politicei d-tale, în loc sâ mă lași a fi un simplu împiegat aplicat la îndeplinirea datoriilor sale? pentru că din cauza capriciilor d-tale am fost roș cu roșii, alb cu albii, verde cu burtă-verde, galbăn, fistichiu, patlageniu, de toate culoarele, ca mahalalele Bucureștilor? (Apucă de braț pe telegrafist.) Dar știi d-ta că am ajuns a fi nervos de cînd mă aflu în serviciul statului? Știi că mă apucă năbădăicele cînd văd un plic ministerial, căci îmi pare că cuprinde un decret de strămutare sau de destituire? Știi că de la 1859 pănă astăzi s-au strămutat și dat afară 33 333 de impiegați? i-am numărat în Monitor… A!… Îmi dai blende nitam nisam, fără să te fi îngrijit mai întîi a-mi plăti măcar ce-mi ești dator!… leafa mea, lefușoara mea de vagabond oficial? Acesta-i regimul dreptăței și al stabilităței cu care ai promis să duci țara spre bine? (Ridică brațele în sus; telegrafistul scapă și fuge.) Sărmană țară! cu astfel de chibzuieli nechibzuite ai ajuns a fi satul lui Cremine, și Parlamentul Palavrament, și noi, împiegații, niște haimanale. Mai bine meseriaș, plugar, negustor, decît impiegat al statului; mai bine liber decît sclav neplătit, mai bine să cînt:</p>
                  <p>Frunză verde ș-o lalea,</p>
                  <p>Dragă-mi e Săftica mea.</p>
                  <p>Decît să urlu rușinos:</p>
                  <p>Sînt împiegat</p>
                  <p>În veci mutat…</p>
                  <p>(Nu sfîrșește.) Brm! (Își ie valiza în spinare.)</p>
                  <p>Auzi? destituit!… Înapoi la Herța… la Săftica, Spulberatule! (Iese furios.)</p>
                  <p>(Cortina cade.)</p>
               </div>
               <div type="div3">
                  <head>Gură-Cască, om politic </head>
                  <subtitle>Cînticel comic</subtitle>
                  <p>Cîntat de d-nul Millo, pe Teatrul din București.</p>
                  <p>(Teatrul reprezintă un salon.)</p>
                  <p>GURĂ-CASCĂ (întră cu un aer misterios, caută împregiurul lui, merge ie ascultă pe la uși, apoi se oprește și zice tainic publicului):</p>
                  <p>Știți una? rău! orizonul politic s-a posomorit!… Acum o săptămînă au venitără la mine vărul Ghiță Tremurici cu nenea Scarlat și mi-au spuseră la ureche că trebile s-au încurcatără astfel încît ei sînt hotărîți a fugi la Mehadia… (Ojtînd.) Care vra să zică, iar bejănie!!</p>
                  <p>Eu unul mă tem</p>
                  <p>Și tremur și gem,</p>
                  <p>Căci orice zăresc</p>
                  <p>Face de răcesc,</p>
                  <p>Și orice aud</p>
                  <p>Face de asud.</p>
                  <p>Cînd privesc pe sus,</p>
                  <p>Văd nori spre apus,</p>
                  <p>Și alt nor cumplit</p>
                  <p>Cătră răsărit.</p>
                  <p>Iar cînd cat pe gios</p>
                  <p>Văd toate pe dos</p>
                  <p>Mergînd tot spre rău,</p>
                  <p>De mă-nfior, zău!</p>
                  <p>Apoi dă! cum n-or merge trebile anapoda, dacă nime n-a voit să m-asculte?… Nu le-am spus-o de o mie și mai bine de ori?… le-am strigat chiar în Cameră: „Deschideți-vă ochii… fiți cu chibzuială… aveți tact politic… etc.” Așa! vorba ceea: vîntul bate, cînii latră… Și acum așa e că am ajuns de malul rîpei? (În taină.) Ați aflat ce s-a întîmplat la Pitești, și la Mizil, și la Cucu și mai cu seamă la Podul-Iloaiei? Ei! apoi dă! să mărturisim între noi, fără spirit de partidă, putea să nu se întîmple? Era vederat lucru, consecință fatală, dar neapărată, cum zice nenea Scarlat… Ca și cu grănicerii cei doi… știți… ce dracu! oameni sînt și ei… Adică greu era să se fi luat niște măsuri economicoase pentru ca să se facă lucru mușama?… să nu se sparie o lume-ntreagă! A cui e vina? Nu le-am spus-o la timp?… dar m-au ascultatără?… Așa și cu impozitele… Eeee! pre ghiojghioare; m-a asigurat vărul Iancu Titirfichi că se pregătește un proiect de biruri de pe altă lume, de pildă:</p>
                  <p>Bir pe haine… hăinărit;</p>
                  <p>Pe ciubuce… fumărit;</p>
                  <p>Pe țigare… țigărit;</p>
                  <p>Pe cravate… ștrengărit;</p>
                  <p>Bir pe nas… borcănărit;</p>
                  <p>Bir pe pungi… buzunărit;</p>
                  <p>Bir pe foi… gogoșărit;</p>
                  <p>Bir pe boi… bir boieriți</p>
                  <p>Nu-i destul atîta… Se mai vorbește de o dare ce a să se așeze pe cuvîntul de patrie, adică să se plătească cîte o lețcaie, de cîte ori s-a pronunța acest cuvînt. Înțeleg că cu un asemene impozit ne-am plăti curînd de toate milioanele ce datorim, dar atunci au să se calicească o mulțime de cetățeni carii trăiesc numai cu patria în gură. (Oftînd.) Care vra să zică: calicie pe lîngă bejănie!</p>
                  <p>Încă una… mai rău!… Orizonul politic e și mai posomorit!… Am vești sigure de la Brăila… Iaca un răvaș de la un negustor semandicos, Burtăverdescu, care-mi scrie că turcii… (În taină, cu spaimă.) Turcii sînt peste Dunăre!… Ei! Așa-i c-am pățit-o? și asta pentru ce? pentru că nu m-au ascultatără… În zadar am rostit: „Nu întindeți sfoara prea tare… Nu vă întindeți mai mult decît plapoma… Nu înmulțiți armata, căci se înmulțesc datoriile și se jignește integritatea Imperiului otoman… che ta lipa…” Așa! ca și cînd le-aș fi grăit turcește; m-au luat la trei parale, ș-acum na! că ne trezim cu turcii peste Dunăre!</p>
                  <p>Osmanlii și bostangii</p>
                  <p>Au să curgă mii de mii.</p>
                  <p>Ah! aman, aman!</p>
                  <p>Să ne puie un chiulaf</p>
                  <p>Să facă țara pilaf,</p>
                  <p>Ah! aman, aman!</p>
                  <p>Iar nouă să ne dea zor</p>
                  <p>Ca pe vremea turcilor,</p>
                  <p>Aht aman, aman!</p>
                  <p>Să ne ducă-n Beligrad,</p>
                  <p>Și de-acolo-n Țarigrad.</p>
                  <p>Ah! aman, aman!</p>
                  <p>Ca s-ajungem cafegii,</p>
                  <p>Ciubuccii și cichirgii.</p>
                  <p>Ah! aman, aman!</p>
                  <p>Și de unde-am fost boieri,</p>
                  <p>Să fim robi la ieniceri.</p>
                  <p>Ah! aman, aman!</p>
                  <p>Eu, unul, mai bine să mor sau mai bine să fug… pentru că așa rușine de cînd sînt n-am pățit. Ah! ah! care vra să zică: robie pe lîngă bejănie și calicie!… Știți d-voastră că îndată ce s-a aflat de una ca aceasta s-au întors optzeci de mii de corăbii de la gura Dunărei, care veneau să-ncarce pîne de la noi? Optzeci de mii! Hait, s-a dus și comerțul țărei!</p>
                  <p>D-apoi să videți alta. (Merge de caută la ușă, apoi zice oțerindu-se.) Rău de tot! Orizonul politic e posomorit cît un pașă mahmur… Nemții, austriacii sînt peste hotar!! Am aflat-o chiar acum de la curierul nemțesc… Eeeei! Poftim! colac peste pupăză… Ce mai ziceți? Nu v-am proorocit-o? Prostul cel de văru Sandu Napoilă tot îi dă: „Unde mergem?” Iaca unde mergem… bob numărat… ritos lucru!…</p>
                  <p>În zadar am ofticat cu vorba, ba încă am și scris-o în gazeta… nu știu care: „Cerul politic e amenințător!… să privighem cu atențiune lîngă altarul patriei, să avem ochii deschiși spre frontiere, să ne ferim mai cu seamă a depărta de la cîrma statului pe unii oameni capabili, ca nenea Scarlat, căci puterile garante… Convențiunea… Constituțiunea… che ta lipa. Timpurile sînt grele, politica Europei, așa ș-așa… Trebuie dar, ca adevărați patrioți, să chibzuim, să combinăm, să dregem, să închipuim și iarăși să combinăm, să închipuim… che ta lipa.” Așa! Eu am scris, eu am citit. Mi s-a întîmplat și mie ca unei cucoane Casandra din vechime, care tot proorocea și nime nu-i băga în seamă spusele. Ba încă ce? Berbanții m-au poreclitără fel de fel: unii mi-au zis Gură-Cască; alții Macovei-cap-de-post; alții banul Ocupcic, fiindcă mi-e groază de ocupațiuni străine… Fie! dar acum așa-i că s-au împlinit zisele mele? Așa e că ne aflăm cu nemții la spate, peste hotar?</p>
                  <p>(Arie „Ah du lieber Augustin”)</p>
                  <p>Neamțul are iară</p>
                  <p>Să vie în țară,</p>
                  <p>Cvartir să ne ceară</p>
                  <p>Pe iarnă și vară.</p>
                  <p>Neamțul în putere</p>
                  <p>A să ne ocupe,</p>
                  <p>Să ne ceară bere</p>
                  <p>Și șnițel și zupe.</p>
                  <p>Neamțul prin saloane</p>
                  <p>A să-și deie aer.</p>
                  <p>Boieri și cucoane</p>
                  <p>Au să joace ștaer.</p>
                  <p>Iar’noi, patrioții,</p>
                  <p>Cu mici și cu mari,</p>
                  <p>S-ajungem cu toții</p>
                  <p>Husari și căprari.</p>
                  <p>Poftim, vă închipuiți pe mine, Nae Gîscănescu, îmbrăcat husărește, cu nădragi strimți și cu chiveră? Ama! frumos m-a prinde. (Oftînd.) Ah! ah! care vra să zică și caraghiozlîc pe lîngă celelalte păcate! și toate aceste, iarăși vă întreb, pentru ce? Numai și numai pentru că nu m-au ascultatără!</p>
                  <p>Iacă, de pildă, alaltăseară, nu mai departe, m-am întîlnit cu oarecine într-o casă, un personagiu profund, și i-am zis: „Nene, știi una? Rău! Orizontul politic e posomorit ca un paraponisit fără slujbă.” (Imitează o convorbire tainică, gesticulînd ca și cînd ar vorbi la urechea altuia, și esprimă în fizionomia lui cînd o mulțămire, cînd o importanță ridiculă.)</p>
                  <p>— Cum?</p>
                  <p>— Nenea Scarlat îmi scrie de la Mehadia că rușii… Rușii sînt peste Prut!</p>
                  <p>— Aoleo!</p>
                  <p>— Fără doar și poate. Am dovezi! (Arată o scrisoare.) Și …</p>
                  <p>— E cu neputință … ești în eroare.</p>
                  <p>— Ba mă iartă … Rușii… (Șoptește în taină.)</p>
                  <p>— Da bine, cum crezi că Europa? …</p>
                  <p>— Europa? se vede că nu citești ziarele noastre și gazetele străine. Cum e starea politicei noastre? Atîta te-ntreb: cum stă politica europeană? Prusia și cu Austria au terminat resbelul lor?</p>
                  <p>— Terminat.</p>
                  <p>— Bun! Francia s-a retras de la Mexico?</p>
                  <p>— Retras.</p>
                  <p>— Bun! Americanii se ucid ca muștele?</p>
                  <p>— Adică … acum au încetat…</p>
                  <p>— Mă rog, nu mă întrerupe. Craiul Camehameha a perit de gîlci?</p>
                  <p>— Știu eu?</p>
                  <p>— Ba nu, să-mi răspunzi.</p>
                  <p>— Ei! fie.</p>
                  <p>— Acum alta. Așa e că Italia vrea numaidecît să meargă la Roma?</p>
                  <p>— Vrea.</p>
                  <p>— Așa e că Englitera nu are destul bumbac?</p>
                  <p>— Așa.</p>
                  <p>— Așa e mai cu seamă că pe nenea Scarlat l-ați dat.afară din slujbă?</p>
                  <p>— Da bine, ce are a face?…</p>
                  <p>— Ba nu, spune, adevăr e?</p>
                  <p>— Ei! așa… așa… Însă…</p>
                  <p>— Apoi dacă toate aste-s așa cum le zisei, nu am nevoie să înșir mai multe. Cine nu-i orb vază și priceapă… Eu unul mi-am făcut datoria de am arătat pericolul. (Mînios.) Zică-mi lumea Gură-Cască, Macovei cap-de-post, palavragiu.. nu-mi pasă! (Înduioșîndu-se.) Conștiința-mi e curată și limpide ca luna și stelele. Am spus adevărul… Am avut curagiul chiar cu pericolul libertății… și chiar poate a vieței mele. (Își suflă nasul tare.) Deie Dumnezeu ca să ies minciunos, însă pănă atunci și nici atunci nime nu mi-a scoate din minte că orizonul politic e posomorit!</p>
                  <p>De aceea mă tem</p>
                  <p>Și tremur și gem,</p>
                  <p>Căci orice zăresc</p>
                  <p>Face de răcesc,</p>
                  <p>Și orice aud</p>
                  <p>Face de asud.</p>
                  <p>Cînd privesc pe sus</p>
                  <p>Văd nori spre apus,</p>
                  <p>Și alt nor cumplit</p>
                  <p>Cătră răsărit.</p>
                  <p>Iar cînd cat pe jos,</p>
                  <p>Văd toate pe dos,</p>
                  <p>Mergînd tot spre rău</p>
                  <p>De mă-nfior, zău!</p>
                  <p>(Își stupește în sîn și iese foarte posomorît.)</p>
                  <p>(Cortina cade.)</p>
               </div>
            </div>
         </div>
         <div type="div1">
            <head>Scenete comice</head>
            <div type="div2">
               <head>Stan Covrigariul </head>
               <p>PERSOANE[modifică]</p>
               <p>STAN</p>
               <p>UN FUNCȚIONAR</p>
               <p>UN GREC</p>
               <p>UN PERSONAGIU MISTERIOS</p>
               <p>O DAMĂ</p>
               <p>UN BOIER</p>
               <p>UN EPISTAT</p>
               <p>Cîntat de d-nul Millo, pe Teatrul din București.</p>
               <p>(Scena se petrece la poarta grădinei Cișmegiului. Stan vine aducînd pe cap o tabla rotundă și încărcată cu covrigi, simiți, plăcinte etc., iar în mînă țiind un trepiciu pe care așează tablaua.)</p>
               <p>STAN (strigă): Plăcințele ferbințele! gogoșele rotunzele! Poftim, poftim la ele! (Așează tablaua.) Să te văd, măi Stane, de-i fi mai cu noroc astăzi la poarta Cișmegiului, că de cîtva timp încoace îți stau gogoașele în gît, fătul meu!… Ai pățit-o și tu, Stănică, ca cei mulți breslași români care nu-și mai găsesc chip de hrană în țara lor… Lume pe dos… ce să faci?… În Moldova ovreii, aice sîrbii, grecii și patrioții cei în șepte luni ne-au luat înainte. Iacă eu, de pildă:</p>
               <p>Din toți plăcintării.</p>
               <p>Din toți covrigarii,</p>
               <p>În oraș, ca mine, cine-i mai vestit?</p>
               <p>Dar cu derbederii</p>
               <p>Și cu gogoșerii</p>
               <p>Carii umple lumea, zău! m-am calicit.</p>
               <p>Eu fac la plăcinte</p>
               <p>Grăsuțe, ferbinte,</p>
               <p>Ei vînd la gogoașe patrioticești,</p>
               <p>Și lumea nebună</p>
               <p>Lasă hrană bună,</p>
               <p>De se-ndoapă zilnic numai cu povești.</p>
               <p>(Cîteva persoane trec alăturea cu covrigarul ți intri în grădină.)</p>
               <p>Iaca mușterii… dă, Doamne! (Strigă:) Simit! covrigi! pe buze să te frigi!… Încet, încet! nu mă grămădiți că v-oi da la toți. (Caută înapoi.) Hait! s-au dus fără a-mi face seftea… pustii, tufă, nime! (Oftînd.) Ian să videți, oi să fiu iară silit să-mi mănînc singur marfa ca să n-o las să muci zească… Mare minune! fug toți de mine ca de slujbă fără leafă, și eu tot singur, cuc… Ba, iaca un ciocoieș de la tribunal… poate a fi flămînd. (Strigă:) Domnule… Cuconașule!</p>
               <p>(Trece un funcționar.)</p>
               <p>FUNCȚIONARUL: Ce vrei?</p>
               <p>STAN: Nu-ți cere inima de ceva locmale?</p>
               <p>FUNCȚIONARUL (apropiindu-se răpide): Locmale?… de care?</p>
               <p>STAN: De aste, de ale mele.</p>
               <p>FUNCȚIONARUL (cu dispreț): De-ale tale?… N-am vreme, că-s grăbit… Alerg la tribunal. (Iese.)</p>
               <p>STAN: Pe nemîncate?… Apoi halal de bieții împricinați!… Spunea bietu răposatul tată-meu că în timpii demult boierii, cînd se duceau la visterie, călări, se opreau la poarta curții domnești de cumpărau fiecare cîte un covrig, cîte un simit și trăgeau pe gît cîte un pahar de vin de Odobești, ca să fie mai cu inimă la treaba țărei, și trebile mergeau bine… Astăzi?… În loc de covrigi, toți umblă după colaci calzi.</p>
               <p>(Trece un grec.)</p>
               <p>Iaca un grecușor… a fi vreun nepot monăstiresc… El trebuie să prețuiască plăcintele… N-auzi, țelebi?</p>
               <p>GRECUL: Oriste?</p>
               <p>STAN: Nu metahirisești un covrig?</p>
               <p>GRECUL: Ohi…</p>
               <p>STAN: Pentru ce, nostimiorule?</p>
               <p>GRECUL (oftînd): Ah! fiindo che eu însumi am azunso covrigo de cînd mi-a luato moșiile.</p>
               <p>STAN: Care moșii, cilibidachi?</p>
               <p>GRECUL: Moșii monastiresco a mea.</p>
               <p>STAN: A d-tale? Sărmanul bietu maslinică! Cum i-au luat averile de la moși, strămoși, fără milă și păcat!…</p>
               <p>GRECUL: Ah! Vah!</p>
               <p>STAN: Dar asta nu [te] oprește să cumperi un simit… Ian privește cît e de rumîn.</p>
               <p>GRECUL: Rumeno?… Nu-mi plațe rumunii de cînd mi-a dato afară de la monastire și mi-a luat-o pînea de la gură.</p>
               <p>STAN: Bine faci… mai bine mănîncă un covrig.</p>
               <p>GRECUL: Covrigo? ohi, ma baclavas, pohați, cataifi, țeva Evghenistico ai la dimita?</p>
               <p>STAN: Hei! S-a trecut timpul baclavalelor pentru voi, kir Panaite!</p>
               <p>GRECUL: Țe Panaiti!… merzi la diavolo… Eu me numesco Aristidis Monastiropulos… budalas… (Iese.)</p>
               <p>STAN: S-azborșit țapul… ha, ha, ha… Auzi poznă!… cică i-au luat moșiile din vîrfu catargului… ha, ha, ha!… oi rîde mult de asta. Bine-mi spunea iară tată-meu:</p>
               <p>Pe cînd domnii greci</p>
               <p>Cei fanaragii,</p>
               <p>Mii de parpaleci</p>
               <p>Și de papugii,</p>
               <p>Aici alergau,</p>
               <p>Lipsiți de parale.</p>
               <p>Și se-mbogățeau</p>
               <p>Înghițind locmale.</p>
               <p>Dar acum li s-a înfundat și lor; a secat țîța caprei!…</p>
               <p>(Trece un personagiu posomorît, cu părul zburlit și cu o gazetă în mînă.) Iaca, mă!… dar ăsta ce să mai fie?… mare posomorit îi!… A fi cu stomahu deșert, sărmanul! (Strigă:) Gogoșele! Gogoșele!</p>
               <p>PERSONAGIUL (tresărind): Gogoșele! (Declamă:) Cine a pronunțat acilea sacrul nume de gogoașe?</p>
               <p>STAN: Eu, domnule, eu, starostele gogoșarilor.</p>
               <p>PERSONAGIUL: Unde ți-e biuroul?</p>
               <p>STAN: Iată-l colea, plin de plăcinte înfoiete. Vorba ceea: foaie peste foaie și la mijloc tufă.</p>
               <p>PERSONAGIUL: Ai Gogoașa patriotică, foaie politică și democ-soc…?</p>
               <p>STAN: Cu soc? Mă ferească sfîntu!… Eu vînd covrigi…</p>
               <p>PERSONAGIUL: Covrigi, covrigi?… Bestie incapace!… Cine se mulțemesce cu covrigi în era Constituțiunei?… Dac-oi ajunge eu la putere, precum sper și nu am dubiu, chiar și cînii au să umble pre strade cu covrigi în coadă.</p>
               <p>STAN (in parte): Mi se pare cam trăsnit cu leuca, că-i prea roș… la față…</p>
               <p>PERSONAGIUL: Ai auzit, nemernicule? Și cînii or umbla…</p>
               <p>STAN: Oare așa belșug să fie atunci în țară?</p>
               <p>PERSONAGIUL: D-apoi cum! (Iese mîndru.)</p>
               <p>STAN: O fi, domnule… hei!… domnule!… hait!… l-am scăpat și pe ăsta… Ian privește cum dă din mîni și din cap!… Se vede că pune țara la cale… Mai știi păcatul?… Dar ce-mi mai bat eu gîndul cu dînsul!… mai bine să-mi urmez eu cînticul început.</p>
               <p>Sub moscali apoi</p>
               <p>Au ieșit la noi</p>
               <p>Mii de covrigari</p>
               <p>Tufă-n buzunari.</p>
               <p>Iar acum avem</p>
               <p>Mii de gogoșari</p>
               <p>Ce au tererem</p>
               <p>De patrioți mari.</p>
               <p>(Trece o damă bătrînă, dar cochetă.)</p>
               <p>Aține-te, Stane, fătul meu, că trece madama Malacofna care face foș-foș și se uită pe sub geană… Cuconiță, cuconiță!</p>
               <p>DAMA: Cine mă cheamă?</p>
               <p>STAN: Eu!… fă-ți milă și pomană de-ți aruncă ochii cei frumoși la aste plăcinte care se usuc de dorul lor.</p>
               <p>DAMA (zîmbind): Ce-ai zis?</p>
               <p>STAN: Am o plăcintă cu sorți în stihuri scrise de un cuconaș ce te iubește ca un năuc.</p>
               <p>DAMA: Spune-i că nu-mi plac poeziile de plăcintărie. (Iese legănindu-se.)</p>
               <p>STAN: Iaca, mă! s-a subțiet neamul!… Acum le trebuie stihuri de calindare… Înainte, cu o plăcintă ca asta se amețeau toate nevestele. Cum o aducea pe masă, fiecare cucoană găsea în părticica ei cîte o hîrtiuță cu stihuri, de pildă:</p>
               <p>Precum pohagiul între plăcinte</p>
               <p>Astfel lucești între femei.</p>
               <p>Nurii matale m-a scos din minte</p>
               <p>Ah! te iubesc, de vrei, nu vrei!</p>
               <p>Cucoana se roșea pe obrăjel și zicea: „Ce se potrivește!…” Altul:</p>
               <p>Ești evghenistă cît Afrodita,</p>
               <p>Iar eu din pricina dumitale</p>
               <p>Am uitat chiar și alfa vita;</p>
               <p>Ah! te iubesc și sînt de jale!</p>
               <p>Cucoana zîmbea și zicea: „A fi că-i lumea rea!…” Altul:</p>
               <p>Mistuind plăcinta bine</p>
               <p>Gîndește-te și la mine</p>
               <p>Care-ți zic cu lînced glas:</p>
               <p>Ah! te rog na m’agapas.</p>
               <p>Cucoana se făcea că se mînie și zicea: „Degrabă ți-a fi?…” Și cu astfel de flecurele lumea trăia voios; boierii și cucoanele se iubeau și plăcintele se vindeau, dar acum le trebuie azur, murmur, bonjur și amur… Ce aud? o caleașcă? Dă, Doamne, un mușteriu să-l bag în sîn.</p>
               <p>(Trece un boier țanțuș cu un arnăut după el.)</p>
               <p>Iată-l… Îl cunosc… paharnicul Iaurtescu din Zlatar. (Strigă:) Simit! covrigi! boierul (astupîndu-și urechile): Ho!… ce te spargi așa în calea boierilor?</p>
               <p>STAN: La covrigi! la covrigi!</p>
               <p>BOIERUL: Așa?… la covrigi?… Lasă că te-oi covrigi eu, cetățene.</p>
               <p>STAN: Gogoși, gogoși!</p>
               <p>BOIERUL: Ți-oi arăta eu cu cine ai a face, obraznicule! (Iese furios.)</p>
               <p>STAN: Cu cine? Dacă te știu eu, măi vere; îți cunosc spița neamului și soiul boieriei, de pe spusa tatei… Sub domnia celui de pe urmă grec, tată-său s-a făcut vornic de hatîrul unei plăcinte ce a trimis la masa domnească, împreună cu o strachină de iaurt. A doua zi boieriul era căftănit și meterhaneaua turcească îi țîrlîia sub cerdac, în vreme ce bărbier-bașa îl rădea cu bricele cele de mărgean. Poporul sta adunat la poartă și cînta așa:</p>
               <p>Halal, zău, de cine știe</p>
               <p>Să facă plăcintărie,</p>
               <p>S-o dospească, plămădească,</p>
               <p>În cuptor s-o rumenească</p>
               <p>Și s-o ducă pe tipsie</p>
               <p>Colo, sus, în spătărie…</p>
               <p>Cu iaurt, cu plăcințele,</p>
               <p>Te făcuși vornic, mișele!</p>
               <p>Halal, măi, de cine poate</p>
               <p>Să se tîrîie pe coate,</p>
               <p>Să se frîngă-n loc din șele</p>
               <p>Ca să facă temenele,</p>
               <p>Aducînd în spătărie</p>
               <p>Gogoșele pe tipsie.</p>
               <p>Cu iaurt, cu plăcințele,</p>
               <p>Te făcuși vornic, mișele!</p>
               <p>(Întră răpide un epistat.)</p>
               <p>EPISTATUL: Ce-ai făcut boierului, măi covrigarule?</p>
               <p>STAN: Eu? ferească sfîntul! Nu i-am făcut nimica.</p>
               <p>EPISTATUL: Cum nu?… s-a plîns mie că l-ai batjocorit.</p>
               <p>STAN: Nu se află, domnule epistat.</p>
               <p>EPISTATUL: Ian ascultă, măi bade, poartă-te bine cu boierii, c-apoi o împlinești cu mine!</p>
               <p>STAN: Da mai frumos ce mă port, domnule, unde se pomenește?… Nu poftești un simit?</p>
               <p>EPISTATUL: Proaspătu-i? (Ie simitul și-l mănîncă.)</p>
               <p>STAN: A ieșit din cuptor înadins pentru d-ta. Se usca, sărmanul, așteptîndu-te ca să-mi faci sefte.</p>
               <p>EPISTATUL: Cum? Încă n-ai vîndut nimica?</p>
               <p>STAN: Nu, nu, păcatele mele. Nu-i alișveriș nici de-o lețcaie în piață.</p>
               <p>EPISTATUL: O știu… și toate s-au scumpit de nu mai poate omul trăi. (Mai apucă un simit.)</p>
               <p>STAN: Poftim, poftim, domnule epistat, că-s proaspete și grase.</p>
               <p>EPISTATUL: Și bune.</p>
               <p>STAN: Și ieftine… Doamne!… Kir Hăpcescule, știi una?</p>
               <p>EPISTATUL: Ce?</p>
               <p>STAN: De-ai vrea d-ta, mi s-ar deșerta tablaua cît ai bate-n palme.</p>
               <p>EPISTATUL: Cum asta?</p>
               <p>STAN: Întoarce-te în grădină și răspîndește vorbă în dreapta și-n stînga că ministrul mă are la nazar și că m-a chemat azi în cabinetul său ca să-mi poroncească ceva. epistatul (rîzînd):, Bucuros… da bine, Stane, ce poate ieși dintr-o minciună așa de gogonată?</p>
               <p>STAN: Îi vedea… doar îmi cunosc eu oamenii. Spune d-ta numai atîta, că mă face haz ministru.</p>
               <p>EPISTATUL: Prea bine, mă duc… bune simituri!</p>
               <p>(Mai ie două simituri și iese.)</p>
               <p>STAN: De mai ședea hoțul la sfat, îmi mînca tablaua întreagă.</p>
               <p>La oricare-mpregiurare</p>
               <p>Bine-i să ai în păstrare</p>
               <p>Un simit</p>
               <p>Bun, grăsuț și aurit.</p>
               <p>Îți cade vreo belea mare…</p>
               <p>Ce mijloc e de scăpare?</p>
               <p>Un simit</p>
               <p>Bun, grăsuț și aurit.</p>
               <p>Ai procesuri cu cutare?</p>
               <p>Cum s-ajungi la împăcare?</p>
               <p>C-un simit</p>
               <p>Bun, grăsuț și aurit.</p>
               <p>Trai plăcut, cinstire mare,</p>
               <p>Are tot acel ce are</p>
               <p>Un simit</p>
               <p>Bun, grăsuț și aurit.</p>
               <p>(Trece alergînd, o fețișoară.)</p>
               <p>STAN (îi aține calea): Iaca dracu!… Încotro, puiule? unde zbori?</p>
               <p>FETIȚA: Ian șezi binișor, jupîne Stane!</p>
               <p>STAN: Îți face cu ulcica, se vede… cela… știi tu?…</p>
               <p>FETIȚA (rîzînd): Mi-a fi făcînd, că doar nu-s de lepădat.</p>
               <p>STAN: Și tare ți-i drag, fa?</p>
               <p>FETIȚA: Tare, că-i berbant și-l prinde uniforma.</p>
               <p>STAN: Aoleo!… e militar?</p>
               <p>FETIȚA: Toboșar de la Moldova.</p>
               <p>STAN: Și cum te-a scos din minte moldoveanul, fa?</p>
               <p>FETIȚA: A zis că m-a lua și-mi aduce în toate zilele covrigi calzi.</p>
               <p>STAN: Tot covrigeii, sărmanii!… tot ei fac șotiile!… Dacă-i așa, na, fa, vro doi covrigi de-ai mei, să-i mănînci sănătoasă cu mîndrul tău.</p>
               <p>FETIȚA: D-apoi n-am cu ce-ți plăti, jupîne Stane.</p>
               <p>STAN: N-ai cu ce? (Cată lung la fetiță și oftează.) Of! of!… Fugi iute că te sorb de vie.</p>
               <p>FETIȚA: Ha, ha, ha!… mare poznaș mai ești! (Iese.)</p>
               <p>STAN: Aista-i dracu pe uscat.</p>
               <p>Ești om teafăr și cu minte,</p>
               <p>Te porți bine, vinzi plăcinte,</p>
               <p>Și deodată-ți iese… crac,</p>
               <p>Un pui, puișor de drac.</p>
               <p>Ea-ți arată dinți frumoși,</p>
               <p>Ochi aprinși ca să te frigi.</p>
               <p>Și cu basme, cu gogoși</p>
               <p>Hop! te scoate la covrigi.</p>
               <p>În zadar inima-ți ruptă</p>
               <p>Se încearcă de se luptă;</p>
               <p>Drăcușorul frumușel</p>
               <p>O aprinde încetinel,</p>
               <p>Încît, scos fiind din minte,</p>
               <p>Nu mai poți vinde plăcinte,</p>
               <p>Căci în focul de ahmor</p>
               <p>Arzi, te coci ca în cuptor.</p>
               <p>(Toate persoanele scenelor precedinte, afară de fețișoara, vin din grădină alergînd și incungiură tablaua covrigarului).</p>
               <p>TOȚI (în parte): Ce-am auzit! Ministrul…</p>
               <p>FUNCȚIONARUL: Stanică…</p>
               <p>BOIERUL: Jupîne Stane…</p>
               <p>PERSONAGIUL MISTERIOS: Domnule Stănică…</p>
               <p>DAMA COCHETĂ: Stănicuță…</p>
               <p>TOȚI: Ți-a mai rămas ceva bunătăți de vîndut… Dă-mi și mie, dă-mi și mie… (Deșartă tablaua.)</p>
               <p>STAN: Încet, încet! Nu mă grămădiți că v-oi da la toți…</p>
               <p>(În parte.) Epistatu mi-a făcut treabă bună.</p>
               <p>FUNCȚIONARUL (plătește și zice încet): Să-i vorbești de mine, Stănică…</p>
               <p>STAN: Cui?</p>
               <p>FUNCȚIONARUL: Escelenței-sale. (Iese.)</p>
               <p>BOIERUL (Încet lui Stan): De-i face să mă rînduiască prefect, te fac om. (Iese.)</p>
               <p>PERSONAGIUL MISTERIOS (asemene): Spune că-i sînt devotat, de partitul său. (Iese.)</p>
               <p>DAMA COCHETĂ (încet): Nu-i cer alta decît o pensie… și l-oi adora. (Iese.)</p>
               <p>STAN: Ha, ha, ha!… bine a izbutit minciuna… Lume, lume pospăită și deșartă!… (Sunînd banii în palmă.) Ian privește bănărit, de unde eram afif de parale… și pe tablă nimică, tufă… ba au mai rămas două cununi de aluat, doi colaci… ce să fac cu ei?</p>
               <p>(Trece fata cu toboșarul.)</p>
               <p>Ha! tocmai!… am să cunun pe toboșarul cu copila cea fîrțoagă… Vină încoace, toboșarule… vină și tu, drace… Ian spuneți moșului… vă iubiți? toboșarul: Hai, hai!</p>
               <p>STAN: Vreți să vă cununați împreună? fețișoara: Vreu, da.</p>
               <p>STAN: Să fiți dar ai naibei. Vă cunun după moda cea nouă. (Le pune pe cap cîte un colac.) Mergeți de vă înmulțiți ca nisipul mărei! toboșarul și fețișoara: Ha, ha, ha!… Să trăiești, nunule! (Iese alergînd.)</p>
               <p>STAN: Amin!… (Ridică tablaua de și-o pune pe cap și pleacă cîntînd:)</p>
               <p>Toată grija mi-am luat,</p>
               <p>Tablaua mi-am deșertat.</p>
               <p>Cu gogoși și cu minciuni</p>
               <p>Am hrănit proști și nebuni.</p>
               <p>(Cortina cade.)</p>
               <div type="div3">
                  <head>Pîcală și Tîndală</head>
                  <subtitle>Dialog politic</subtitle>
                  <p>PÎCALĂ</p>
                  <p>Ce ai astăzi, măi Tîndală, de ești așa supărat?</p>
                  <p>De corăbii înecate nu cumva poate-ai visat?</p>
                  <p>Ce gîndire amărîtă astfel te-a posomorît</p>
                  <p>Că pre cît nu erai mîndru, acum ești și mai urît?</p>
                  <p>TÎNDALĂ (oftînd)</p>
                  <p>Ah! Pîcală preaiubite, spune-mi: este-adevărat</p>
                  <p>Că-n această țară veche, că în Iașul blăstămat</p>
                  <p>S-a ivit o boală nouă ce pe mulți a molipsit</p>
                  <p>Și la care tot românul chiar din fire-i e menit?</p>
                  <p>PÎCALĂ</p>
                  <p>Care boală, măi Tîndală?</p>
                  <p>TÎNDALĂ</p>
                  <p>Boală grea și făr’ de leac Ce de mult ne amenință!</p>
                  <p>PÎCALĂ</p>
                  <p>Dar ce boală?</p>
                  <p>TÎNDALĂ</p>
                  <p>O! trist veac!</p>
                  <p>În ce vremi au fost s-ajungem! în ce rele! în ce foc!</p>
                  <p>Auzi, frate, toți românii să fie-uniți la un loc!</p>
                  <p>Moldovanul și munteanul să-și peardă numele lor!</p>
                  <p>Să-ntrunească-a lor pămînturi! să se facă un popor!</p>
                  <p>Ba chiar nație să fie!… auzi, nație!… măi, măi,</p>
                  <p>Zău că nu credeam românii atîta de nătărăi!</p>
                  <p>PÎCALĂ</p>
                  <p>De ce ești așa de aspru pentru neamul românesc,</p>
                  <p>Măi Tîndală?… al tău suflet îl știam mai creștinesc.</p>
                  <p>Precît îmi aduc aminte, tu odinioară-ai fost</p>
                  <p>Atît de blăjîn că lumea te credea puțin cam… prost.</p>
                  <p>Cine ți-a turburat firea? Spune mie, dragul meu,</p>
                  <p>Cine din miel cu blîndețe te-a făcut leu-paraleu?</p>
                  <p>TÎNDALĂ</p>
                  <p>Cine, cine… n-am nevoie ca să ți-l destăinuiesc;</p>
                  <p>Dar acela oarecine m-a făcut să-ncremenesc</p>
                  <p>Cînd mi-a spus chiar la ureche, cu glas blînd și-nduioșat,</p>
                  <p>Că Moldova, sărmănica, spre peire a plecat,</p>
                  <p>Căci de-a fi să se unească moldoveni și cu munteni,</p>
                  <p>Muntenii dintr-o sorbire au să-nghit pe moldoveni!</p>
                  <p>PÎCALĂ</p>
                  <p>Elei! frate.</p>
                  <p>TÎNDALĂ</p>
                  <p>Așa, dragă!… Ascultă să te-oțărești.</p>
                  <p>Se zice de capitală c-a să fie-n București,</p>
                  <p>Cale de treizeci de poște departe de Iașul meu,</p>
                  <p>De-acest tîrg frumos și mare unde trăim tu și eu!</p>
                  <p>Ei, Pîcală, orice-i spune, nici că-mi vine de crezut</p>
                  <p>C-ar putea ca să ajungă Iașul oraș de ținut!</p>
                  <p>Iașul, scaunul domniei, care, precum tu mi-ai zis,</p>
                  <p>Se aduce de departe cu vestitul tău Paris,</p>
                  <p>Iașul, vechea capitală unde am căsuța mea</p>
                  <p>Care, de s-ar perde Iașul, mult din prețu-i ar scădea.</p>
                  <p>Înțelegi acum, măi frate?</p>
                  <p>PÎCALĂ</p>
                  <p>Înțeleg că și tu vrei</p>
                  <p>Să jertfești o țară-ntreagă pentru-un ticălos bordei?</p>
                  <p>TÎNDALĂ</p>
                  <p>Ș-apoi alta, altă poznă! Cică-n Statul Românesc</p>
                  <p>Să fie la stăpînire domn de neam împărătesc,</p>
                  <p>Domn străin, numit pe viață, și cu drit de moștenit!</p>
                  <p>Auzi, tron cu moștenire!… apoi nu-i de suferit!</p>
                  <p>Care-atunce, cum s-ar prinde, eu ce am hambițion,</p>
                  <p>Să-mi ridic toată speranța de-a mă acăța pe tron!</p>
                  <p>Eu ce sînt patriot mare, eu get-beget, să nu am</p>
                  <p>Prilej de a fi în țară nici măcar un caimacam!</p>
                  <p>Și, perzînd a mele drituri, să ajung chiar a videa</p>
                  <p>Sub un prinț străin, catolic, că se perde legea mea!</p>
                  <p>Nu, Pîcală, niciodată!</p>
                  <p>PÎCALĂ</p>
                  <p>Ei! Tîndală, te rog, taci,</p>
                  <p>Că, precît ești prost din fire, și mai prost vrei să te faci.</p>
                  <p>Ce te zbuciumi pentru lege astfel de înfuriat,</p>
                  <p>Cînd tu legea în picioare-ți de-atîte ori ai călcat!</p>
                  <p>TÎNDALĂ</p>
                  <p>Eu, Pîcală?</p>
                  <p>PÎCALĂ</p>
                  <p>Tu, Tîndală.</p>
                  <p>TÎNDALĂ</p>
                  <p>(făcîndu-și cruce)</p>
                  <p>Mă ferească Dumnezeu!</p>
                  <p>PÎCALĂ</p>
                  <p>În zadar, căci pe-a ta urmă te paște păcatul greu.</p>
                  <p>Adu-ți bine tu aminte de țiganii ce-ai avut:</p>
                  <p>Prin mezat, ca niște vite, cîte suflete-ai vîndut?</p>
                  <p>Despărțînd fără-ndurare mumele de-ai lor copii,</p>
                  <p>Și rîzînd de a lor lacrimi ca o feară din pustii!</p>
                  <p>Spune mie, o! creștine, cîți creștini ai chinuit</p>
                  <p>Cînd erai, chiar din păcate, în slujbă orînduit?</p>
                  <p>Cîte văduve sărace, cîți orfani tu ai prădat,</p>
                  <p>Și pînea de toată ziua chiar din gură le-ai luat?</p>
                  <p>Spune-mi tu, o! stîlp a legei, ce umbli cu crucea-n sîn,</p>
                  <p>Sînt aceste fapte rele de creștin sau de păgîn?</p>
                  <p>TÎNDALĂ</p>
                  <p>Bine, frate, tu mă sparii… Ce greșală-am făptuit</p>
                  <p>Pentru că, fiind în slujbă, și eu m-am schivernisit?</p>
                  <p>Așa-i obiceiul țărei…</p>
                  <p>PÎCALĂ</p>
                  <p>Taci, Tîndală, nu cîrti.</p>
                  <p>Ai prădat sărmana țară, e destul, n-o mai huli!</p>
                  <p>Și de vrei ca să se ierte trecutu-ți mult păcătos,</p>
                  <p>Hotărăște-te odată a fi țărei de folos,</p>
                  <p>Iar nu umbla cu minciuna ca un șerpe cu venin,</p>
                  <p>Zicînd că s-ar perde legea de-am avea un domn străin,</p>
                  <p>Căci românu-n astă lume orice rele-ar suferi,</p>
                  <p>În legea care se naște, în ea știe a muri!</p>
                  <p>Ungurii ce în Moldova sînt ca noi locuitori,</p>
                  <p>Schimbat-au a lor credință sub românii domnitori?</p>
                  <p>Pentru ce dar pe-al tău frate mai ușor să-l socotești,</p>
                  <p>Cînd el încă tot păstrează bunurile strămoșești?</p>
                  <p>Și de ce, supus orbirei unui mîrșav interes,</p>
                  <p>Să nu vrei a înțelege lucru lesne de-nțeles:</p>
                  <p>Că-n Unire stă puterea! Că la oricare nevoi,</p>
                  <p>Decît a fi unul singur, e mai bine de-a fi doi!</p>
                  <p>Că pîraiele-adunate se prefac în rîuri mari,</p>
                  <p>Că cei slabi, cînd se-mpreună, cumpănesc pe cei mai tari,</p>
                  <p>Căci, precum zicea odată l-ai săi fii un biet moșneag:</p>
                  <p>E mai lesne-a rupe-o vargă decît un întreg toiag!</p>
                  <p>TÎNDALĂ</p>
                  <p>Bine, dar ce are-a face?</p>
                  <p>PÎCALĂ</p>
                  <p>Nu-nțelegi?… ascultă dar:</p>
                  <p>Pentru ce țările noastre au băut atît amar?</p>
                  <p>Pentru ce acum, de veacuri, nici că mai hălăduiesc?</p>
                  <p>Pentru ce fără sfială dușmanii le năvălesc,</p>
                  <p>Încît astăzi biet românul, ce-a ajuns a fi de jac,</p>
                  <p>Nu mai știe ce mai este: tătar, jidov sau căzac?</p>
                  <p>Și, privind îmbelșugarea holdelor din țara lui,</p>
                  <p>Se întreabă cu durere: a cui pradâ-or fi, a cui?</p>
                  <p>Știi tu pentru ce, Tîndală, Dumnezeu ne-a părăsit,</p>
                  <p>De-am rămas dintr-un neam mare un neam mic și umilit?</p>
                  <p>TÎNDALĂ</p>
                  <p>Pentru ce?</p>
                  <p>PÎCALĂ</p>
                  <p>Pentru că vrajba între frați s-a încuibat!</p>
                  <p>Pentru că românul frate de român s-a depărtat!</p>
                  <p>Pentru că și mai-nainte s-au găsit pintre români</p>
                  <p>Oameni vînzători ca Iuda, inimi rele de păgîni</p>
                  <p>Carii, jertfind ca și tine viitorul românesc</p>
                  <p>Și sămănînd dezbinarea pe pămîntul strămoșesc,</p>
                  <p>Au scăzut, au stins Unirea, puterea neamului lor,</p>
                  <p>Și au mărit sumeția dușmanului răpitor.</p>
                  <p>Cînd e turma răzlețită, fără cîni, fără păstor,</p>
                  <p>Lupul iese de la pîndă ș-o zugrumă mai ușor!</p>
                  <p>TÎNDALĂ</p>
                  <p>Adevărat… așa este!… Însă de ce, fătul meu,</p>
                  <p>Păstorul acelei turme să nu fim sau tu, sau eu?</p>
                  <p>Pentru ce străin să fie?</p>
                  <p>PÎCALĂ</p>
                  <p>Căci păstor în țara mea</p>
                  <p>Nici eu nu te-aș vrea pe tine, nici tu pe mine m-ai vrea.</p>
                  <p>Dulce e domnia, frate, și mulți vreu a se-ndulci,</p>
                  <p>Ș-acei mulți unul pe altul caută a să nimici</p>
                  <p>Prin partide, prin corupții, prin minciuni și prin vînzări,</p>
                  <p>Care toate sînt menite rău s-aducă bietei țări!</p>
                  <p>Nu-i mai bine dar să-nchidem calea tronului. slăvit</p>
                  <p>Celor carii sînt în stare chiar și neamul de jertfit?</p>
                  <p>Nu-i mai bine, toți românii însuflați de-același dor,</p>
                  <p>Dintre două mici popoare să ne facem un popor?</p>
                  <p>Iar ca prinț al României un străin prinț să dorim,</p>
                  <p>Și cu tronurile-Europei pe al nostru să-l rudim?</p>
                  <p>Atunci națiile toate ne-or primi la sînul lor</p>
                  <p>Ca pe-o nație iubită și de mare viitor;</p>
                  <p>Ș-a strămoșilor țărînă tresări-va în mormânt,</p>
                  <p>C-a ajuns a lor vechi nume respectat iar pe pămînt;</p>
                  <p>Și urmașii noștri mîndri de părinții ce-au avut,</p>
                  <p>La copiii lor vor spune binele ce le-am făcut!</p>
                  <p>TÎNDALĂ</p>
                  <p>(uimit)</p>
                  <p>Ei! Pîcală, frățioare, drept să-ți zic… bine vorbești,</p>
                  <p>Însă… spune-mi… capitala tot să fie-n București?</p>
                  <p>PÎCALĂ</p>
                  <p>Bată-te norocu-n față! măi Tîndală, ce-ai pățit,</p>
                  <p>De-ți e drag așa mult Iașul?… Nu cumva te-ai jidovit?</p>
                  <p>Dar nu vezi pe toată ziua valul negru, evreiesc,</p>
                  <p>Cum se-ntinde de îneacă tot orașul creștinesc?</p>
                  <p>Încît, oricine sosește în lăuntru-i înglodat</p>
                  <p>Socoate că în</p>
                  <p>Iudeea din păcate a întrat!</p>
                  <p>TÎNDALĂ</p>
                  <p>D-apoi bine, Bucureștiul adică este mai bun?</p>
                  <p>PÎCALĂ</p>
                  <p>Oricine ar socoti-o eu l-aș crede de nebun.</p>
                  <p>Bucureștiul, ca și Iașul, este ca un vechi sucman</p>
                  <p>Care, orișicît l-ai coase, nu plătește nici un ban.</p>
                  <p>Pentru noua Românie trebuie ca să dorim</p>
                  <p>Nouă, mîndră capitală de care să ne mîndrim,</p>
                  <p>Un oraș puternic, mare, pe un rîu îmbelșugat</p>
                  <p>Și în centrul României cu tărie așezat.</p>
                  <p>TÎNDALĂ</p>
                  <p>(aprinsîndu-se)</p>
                  <p>Pe Siret?</p>
                  <p>PÎCALĂ</p>
                  <p>Pe Siret, fie.</p>
                  <p>TÎNDALĂ</p>
                  <p>(cu ochii înflăcărați)</p>
                  <p>Nu departe de Focșani,</p>
                  <p>Să-l numim Traian…</p>
                  <p>PÎCALĂ</p>
                  <p>(zîmbind)</p>
                  <p>Prea bine.</p>
                  <p>TÎNDALĂ</p>
                  <p>(cu entuziasm)</p>
                  <p>Să ne facem toți Traiani!</p>
                  <p>PÎCALĂ</p>
                  <p>Să dea Domnul, măi Tîndală.</p>
                  <p>TÎNDALĂ</p>
                  <p>(zvîrlind căciula-n sus)</p>
                  <p>Ura! dacă este așa,</p>
                  <p>Adu mîna, măi Pîcală; mîna vreu cu tine-a da.</p>
                  <p>Să trăiască România și Unirea-ntre români!</p>
                  <p>Hai să tragem, măi, o horă în ciuda celor păgîni</p>
                  <p>(Se prind de mîni și joc „Hora Unirei”)</p>
                  <p>HORA UNIREI</p>
                  <p>Hai să dăm mînă cu’ mînă</p>
                  <p>Cei cu inimă romănă,</p>
                  <p>Să-nvîrtim hora frăției</p>
                  <p>Pe pământul României!</p>
                  <p>Iarba ră din holde peară!</p>
                  <p>Peară dușmănia-n țară,</p>
                  <p>Între noi să nu mai fie</p>
                  <p>Decît flori și omeniei</p>
                  <p>Măi muntene, măi vecine,</p>
                  <p>Vină să te prinzi cu mine</p>
                  <p>Și la viață cu unire,</p>
                  <p>Și la moarte cu-nfrățire!</p>
                  <p>Unde-i unul, nu-i putere</p>
                  <p>La nevoi și la durere.</p>
                  <p>Unde-s doi, puterea crește</p>
                  <p>Și dușmanul nu sporește!</p>
                  <p>Amîndoi sîntem de-o mamă,</p>
                  <p>De-o făptură și de-o samă,</p>
                  <p>Ca doi brazi într-o tulpină,</p>
                  <p>Ca doi ochi într-o lumină.</p>
                  <p>Amîndoi avem un nume,</p>
                  <p>Amîndoi o soartă-n lume,</p>
                  <p>Eu ți-s frate, tu-mi ești frate,</p>
                  <p>În noi doi un suflet bate.</p>
                  <p>Vin’ la Milcov cu grăbire</p>
                  <p>Să-l secăm dintr-o sorbire,</p>
                  <p>Ca să treacă drumul mare</p>
                  <p>Peste-a noastre vechi hotare</p>
                  <p>Și să vadă sfîntul soare,</p>
                  <p>Într-o zi de sărbătoare,</p>
                  <p>Hora noastră cea frățească</p>
                  <p>Pe cîmpia românească!</p>
               </div>
            </div>
         </div>
         <div type="div1">
            <head>Operete</head>
            <div type="div2">
               <head>Scara Mâței </head>
               <subtitle>Operetă în un act</subtitle>
               <subtitle>Reprezentată pe Teatrul Național din Iași în beneficiul artiștilor români. 1850.</subtitle>
               <p>PERSOANE[modifică]</p>
               <p>ANICA FLORINEASCA, tînără văduvă</p>
               <p>GHIȚĂ FĂURIN, vărul ei</p>
               <p>MĂGDIAN, prezident la Roman</p>
               <p>MARIN GRĂDINARUL</p>
               <p>FLORICA, femeia lui</p>
               <p>O SLUJNICĂ A ANICĂI</p>
               <p>SĂTENI</p>
               <p>(Teatrul reprezintă o grădină frumoasă cu copaci, straturi de flori, basinuri cu apă ș.c.l. În mijlocul scenei, pe al doilea plan, un boschet de verdeață deschis. În fața boschetului, o canape de iarbă și o ghitară aninată de crengi. În dreapta și-n stînga scenei, pe intîiul plan, două pavilionuri cu uși și cu balcoane deasupra ușilor. Dinaintea pavilionului din dreapta, o scară înaltă îndoită. La ridicarea cortinei începe faptul zilei și se aude cînticul unui cucoș.)</p>
               <p>SCENA I[modifică]</p>
               <p>MARIN (cu o greblă în mînă): Hîș, cucurigu dracului, că-i trezi cuconița… (Vine în fața scenei.) Biata cucoana Anica!… De cînd i-o murit boieriul, nu mai are odihnă!… și adică mult mă mir pentru ce atîta supărare?… că era un matuf răposatul… să fugi în lume… pare că era un snop de urzici! Doamne, iartă-mă, că o răposat… dar bine-o făcut!… (Se apucă de grebluit.) Hei, hăc!… Florico… Florico!… Urît ți-a fi făr’ de bărbățel! că-i numai o lună de cînd ne-am cununat… numai o lunicică, și povestea vorbei… parcă-ar fi plouat cu piper între noi!… Tu te afli la tîrg cale de-o poștă de mine, și eu la țară la Florinești, cu grebla-n mînă și cu doru-n suflet.</p>
               <p>Vai de tine.</p>
               <p>Măi Marine!</p>
               <p>Cine-a zis să mi te-nsori!</p>
               <p>Cînd departe</p>
               <p>Tu n-ai parte</p>
               <p>De-a Floricăi mîndre flori,</p>
               <p>În zadar l-a mea privire</p>
               <p>Mii de flori aici lucesc,</p>
               <p>Eu cu dor și cu iubire</p>
               <p>La Florica-n veci gîndesc!</p>
               <p>Căci puicuța mîndruliță</p>
               <p>Poartă-n față doi bujori,</p>
               <p>O garofă pe guriță</p>
               <p>Și-n sîn fragezi crinișori.</p>
               <p>Dar, Marine,</p>
               <p>Vai de tine,</p>
               <p>Cine-a zis să mi te-nsori? ș.c.l.</p>
               <p>(Cucoșul cîntă iar.)</p>
               <p>Iaca… crestatul! că nu-i mai tace pliscul… Vai mînca-te-ar ulii!… hîș încolo… la poiată.</p>
               <p>(Aleargă în fund și iesă puțin în stînga aruncînd cu pălăria.)</p>
               <p>SCENA II[modifică]</p>
               <p>MĂGDIAN și ANICA (ies pe balconul din dreapta. Anica in toaletă de noapte și Măgdian în costum de călător.)</p>
               <p>ANICA: Auzi cucoșu, dragă Măgdiene?… grăbește-te de te du păn’ce nu te vede nime.</p>
               <p>MĂGDIAN: Ah, crede-mă, Anică, că nu-i vreme încă…</p>
               <p>ANICA: Da n-ai auzit cucoșul?</p>
               <p>MĂGDIAN: Ba l-am prea auzit, arză-l focu! dar a fi cîntat în somn.</p>
               <p>ANICA: Oricum, du-te mai bine păn’ce nu se trezesc oamenii din sat.</p>
               <p>MĂGDIAN: Ce necaz! Doamne, Doamne! să fim siliți a ne tot ascunde de ochii lumei.</p>
               <p>ANICA: Răbdare, iubite Măgdiene, încă zece zile pănă s-a înplini vremea cernirei mele… ș-apoi vom descoperi taina noastră la toți.</p>
               <p>MĂGDIAN: Zece zile încă!</p>
               <p>ANICA: Adu-ți aminte că tu m-ai rugat să ne cununăm numaidecît… Într-ascuns… deși nu se împlinise încă anul de la moartea bărbatului meu.</p>
               <p>MĂGDIAN: Ai dreptate, dragă Anicuță. Fie cum vrei tu… dar după zece zile?</p>
               <p>ANICA: Îi avea dreptul de a întră la mine pe ușă ziua mare, iar nu tot pe fereastră ca acum, și noaptea.</p>
               <p>MĂGDIAN: Că, zău, drept să-ți spun, m-am cam săturat de scara mîței și mai ales de alergări călare, de la Roman aici și de aici la Roman seara și dimineața. De două săptămîni de cînd ne-am cununat, sînt bărbatul cel mai struncinat de pe fața pămîntului.</p>
               <p>(Se aude Marin cîntînd în culise.)</p>
               <p>ANICA: Auzi? Du-te degrabă și să vii deseară!</p>
               <p>(Măgdian trece de pe balcon pe scara milei.)</p>
               <p>SCENA III[modifică]</p>
               <p>Cei dinainte, MARIN (ivindu-se după copaci)</p>
               <p>MARIN: Ce-mi-văzură ochii!… cuconița cu prezidentul din Roman?… Mă… ă… ă!…</p>
               <p>MĂGDIAN: Adio, dar, iubită Anicuță.</p>
               <p>ANICA: Adio, scumpul meu.</p>
               <p>Trio</p>
               <p>MĂGDIAN</p>
               <p>Adio, iubită!</p>
               <p>Rămîi fericită.</p>
               <p>Precum doresc eu</p>
               <p>Gîndește la mine,</p>
               <p>Căci eu lîngă tine</p>
               <p>Las sufletul meu</p>
               <p>ANICA</p>
               <p>Adio, iubitei</p>
               <p>Pe căi înflorite.</p>
               <p>Precum doresc eu</p>
               <p>Mergi, du-te cu bine.</p>
               <p>Cu gîndul la mine.</p>
               <p>O sufletul meu!</p>
               <p>MARIN</p>
               <p>Cucoana cernită</p>
               <p>A dat de ispită.</p>
               <p>Ce poznă, valeu!</p>
               <p>O văd, o văd bine</p>
               <p>Ș-a crede nu-mi vine</p>
               <p>Pre sufletul meu!</p>
               <p>MĂGDIAN</p>
               <p>Mă dispart de tine cu măhnire-amară,</p>
               <p>Dar pe-al fericirei dulce, dulce scară</p>
               <p>Mă voi sui iarăși, draga mea, deseară.</p>
               <p>ANICA</p>
               <p>Ca și tine-acum simt mîhnire-amară,</p>
               <p>Dar mă mîngăi dulce c-ai să vii deseară.</p>
               <p>MARIN</p>
               <p>Ian privește poznă, fac amor pe scară.</p>
               <p>ANICA</p>
               <p>Adio, deseară!</p>
               <p>MĂGDIAN</p>
               <p>Deseară!</p>
               <p>MARIN</p>
               <p>Deseară!</p>
               <p>(Împreună.)</p>
               <p>MĂGDIAN</p>
               <p>Adio, iubită ș.c.l.</p>
               <p>ANICA</p>
               <p>Adio, iubite ș.c.l.</p>
               <p>MARIN</p>
               <p>Cucoana cernită ș.c.l.</p>
               <p>(Măgdian sărută mîna Anicăi și se coboară. Anica întră în casă și închide fereastra.)</p>
               <p>MARIN (în parte): Măi Marine, aține-te vîrtos că aice-i treaba pe drăguș la căuș. (Iese dintre copaci și trece în dreapta.)</p>
               <p>MĂGDIAN (pe gînduri): Cînd m-ar vedea împricinații cățărîndu-mă zi și noapte pe scară, oare ce ar socoti în gîndul lor despre prezidentul din Roman?</p>
               <p>MARIN (în parte): Ce bolborosește din gură?</p>
               <p>MĂGDIAN: De 15 zile m-am făcut mai tainic decît comoara zgîrcitului. În taină vin aici, în taină petrec cu Anica, în taină mă întorc acasă la Roman, ca să nu mă vadă nime și, slavă Domnului! pănă acum am izbutit de nu m-a zărit nici un om.</p>
               <p>MARIN (în parte, pufnind de rîs): Ba că chiar.</p>
               <p>MĂGDIAN (căutînd ceasornicul): Îi vreme de încălicat. Mă duc să-mi ieu bietul cal din marginea satului. (Vrea să plece și dă cu ochii de Marin.) Na, c-am pățit-o!</p>
               <p>MARIN (Închinîndu-se): Bună dimineața, cucoane… frumoasă vreme-i azi, senin, răcoare… numai bine de primblat.</p>
               <p>MĂGDIAN (În parte): Oare zăritu-m-a pe scară?</p>
               <p>MARIN: Aud?… Eu unul nu pot pricepe cum de pot dormi boierii păn-amiazi vara?… da eu cînd aș fi boier, m-aș trezi ca d-ta în faptul zilei, și aș deschide frumos ferestrile și aș ieși în balcon, ca să aud păserile făcînd ceah, ceah, ceah…</p>
               <p>MĂGDIAN (în parte): M-a zărit hoțul!</p>
               <p>MARIN (în parte): Mă… ă…! că nu pricepe. (Tare.) Zău așa, cucoane… și alta; pentru ca să nu fac huiet în casă, mi-aș face înadins o scară… ia ca asta care-mi slujește de curățit copacii… și m-aș coborî frumușel pe furiș din balcon în grădină de-a dreptul.</p>
               <p>MĂGDIAN (În parte): Bate șeua… (Tare, arătînd o pungă.) Jupîne Marine, vezi punga asta?</p>
               <p>MARIN: Ba nu o prea văd bine, că-i cam departe și mă dor ochii…</p>
               <p>MĂGDIAN (puindu-i punga în mînă): Iată-o chiar sub ochi. Acum spune-mi: văzut-ai ceva mai adinioare… Într-acoace? (Arată scara.)</p>
               <p>MARIN: Într-acoace?… cînd te scoborai de sus?… Ba m-a ferit Dumnezeu. N-am văzut nimica, nici pe d-ta, nici pe cuconița.</p>
               <p>MĂGDIAN (dîndu-i punga): Foarte bine. Văd că ești priceput… Na cu ce să-ți astupi ochii și de-acum înainte… (Vrea să iasă.)</p>
               <p>MARIN (în parte): O merță! și cele multe înainte… (Tare.) Cucoane Măgdiene… cucoane!…</p>
               <p>MĂGDIAN (oprindu-se): Ce-i?</p>
               <p>MARIN: De astupat ochii mi-ai dat… dar de astupat gura?…</p>
               <p>MĂGDIAN: Cu adevărat… uitasem!… poftim și pentru gură… (Îi dă încă o pungă; în parte.) M-a scurs de bani hoțul.</p>
               <p>MARIN (în parte): Două merțe! noroc să deie Dumnezeu. (Tare, alergînd după Măgdian.) Cucoane… cucoane… dar de astupat urechile nu-mi dai ceva?</p>
               <p>MĂGDIAN (viind supărat lîngă Marin): Cît pentru urechi, să știi că ți le-oi bate la stîlp dacă te-a împinge păcatul să auzi ceva cu ele… Auzitum-ai? (Iese prin fund în stînga.)</p>
               <p>MARIN: Bunătatea d-tale, cucoane… sărut mînile… De-acum sînt și surd și mut. (Viind în fața scenei.) Mă!… ‚da bine ți-a curs laptele în păsat, Marine… hăi!… două pungi de bani deodată!… Ian vezi-le cîtu-s de grele… parcă-s două prepeliți de toamnă. (Sărutîndu-le.) Că mare drăgălașe mai sînteți pe fața pămîntului!… Am să cumpăr o rochie de halastîncă Floricăi… da știi? cole, ghiurghiulie… să-ți ieie ochii cale de-o poștă… și mie am să-mi durez o pereche de poturi arnăuțești, să par că-s Bimbașa-Sava… Ei, de-acum, Mărinaș dragă, destulă vorbă… și mi te apucă de lucru, că azi îi ziua cuconiței. Să te văd, tătucă… să mi-i durezi un snop de flori cît o dimerlie, tot cu bujori și cu ciuboțica cucului. (Merge de ridică scara de sub balcon și o așează în fund.) Ia scara asta mi-a adus noroc astăzi… Bine-a zis cine-a zis, că norocu-i ca o scară!…</p>
               <p>Cîte soiuri de momițe</p>
               <p>Am văzut în viața mea</p>
               <p>Tot sărind din schițe-n schițe</p>
               <p>Pe a lumei scară grea!</p>
               <p>Ș-ajungtnd în vîrf. deodată</p>
               <p>Le-am văzut de sus căzînd</p>
               <p>Cînd pe schițe chiar îndată</p>
               <p>Săreau altele rîzînd;</p>
               <p>Căci norocu-n lume e-ndoită scară,</p>
               <p>Unul cînd se suie, altul se coboară.</p>
               <p>(Iese prin fund, în dreapta.)</p>
               <p>SCENA IV[modifică]</p>
               <p>ANICA (pe pragul ușei pavilionului din dreapta, vorbește în cantonadă): Un răvaș pentru mine?… De unde?… de la Roman?… Adu-l încoace… (Vine în scenă, deschizînd răvașul.) Cine să-mi scrie de la Roman? Măgdian?… nu cred ca să fi putut ajunge. (Citește:) „Sărut albele mînușiți a verișoarei Anicăi. Cunoști învăpăiata dragoste ce ți-am purtat în suflet tocmai din copilărie… (Vorbit.) Ha, ha, ha, ha!… iar de la nebunu cel de Ghiță Făurin… vărul meu… Ian să videm ce mai zice? (Citește:) D-ta însă, Anicuță mult adorată, m-ai izgonit cu cruzime din ochii matale și mi-ai hotărît să nu mă înfățișez dinaintea lor, decît numai cînd oi fi însurat… (Vorbit.) Ce era să fac dacă nu mai înceta cu declarații de amor… (Citește:) Iată dar că nemaiputînd învinge dorul ce am de a te videa, iubită verișoară, m-am jertfit pe altarul lui Isaia-dănțuiește; și nu mai tîrziu decît astăzi voi zbura la Florinești unde este îngerul vieței mele. Nevasta mea mi-a sluji de pașaport, spre a trece hotarul moșiei matale… Al matale în veci robit. — Ghiță Făurin. Post-scriptum: Nevasta mea este un rod cîmpenesc, fiind răsărită și crescută tot la țară. Te rog, iubită Anicuță, să treci cu viderea oarecare necioplire a apucăturilor sale.” Ce supărare! Tocmai cînd vreu să fiu singură, să-mi vie oaspeți… și-apoi încă cine?… nebunu cel de Ghiță! Nici că poate cineva să fie un ceas în liniște… (Se primbla supărată.)</p>
               <p>I</p>
               <p>Păsărele mult iubite,</p>
               <p>Cît sînteți de fericite</p>
               <p>În al vostru dulce trai!</p>
               <p>Voi iubiți, iubiți în pace,</p>
               <p>Voi zburați unde vă place</p>
               <p>Și prefaceți lumea-n rai.</p>
               <p>II</p>
               <p>De m-aș face-o păsărică</p>
               <p>N-aș mai plînge singurică</p>
               <p>Cu-a mea jale, cu-al meu dor;</p>
               <p>Dar ca voi, mici păsărele,</p>
               <p>Aș schimba zilele mele</p>
               <p>În dulci zile de amor.</p>
               <p>(Se aude în fund, în dreapta, glasuri multe de țărani. Anica întră în boschet.)</p>
               <p>SCENA V[modifică]</p>
               <p>ANICA, SLUJNICA (ieșind din dreapta) și, mai pe urmă MARIN (cu săteni)</p>
               <p>SLUJNICA: Cuconiță! o venit sătenii cu pocloane de ziua d-tale și să roagă să vie aice.</p>
               <p>ANICA: Cum?… azi e sărbătoarea mea?… Eu o uitasem.</p>
               <p>SLUJNICA: Le dai voie, cuconiță?</p>
               <p>ANICA: Zi-le să vie.</p>
               <p>(Slujnica se duce în fund, în culisele din dreapta, și se-ntoarce îndată cu țăranii.)</p>
               <p>ANICA (singură) Curios lucru! Cînd eram măritată cu Florinescu, număram zilele pe degete… și acum nici nu știu cum trec.</p>
               <p>(Sătenii vin din fund cu pocloane. Marin în fruntea lor aduce un buchet mare.)</p>
               <p>SĂTENII</p>
               <p>Haideți toți cu veselie</p>
               <p>Să urâm întru mulți ani</p>
               <p>Pe stăpîna de moșie</p>
               <p>Ce iubește pe sărmani!</p>
               <p>MARIN</p>
               <p>Cuconiță, sănătate,</p>
               <p>Să trăiești întru mulți ani!</p>
               <p>Toți cu inime curate,</p>
               <p>Grădinari, păstori, țărani,</p>
               <p>Îți depunem la picioare</p>
               <p>Ale noastre mici odoare.</p>
               <p>(Sătenii ce port pocloane se înaintează pe rînd și le închină Anicăi. Marin le arată.)</p>
               <p>MARIN</p>
               <p>Pui de găină,</p>
               <p>Flori de grădină.</p>
               <p>TOȚI</p>
               <p>Pui de găină,</p>
               <p>Flori de grădină.</p>
               <p>MARIN</p>
               <p>Mere și pere,</p>
               <p>Ouă și miere.</p>
               <p>TOȚI</p>
               <p>Mere și pere,</p>
               <p>Ouă și miere.</p>
               <p>MARIN</p>
               <p>Și fragi și mure,</p>
               <p>De la pădure.</p>
               <p>TOȚI</p>
               <p>Și fragi și mure,</p>
               <p>De la pădure.</p>
               <p>MARIN</p>
               <p>Și trei meioare,</p>
               <p>De sărbătoare.</p>
               <p>TOȚI</p>
               <p>Și trei meioare,</p>
               <p>De sărbătoare.</p>
               <p>ANICA</p>
               <p>Oameni buni, cu mulțămire</p>
               <p>Lîngă mine vă privesc.</p>
               <p>Sănătate, fericire</p>
               <p>Eu din suflet vă doresc.</p>
               <p>(Dîndu-le o pungă cu bani.)</p>
               <p>Iată, mergeți în cimpie</p>
               <p>Să jucați cu veseliei</p>
               <p>SĂTENII</p>
               <p>Să trăiască-n veselie!</p>
               <p>Să trăiască-ntru mulți ani</p>
               <p>Stăpînica de moșie</p>
               <p>Ce ajută pe sărmani!</p>
               <p>(Se aude în fund, în dreapta, vuiet de cai de trăsuri fi răcnete șurugiești. Sătenii se trag cîntînd pintre copacii din dosul boschetului.)</p>
               <p>SCENA VI[modifică]</p>
               <p>ANICA și SLUJNICA (in boschet), MARIN și SĂTENII (împrejur în fund),</p>
               <p>GHIȚĂ (în costum elegant de drum),</p>
               <p>FLORICA (în toaletă bogată dar prea încărcată: brațile, cortel, evantail).</p>
               <p>FLORICA (în culisa din fund în dreapta): încet, oblu… că mi-i prăvăli.</p>
               <p>GHIȚĂ (asemene): Da n-ai frică, soro, că ești cu mine.</p>
               <p>FLORICA (întrînd iute, apărîndu-se cu evantailul): Ba că chiar… Uf! Slavă Domnului c-am scăpat pe uscat, că era să-mi vie zumaricale… să leșin.</p>
               <p>GHIȚĂ (alergînd după Florica): Soro dragă…</p>
               <p>MARIN (zărind pe Florica): Ce-mi văzură ochii! (Se apropie.) Florica!</p>
               <p>FLORICA: Ce vrei, mojicule, de te bagi în sufletul meu?</p>
               <p>(Lui Ghiță.) Monșerică… monșerică… da unde-i verișoara s-o sărut?</p>
               <p>GHIȚĂ (încet Floricăi): Caută, soro, să nu mă dai de rușine.</p>
               <p>FLORICA: Ia fă-ncolo, poznașule.</p>
               <p>(Merg amîndoi cătră boschet.)</p>
               <p>MARIN (în parte): Mare minune!… Ori îs orb, ori îs prost.</p>
               <p>ANICA (ieșind din boschet): A! bine-ai venit, vere Ghiță.</p>
               <p>GHIȚĂ: Sărut picioruțile, iubită verișoară… Am luat îndrăzneală să venim să te videm, cu soția mea, cu Calipsica.</p>
               <p>MARIN (în parte): Cum a zis?… Soția lui… Pisica?…</p>
               <p>FLORICA (se închină): Sărut gurița, cuconiță verișoară Anică. (O sărută de multe ori.) Să am pardon…</p>
               <p>De mult doream să te văd, că auzisem că ești tare hazlie și ai un bucătar foarte meșter… Mă rog, sorioară, să-i poroncești să-mi facă un borș cu perișoare și alivence… că mi-i poftă…</p>
               <p>MARIN (În parte): Î-i poftă!…</p>
               <p>GHIȚĂ: Nu te potrivi, Anicuță, că Calipsica-i cam…</p>
               <p>FLORICA: Ce fel cam?… Te poftesc, monșerică, c-apoi știi… (Anicăi.) Și puțintel bulgur, verișoară, cu învîrtită la sfîrșit… dar să fie cam mare.</p>
               <p>ANICA: Bucuros, verișoară… dacă poftești. (Vorbește încet slujnicei, care îndată și întră în pavilionul din dreapta.)</p>
               <p>MARIN (în parte): Bulgur și alivence!… Ei, apoi îi Florica!… (Se apropie de ea.) Fio… ri… co…</p>
               <p>FLORICA: Mări, ce tot mi se vîră în ochi țărănoiu ista?… Dă-te într-o parte, țopîrlane… (Scoate o oglindioară din buzunar și-și drege sprîncenile și zulufii.)</p>
               <p>MARIN (în parte): Țopîrl… (oftează) ane!…</p>
               <p>GHIȚĂ (apropiindu-se de Anica): Iubită Anică, am urmat, precum vezi, poroncilor matale… M-am însurat!…</p>
               <p>ANICA: Și foarte bine-ai făcut, verișorule.</p>
               <p>GHIȚĂ: Dar… cum îți place Calipsica?</p>
               <p>ANICA: îmi place prea mult… căci are un caracter vesel… deschis…</p>
               <p>GHIȚĂ: Vei să zici necioplit?… Așa este… dar apoi ce era să fac?… M-am însurat cum am putut» numai ca să cîștig dritul de a mă apropia de îngerul…</p>
               <p>FLORICA (viind între amîndoi): Ce vorbiți împreună?… Ian spuneți-mi și mie că mă nebunesc după cabazlîcuri.</p>
               <p>GHIȚĂ (încet): Da mai ține-ți gura, soro, că mă dai de rușine.</p>
               <p>FLORICA: Ce face?… te dau de rușine?… Mă rogi verișoară, scăpat-am vro prostie de cînd am venit? Așa-i că nu?… Apoi ce mă tot dondănește degeaba monșerică?… Ba că grăiesc prea mult; ba că nu stau locului. Da ce! Doamne, iartă-mă! că doar nu-s par, să șed înfiptă… așa…</p>
               <p>GHIȚĂ (încet): Da bontonu nu iartă…</p>
               <p>FLORICA: Mări, ian dă-mi pace cu botosul d-tale, că mă pricep eu cum să mă port pe lume.</p>
               <p>FLORICA</p>
               <p>I</p>
               <p>Ca să fii cucoană mare</p>
               <p>Și să placi la cavaleri,</p>
               <p>E destul să fii in stare</p>
               <p>De-a minca zece averi</p>
               <p>Pe cordeluțe,</p>
               <p>Pe capeluțe,</p>
               <p>Pe danteluțe</p>
               <p>Lucrate-ajur,</p>
               <p>Și pe brațele</p>
               <p>Și pe inele</p>
               <p>Și pe mantele</p>
               <p>De satintur,</p>
               <p>Și pe manșonari,</p>
               <p>Și pe bulionuri,</p>
               <p>Și pe jambonuri</p>
               <p>De la Paris,</p>
               <p>Pe orice mîncare</p>
               <p>Cu preț mai mare</p>
               <p>Ce arătare</p>
               <p>Îți trece-n vis.</p>
               <p>SĂTENII</p>
               <p>(rîzînd)</p>
               <p>Să fie așa</p>
               <p>Ha, ha, ha, ha!</p>
               <p>ANICA ȘI GHIȚĂ</p>
               <p>Îi zău așa</p>
               <p>Ha, ha, ha, hal</p>
               <p>FLORICA II</p>
               <p>Iar de vrei să fii plăcută</p>
               <p>Și madamă de bonton;</p>
               <p>Curtizani să ai o sută…</p>
               <p>E destul într-un salon:</p>
               <p>Să treci măreață</p>
               <p>Cu gura creață</p>
               <p>Și îndrăzneață</p>
               <p>Lîngă femei;</p>
               <p>Dar totodată</p>
               <p>Nevinovată,</p>
               <p>Blîndă, plecată</p>
               <p>Lîngă holtei.</p>
               <p>Să critici tare,</p>
               <p>În gura mare</p>
               <p>Pe orișicare</p>
               <p>Fi, chel orior!</p>
               <p>Se detestable</p>
               <p>Abominable</p>
               <p>Ensiuportable</p>
               <p>Parol d’onior!</p>
               <p>SĂTENII</p>
               <p>Să fie așa</p>
               <p>Ha, ha, ha, ha!</p>
               <p>GHIȚĂ ȘI ANICA</p>
               <p>Îi, zău, așa</p>
               <p>Ha, ha, ha, ha!</p>
               <p>(Sătenii cîte unul, unul ies prin fund.)</p>
               <p>FLORICA: Uf! c-am răgușit… mi s-a uscat gîtița. Anicuță dragă, nu cumva ai ceva poame prin grădină, să mă răcoresc.</p>
               <p>ANICA: Ba sînt, verișoară, de care ți-a plăcea… vrei să te duc?</p>
               <p>FLORICA: Ce se potrivește! Nu te supăra că le-oi găsi eu singură… Am mai scuturat eu copaci în viața mea. (Vrea să plece.)</p>
               <p>GHIȚĂ (în parte, răsărind): He?… rău am făcut c-am adus-o cu mine.</p>
               <p>ANICA: Încalțe să meargă grădinara cu d-ta… Marine… du-te cu cucoana Calipsica…</p>
               <p>MARIN (în parte): Iar Pisica!</p>
               <p>FLORICA: Marine!… să-mi arăți unde-s gutăile, că mi-i poftă.</p>
               <p>MARIN (în parte): Iar poftă!…</p>
               <p>FLORICA (sărutînd pe Anica): Mașerică, a revuar cu plecăciune. (Plecînd să iasă, zice lui Marin:) Da vină azi, leneșule. Ian vezi-l că de-abia se urnește… Hăis ța, Tălășmane… ha, ha, ha, ha.</p>
               <p>(Iese prin fund.)</p>
               <p>MARIN: Iaca vin, cucoană Pisică, vai de capu meu…</p>
               <p>(Iese alergînd după Florica.)</p>
               <p>SCENA VII[modifică]</p>
               <p>GHIȚĂ și ANICA</p>
               <p>GHIȚĂ (în parte): Ne-au lăsat singuri!… Acum îi vreme de făcut un asalt inimei. (Se apropie de Anica.) Stai pe gînduri, verișoară?…</p>
               <p>ANICA: Dar; te fericeam în gîndul meu că ai găsit o soție atît de frumușică și de… vioaie.</p>
               <p>GHIȚĂ: În adevăr, Calipsica e destul de plăcută, și m-aș ferici eu însumi, dacă n-aș avea în sufletul meu o patimă care se mărește din zi în zi… O știi prea bine, iubită Anicuță. (Vrea să-i ieie mîna.)</p>
               <p>ANICA: Vere Ghiță… văd că iar ai să începi cu declarațiile d-tale, și, drept să-ți spun… mă mir, zău, cum de nu te-ai săturat de ele de atîția ani, de cînd le tot spui de rost?</p>
               <p>GHIȚĂ (cu foc): Să mă satur de a iubi… cînd toată viața mea să razămă numai în dragostea ce mi-ai însuflat chiar din copilărie?… Crezi că se poate?…</p>
               <p>ANICA: Auzi însuratul cum vorbește?… ha, ha, ha.</p>
               <p>GHIȚĂ: Însurat, însurat… Cu adevărat am făcut nebunia de m-am însurat… dar pentru cine?… din a cui poroncă?… din poronca ta, Anică, căci alt chip nu aveam ca să mă apropiu de tine.</p>
               <p>Ah! iubită verișoară,</p>
               <p>Pentr-un dor ce mă omoară</p>
               <p>Am jertfit tot ce e mai bun:</p>
               <p>Tinerețe-mbelșugate</p>
               <p>Ș-a mea dulce libertate…</p>
               <p>ANICA</p>
               <p>Vere dragă, ești nebun,</p>
               <p>Dorul rău e nălucire;</p>
               <p>Că ai suflet cu simțire,</p>
               <p>Vere, zău, mă îndoiesc.</p>
               <p>De te-aș crede azi pe tine</p>
               <p>Poate-ai rîde mîni de mine…</p>
               <p>GHIȚĂ</p>
               <p>(în genunchi)</p>
               <p>Ah! mă crede, te iubesc!</p>
               <p>ANICA: Ha, ha, ha… mă duc să-ți trimit o oglindă, vere Ghiță, ca să vezi cît îți șede de bine. (Iese rîzînd și întră în pavilionul din dreapta.)</p>
               <p>GHIȚĂ (sculîndu-se): Se vede c-am luat-o cam răpide și că s-a spăriat… Dovadă că-i e frică de mine!… dovadă că voi birui!… Bine c-am apucat a răzbate păn-aici prin viclenie… Anica mă crede însurat… lasă să creadă… Cu chipul acesta o fac de nu se sfiește nicicum de mine… și cu o minciună de ici, cu o minciună de cole, ajung frumos la capătul izbîndei… La război toate armele sînt bune.</p>
               <p>Femeia-i ca apa ce curge la soare</p>
               <p>Și pănă te-neacă, te-atrage mereu,</p>
               <p>Ca paserea mică ce-i gata să zboare</p>
               <p>Deși eă te cheamă prin cînticul său.</p>
               <p>Dar fie cum este, sau cum se preface;</p>
               <p>Ca paserea mică iți place ș-o vrei.</p>
               <p>Ca apa vicleană asemenea-ți place</p>
               <p>Că, deși te-neacă, mori în sînul ei!</p>
               <p>(Caută în culisele din dreapta.) Pare că zăresc slujnica Anicăi. (Scoțînd o pungă.) Mă duc să-i șoptesc două vorbe la ureche… Să-mi pregătesc mînă de ajutor în cetatea dușmanului. (Iese alergând în dreapta.)</p>
               <p>SCENA VIII[modifică]</p>
               <p>FLORICA și MARIN (vin alergînd veseli din stingă), Anica (mai pe urmă, în balcon)</p>
               <p>MARIN: Ha, ha, ha, ha! și, zău, Florico, nu mă-nșeli?… Tu ești Florica, nevăstuica mea?… Ha, ha, ha, mare poznă!</p>
               <p>FLORICA (mîncînd mere): Mai eu, Marine, n-am cum mai fi… Ți-am spus că toate cîte le-ai văzut să nu le crezi… Da bune mere!</p>
               <p>MARIN: Care vra să zică, boieriu cel cu straie strîmte?…</p>
               <p>FLORICA: Cine?… cuconașu Ghiță?… Ha, ha, ha! (Mușcînd un alt măr.) Valeu! că acru-i! (Rîd amîndoi cu hohot.) Anica (în parte, ieșind in balcon): Cine rîde așa în grădină?… verișoara cu Marin!…</p>
               <p>MARIN: Ei! da ian spune-mi, mai spune, Florico… cuconașu Ghiță…</p>
               <p>FLORICA: Se vede că i s-au aprins călcăile de mult după cuconița Anica, și pentru ca să se poată apropia de dumneei, o fost silit să-i toarne o minciună de cele gogonate… Anica (în parte): O minciună!…</p>
               <p>MARIN: Ialei!… și ce minciună?</p>
               <p>FLORICA: Să vezi… Ieri dimineață o venit la Roman, la sameșu-n gazdă. Eu eram acolo, de făceam dulceți sămeșoaiei; cînd ce să mă trezesc?… că-mi propune să-i fiu soție, pe vro cîteva zile…</p>
               <p>MARIN: Ce? ce?… și tu ai primit?</p>
               <p>FLORICA: Iaca! ba n-oi primi, cînd îmi dă rochii de mătasă și capele și pantofi… Ba încă și 50 de galbeni pe deasupra.</p>
               <p>ANICA (în parte): Așa, vere Ghiță!… bine că ți-am aflat secretul. (întră în casă.)</p>
               <p>MARIN (turburat): Și… ian spune-mi: de mult ești… nevasta lui?</p>
               <p>FLORICA: Numai de două ceasuri… Da pune-ți în gînd, Mărinaș dragă, ce bucurie pe capul meu, cînd m-am trezit la Florinești, aici unde știam că te aflai și tu ca grădinar.</p>
               <p>MARIN: Așa!… de aceea poate că nici m-ai cunoscut, cînd ai întrat în grădină… ba încă m-ai și țopîrlănit dinaintea oamenilor și a boierilor.</p>
               <p>FLORICA: Iaca prostu!… dinaintea oamenilor era să-ți sar în gît?… ș-apoi ce ar fi zis cuconu Ghiță și cucoana Anica?</p>
               <p>MARIN: Mări, că bine zici… dacă-s prost tot prost, uitasem că ești cucoană… Da ian spune-mi, Florico hăi… Florică?… mai dinioarea era grădina plină de oameni și nu se putea… dar acum.. hei?… parcă sîntem numai noi amîndoi…</p>
               <p>FLORICA: Ce vrei să-mi dai a înțelege, calindroiule?</p>
               <p>MARIN: N-ai cerca să-mi sai puțintel în gît?…</p>
               <p>FLORICA: Ba și-n cap, dacă vrei, Mărinaș dragă. (Aleargă la Marin, care o ridică in brațe ș-o sărută.)</p>
               <p>MARIN: Ura! și la anul cu bine…</p>
               <p>(Ei joc împreună cîntînd.)</p>
               <p>MARIN</p>
               <p>Bine-i lingă puiculiță!</p>
               <p>Neică, neiculiță.</p>
               <p>FLORICA</p>
               <p>Bine-i lîngă cel bădiță.</p>
               <p>Neică, neiculiță.</p>
               <p>MARIN</p>
               <p>Cînd ii puica drăguliță,</p>
               <p>Neică, neiculiță.</p>
               <p>FLORICA</p>
               <p>Cînd îi puica drăguliță,</p>
               <p>Neică, neiculiță.</p>
               <p>MARIN</p>
               <p>Dă-mi, Florică, o guriță,</p>
               <p>Neică, neiculiță.</p>
               <p>FLORICA</p>
               <p>Dă-mi, Marine, o garofiță,</p>
               <p>Neică, neiculiță.</p>
               <p>MARIN</p>
               <p>Ș-eu ți-oi da o garofiță,</p>
               <p>Neică, neiculiță.</p>
               <p>FLORICA</p>
               <p>Ș-eu ți-oi da a mea guriță,</p>
               <p>Neică, neiculiță.</p>
               <p>MARIN (oprindu-se deodată serios): Ian stăi!</p>
               <p>FLORICA: Ce-ai pățit?</p>
               <p>MARIN (luînd pe Florica de mînă, o duce deoparte): Singură ai venit în trăsură cu cuconașu Ghiță?</p>
               <p>FLORICA: Singură.</p>
               <p>MARIN (turburat): Florico?… Și nu ți-o cîntat moțpanu vro neică, neiculiță?…</p>
               <p>FLORICA (împingîndu-l): Iaca prostu! Ce-i trăsnește prin cap!…</p>
               <p>(Încep amîndoi a rîde și se prind iar la joc.)</p>
               <p>(Împreună.)</p>
               <p>MARIN</p>
               <p>Bine-i lingă puiculițăl</p>
               <p>Neică, neiculiță.</p>
               <p>Cînd îi puica drăguliță,</p>
               <p>Neică, neiculiță.</p>
               <p>Dă-mi, Florică, o guriță,</p>
               <p>Neică, neiculiță.</p>
               <p>Ș-eu ți-oi da o garofiță,</p>
               <p>Neică, neiculiță.</p>
               <p>FLORICA</p>
               <p>Bine-i lîngă cel bădiță,</p>
               <p>Neică, neiculiță,</p>
               <p>Cînd îi puica drăguliță,</p>
               <p>Neică, neiculiță.</p>
               <p>Dă-mi, Marine, o garofiță,</p>
               <p>Neică, neiculiță,</p>
               <p>Ș-eu ți-oi da a mea guriță,</p>
               <p>Neică, neiculiță.</p>
               <p>(Anica iese pe pragul pavilionului. Florica o zărește și se oprește îndată de la joc, zicînd în parte: „Cuconița Anica!” și își ia iarăși aer de damă. Marin urmează a dănțui singur.)</p>
               <p>SCENA IX[modifică]</p>
               <p>FLORICA, MARIN, ANICA și, pe urmă, GHIȚĂ</p>
               <p>FLORICA: Ce te-ai apucat, mojicule, de sai așa dinaintea mea?</p>
               <p>MARIN (în parte, jucînd mereu): Cui oare grăiește?</p>
               <p>FLORICA: Ian privește-l cum țopăiește! (Mergînd înaintea Anicăi.) Verișoară dragă, nu cumva l-a lovit strechea pe grădinarul d-tale?</p>
               <p>ANICA: Marine!… Marine…</p>
               <p>MARIN (oprindu-se): Aud?… (În parte.) Valeu! cuconița!…</p>
               <p>ANICA: Du-te de vezi dacă-i pusă masa în odăile verișoarei…</p>
               <p>MARIN: Unde?… colea-n stînga?</p>
               <p>FLORICA: Da, dă, mișcă-te azi, degeratule! că mi s-au lungit urechile de foame.</p>
               <p>MARIN: Iaca mă mișc, cucoană Pisică… (în parte.) Iar s-a cuconit Florica. (Întră in pavilionul din stîngă.)</p>
               <p>(Ghiță întră prin fund.)</p>
               <p>ANICA (în parte, zărind pe Ghiță): Iaca și Făt-Frumosu nostru!… Cum am să-l rîd acuș…</p>
               <p>GHIȚĂ: Ale mele complimente, scumpă verișoară.</p>
               <p>FLORICA: Da vino azi, monșerică, că mă usuc de urît în lipsa matale.</p>
               <p>ANICA: Bine zice verișoara… De ce nu șezi lîngă… soția dumitale… care te iubește atît de mult!…</p>
               <p>GHIȚĂ: Mă iertați, vă rog, dacă am lipsit. Am fost să privesc hora din sat. (în parte.) M-am pus la cale cu slujnica. (Marin iese din pavilion.)</p>
               <p>MARIN: Cuconiță… bucatele-s pe masă. Anica (cătră Ghiță și Florica): Poftim.</p>
               <p>GHIȚĂ (apropiindu-se de Anica și dîndu-i brațul): Iubită verișoară, ți-am greșit ca un nebun mai dinioarea… Dă-mi voie, te rog, să viu mai tîrziu la d-ta, ca să mă tălmăcesc.</p>
               <p>ANICA: Nu cere trebuința, verișorule.</p>
               <p>MARIN (apropiindu-se pe furiș de Florica, ii zice încet): Florico, ți-am văzut odăile, cole… (Arată în stîngă.)</p>
               <p>FLORICA (încet lui Marin): Să vii după ce ne vom scula de la masă… (Tare.) Da deschide ușa, bre omule… măi, că încă așa lighioaie n-am văzut. Verișoară… să am pardon… (întră in pavilion.)</p>
               <p>GHIȚĂ (mergînd cu Anica spre pavilion): Dragă verișoară, dacă m-ai cunoaște mai de aproape, n-ai avea nici o îndoială asupră-mi… crede…</p>
               <p>ANICA: Eu să am îndoială… nicidecum, vere Ghiță.</p>
               <p>GHIȚĂ: Ei, apoi, făgăduiește-mi că mă-i primi mai tîrziu în pavilionul matale!</p>
               <p>ANICA: Vom videa mai pe urmă.</p>
               <p>FLORICA (arătîndu-se la ușă, cu gura plină): Ian lăsați vorba că se răcește borșul…</p>
               <p>(Ghiță și Anica întră in pavilionul din stîngă.)</p>
               <p>MARIN (singur): Mă…ă…ă!… că mari pozne o fost să mai văd pe lumea asta!… Florica șede la masă cu boierii și eu postesc la ușă!… ș-apoi vezi mă rog cum știe să se prefacă, de mă ia de ochi și mă sucește ca pe un fus!… Macar! dă, dacă o fost fată în curte!… ce să mă mai mir… Da ian să videm ce mai fac înuntru?… (Caută pintre ușă.) Mănîncă Florica sănătos… și bea, da bea…</p>
               <p>SCENA X[modifică]</p>
               <p>MARIN (în ușă),</p>
               <p>MĂGDIAN (viind din fund, din stînga)</p>
               <p>MĂGDIAN (în parte, viind în scenă): Auzi, mă rog, minune!… să uit eu că azi e sărbătoarea Anicăi?…</p>
               <p>MARIN (în ușă): Înghite Agachi… gîl… gîl… gîl…</p>
               <p>MĂGDIAN: Ha?… (Zărind pe Marin.) Marin!… Ce faci acolo, Marine?…</p>
               <p>MARIN: D-ta ești, cucoane Măgdiene? Ia privesc la minunății.</p>
               <p>MĂGDIAN: Ce privești?</p>
               <p>MARIN: Uită-te de vezi.</p>
               <p>MĂGDIAN (căutînd pintre ușă): Ce comedie-i asta? Anica la masă cu un străin!… cine să fie?…</p>
               <p>DUO</p>
               <p>MĂGDIAN</p>
               <p>Marine!</p>
               <p>MARIN</p>
               <p>Cucoane!</p>
               <p>MĂGDIAN</p>
               <p>Grăiește …</p>
               <p>MARIN (în parte)</p>
               <p>Ba zău?</p>
               <p>MĂGDIAN</p>
               <p>Cu cine-i Anica?</p>
               <p>MARIN</p>
               <p>Cu cine? … știu eu?</p>
               <p>MĂGDIAN</p>
               <p>Ian caută bine,</p>
               <p>Dragă Marine.</p>
               <p>MARIN</p>
               <p>Degeaba, geaba mai vrei să căt</p>
               <p>Căci dimineață</p>
               <p>C-o săculteață</p>
               <p>Gura și ochii mi-ai astupat.</p>
               <p>(Împreună.)</p>
               <p>MĂGDIAN (în parte)</p>
               <p>Văzutu-mi-ai hoțul</p>
               <p>Șiret și smerit</p>
               <p>La pungi de parale</p>
               <p>Cum s-a îndulcit.</p>
               <p>MARIN (în parte)</p>
               <p>Dă, Doamne, dă, Doamne!</p>
               <p>Acuș iar, acuș</p>
               <p>Îl văd c-a să-mi vie</p>
               <p>Drăguș la căuș.</p>
               <p>MĂGDIAN</p>
               <p>Marine!</p>
               <p>MARIN</p>
               <p>Cucoane!</p>
               <p>MĂGDIAN</p>
               <p>(arătînd o pungă)</p>
               <p>Privește.</p>
               <p>MARIN</p>
               <p>(în parte, cu bucurie)</p>
               <p>Valeu!</p>
               <p>MĂGDIAN</p>
               <p>Acum știi tu cine-i?</p>
               <p>MARIN</p>
               <p>(luînd punga)</p>
               <p>Acum?… Îl știu, zău.</p>
               <p>MĂGDIAN</p>
               <p>Spune, grăiește;</p>
               <p>Spune, grăbește.</p>
               <p>MARIN</p>
               <p>El îi un hîtru din cei crestați</p>
               <p>Ce-alung neveste</p>
               <p>Și joacă feste,</p>
               <p>Feste drăcoase, la cei bărbați.</p>
               <p>(Împreună)</p>
               <p>MĂGDIAN</p>
               <p>(în parte)</p>
               <p>Ce aud! de mînie,</p>
               <p>Mă simt chiar turbat.</p>
               <p>De-abia cu soție,</p>
               <p>Să fiu inșălat!</p>
               <p>MARIN</p>
               <p>(în parte)</p>
               <p>Trei merțe cu asta.</p>
               <p>Îmi vine să sar,</p>
               <p>Să joc ca nebunii</p>
               <p>C-am prins un tatar.</p>
               <p>MARIN (auzind vuiet de scaune în pavilion): Îra! iaca se scol de la masă… Fugi, cucoane, să nu te vadă. Cît pentru mine, pe-aici mi-i drumu. (Fuge prin fund În dreapta.)</p>
               <p>MĂGDIAN (singur): Auzi!… Anica să petreacă cu un străin, în vreme ce eu îmi pisăz trupul calare, alergînd pe cîmpuri!… Cine ar fi crezut că… nici o lună nu-i macar de cînd ne-am cununat și… Îi aud viind… mă duc să nu mă vadă… dar n-am să-i perd din ochi… (Iese prin fund, în stîngă.) Auzi!… un hîtru!…</p>
               <p>SCENA XI[modifică]</p>
               <p>ANICA, GHIȚĂ, FLORICA</p>
               <p>ANICA (ieșind din pavilion): Cu seara bună, verișoară… Vă las… că, la țară, noi ne culcăm de cu vreme… Noapte bună. (Închide ușa pe dinafară cu cheia.)</p>
               <p>GHIȚĂ (dinintru): Verișoară, da ce faci?</p>
               <p>ANICA: Vă închid în cușcă ca pe niște porumbași… să nu zburați la noapte.</p>
               <p>GHIȚĂ: Ian lasă șaga, verișoară.</p>
               <p>ANICA: Noapte bună… Ha, ha, ha… vere Ghiță, te-ai prins singur în capcană!… A! te însori d-ta cu nevestele grădinarilor?… Te învoiește de-acum cu Marin…</p>
               <p>FLORICA (dinîntru): Ha, ha, ha! cuconașule, cînd te-ai videa în oglindă, ai bufni de rîs… tare ești mucalit! Ha, ha, ha… Ce face?… Ba să nu te apropii, că te botez cu vin de Cotnari.</p>
               <p>GHIȚĂ: Așa?… ian așteaptă…</p>
               <p>ANICA (în parte, mergind spre pavilionul din dreapta): S-a întărtat vărul Ghiță… Cînd ar ști Marin, mare haz aș mai face… (Întră in pavilionul din dreapta.)</p>
               <p>(Se aude în pavilionul din stînga vuiet de alergături, de scaune și de pahare stricate.)</p>
               <p>GHIȚĂ: De-i scăpa de mine, vina mea să fie.</p>
               <p>FLORICA: Ba, zău?… (Iese în balcon.) Ian ascultă, șezi binișor că sar în grădină. (Se pleacă pe gratiile balconului.)</p>
               <p>GHIȚĂ (ieșind în balcon): Parcă eu sînt nebun să te las. (Vre s-o ieie în brațe.) (Se aude Marin cîntînd doina.)</p>
               <p>FLORICA: Auzi?… Vine Marin… de nu te-i astîmpăra, strig foc!</p>
               <p>(Se face noapte.)</p>
               <p>SCENA XII[modifică]</p>
               <p>FLORICA și GHIȚĂ (în balcon), MARIN</p>
               <p>MARIN (în parte):. Florica mi-a zis pe sub apărătoare, ca să viu la ea după ce s-or scula de la masă… Iată-mă-s… Halal de tine, Marine. (Merge de bate la ușa din stînga.) Florico… Florico?…</p>
               <p>FLORICA (lui Ghiță): Țist…</p>
               <p>MARIN: Florico… deschide că ți-o venit bărbatul… Florico?… ți-o venit sufletul… Ce, Doamne, iartă-mă, de nu răspunde?… Florico!… Se vede că o adormit!… Ei, apoi ce fac eu acum? Ha!… Mări să fac și eu ca cuconu Măgdian… Amandea la scară. (Merge de ia scara și o apropie de balconul din stînga.)</p>
               <p>FLORICA: Ce vrea să facă?</p>
               <p>GHIȚĂ: Știu eu?</p>
               <p>FLORICA: Valeu!… Aduce scara!… Așa-i c-am pățit-o?</p>
               <p>GHIȚĂ: Nu te teme, că vom scăpa amîndoi.</p>
               <p>FLORICA: Cum?</p>
               <p>GHIȚĂ: Nu-ți pasă… Du-te de te culcă și fă-te că dormi.</p>
               <p>FLORICA: Să horăiesc?</p>
               <p>GHIȚĂ: Cît șepte.</p>
               <p>FLORICA (ieșind din balcon): M-am dus.</p>
               <p>MARIN: Biata Florica!… A fi apucat-o somnul, gîndind la mine. Am s-o spariu prin somn… Hai, Marine, și Doamne-ajută.</p>
               <p>(În vreme ce Marin se suie pe o parte a scării, Ghiță se coboară pe ceealaltă parte.)</p>
               <p>GHIȚĂ (în parte): Unul cînd se suie, altul se coboară. Parcă ne jucăm de-a scara mîței. (Sare jos.)</p>
               <p>MARIN (suindu-se în balcon): Halal de tine, Marine! (Întră înintru.)</p>
               <p>SCENA XIII[modifică]</p>
               <p>GHIȚĂ [ANICA]</p>
               <p>GHIȚĂ: (singur): Uf! iată-mă-s pe uscat!… A! verișoară, îmi făgăduiești o întîlnire ș-apoi mă-nchizi cu cheia?… Poate că ai voit să mă cerci de-oi putea învinge toate împotrivirile, ca să ajung pănă la tine?… Hei, dragă Anicuță, cu Ghiță Făurin nici dracu nu poate să se lupte… Iată-mă-s scăpat dintr-o casă. Să videm acum de-oi pătrunde în ceealaltă. (Cearcă la ușă.) Ușa-i închisă pe dinîntru? Ian să cerc a-i da de știre verișoarei că sînt sub ferestrele ei… Anica-i cam romantică și-i plac serenadele… (Merge de ie ghitara din boschet.) Parcă zăream azi o ghitară în boschet… Iat-o… Să te văd, Ghiță…</p>
               <p>Ah, mă, jur pe-a ta zîmbire,</p>
               <p>Pe-al tău glas ceresc,</p>
               <p>Ție-n veci a mea simțire,</p>
               <p>Ție s-o jertfesc!</p>
               <p>Vin’ ca dulcea mîngîiere,</p>
               <p>Scumpul meu odor,</p>
               <p>Că de-o tainică durere</p>
               <p>Eu suspin și mori</p>
               <p>Nu se zărește încă nimic?… Ba iată o lumină la fereastră. Curagiu, Făurine, norocul se apropie.</p>
               <p>Iată ceasul de-ntîlnire.</p>
               <p>Ceasul mult doriți</p>
               <p>Luna, martur de iubire,</p>
               <p>Tainic s-a ivit.</p>
               <p>Vin’ ca dulcea mîngîiere,</p>
               <p>Înger de amor,</p>
               <p>Că de-o tainică durere</p>
               <p>Eu suspin și mori</p>
               <p>Pare că zăresc o umbră pe perdele… Ea-i! Anica!… Ce aud… o ghitară în pavilion?… Verișoara m-a auzit și vrea să-mi răspundă?… romanu-i gata!…</p>
               <p>ANICA</p>
               <p>(în pavilion)</p>
               <p>Dulce-a vieței fericire,</p>
               <p>Gingașul amor,</p>
               <p>Trece ca o nălucire,</p>
               <p>Ca flutur ușor.</p>
               <p>Tu ce ai simțire vie,</p>
               <p>Suflet plin de dor,</p>
               <p>Prinde vesel în junie</p>
               <p>Fluturul din zbor.</p>
               <p>GHIȚĂ (vesel): Să prind fluturul din zbor?… las pe mine… Da oare cum s-ajung păn’la flutur? Ha… cu scara! Să fac și eu ca Marin. (Merge de ie scara și o așează lîngă balconul din dreapta.)</p>
               <p>SCENA XIV[modifică]</p>
               <p>GHIȚĂ, MĂGDIAN (viind din fund prin întunerec și mergînd spre pavilionul din dreapta)</p>
               <p>MĂGDIAN: Un hîtru cu Anica!… Ei, nu mă pot liniști, și pace… Îmi vîjie fel de fel de prepusuri prin cap… Mă duc să mă tălmăcesc cu Anica… Da unde să fie scara?… De abia văd prin întunerec… A! iat-o lîngă balcon… Bietu Marin, mi-a purtat de grijă!… Da de n-a fi Marin… ș-a fi domnișorul cela?… I!… m-am răcit… iute, Măgdiene. (Aleargă de se suie pe scară.)</p>
               <p>(Măgdian se suie răpide pe o parte a scării, în vreme ce Ghiță se suie pe ceealaltă parte și se-ntîlnesc amîndoi în vîrf.)</p>
               <p>MĂGDIAN: Cine-i acole?…eu!</p>
               <p>GHIȚĂ: Cine-i acole?…eu!</p>
               <p>GHIȚĂ: Cine ești tu?</p>
               <p>MĂGDIAN: Cine sînt eu?… Eu, da tu?</p>
               <p>GHIȚĂ: Și eu tot eu. Ce cauți pe scară?</p>
               <p>MĂGDIAN: Ce-ți pasă?… da tu ce cauți?</p>
               <p>GHIȚĂ: Nu-ți pasă nici atîta.</p>
               <p>MĂGDIAN: Ba-mi pasă.</p>
               <p>GHIȚĂ: Ba nu-ți pasă.</p>
               <p>MĂGDIAN: Ba-mi pasă, obraznicule.</p>
               <p>GHIȚĂ: Ce-ai zis?… Ian poftim jos să ne tălmăcim!</p>
               <p>MĂGDIAN: Coboară înainte, că te urmez.</p>
               <p>GHIȚĂ (scoborîndu-se iute): Iată că mă cobor. Vin că te aștept.</p>
               <p>MĂGDIAN (pășind peste balcon): Iaca vin! ține scara să nu cadă.</p>
               <p>GHIȚĂ (țiind de scară): O țin, vino acum să-ți arăt eu!</p>
               <p>MĂGDIAN (din balcon): Dacă o ții, caută să n-o scapi… Cu seara bună, ha, ha, ha… (Întră in pavilion.)</p>
               <p>GHIȚĂ (furios): Cum?… ce fel?… ce vrea să zică?… Domnule!… a întrat la verișoara pe fereastră?… A fi vrun tălhar, căci altfel s-ar fi coborît să se tălmăcească. Un tălhar!… verișoara-i în primejdie!… (Strigă în gura mare în fund:) Tălharii! tălharii! săriți, oameni buni!… Tălharii!</p>
               <p>SCENA XV[modifică]</p>
               <p>GHIȚĂ, SĂTENII (vin alergînd din fund, avînd torțe aprinse in mini, coase, pari)</p>
               <p>FINAL</p>
               <p>(Împreună.)</p>
               <p>GHIȚĂ</p>
               <p>Tâlharii, tâlharul</p>
               <p>Săriți,</p>
               <p>Cu coase, cu parii</p>
               <p>Veniți!</p>
               <p>SĂTENII</p>
               <p>Tâlharii, tâlharii!</p>
               <p>Sărim,</p>
               <p>Cu coase, cu parii</p>
               <p>Venim!</p>
               <p>SCENA XVI[modifică]</p>
               <p>Cei dinainte, MĂGDIAN și Anica (ies în balconul din dreapta), MARIN și FLORICA (se arată în balconul din stînga; truspatru au în mîni lumînări aprinse)</p>
               <p>MĂGDIAN și ANICA</p>
               <p>Ce este? tâlharii!</p>
               <p>SĂTENII</p>
               <p>Sărim!</p>
               <p>MARIN Și FLORICA</p>
               <p>Ce este? tălharii!</p>
               <p>SĂTENII</p>
               <p>Venim!</p>
               <p>(Sătenii se apropie cu torțele de Ghiță. — Tablou.)</p>
               <p>GHIȚĂ</p>
               <p>Ce văd? Prezidentul cu Anica împreună!</p>
               <p>ANICA</p>
               <p>Ce văd? Ghiță, noaptea, suspinînd la lună!</p>
               <p>FLORICA</p>
               <p>Ce văd? monșerică!</p>
               <p>MARIN</p>
               <p>(în parte)</p>
               <p>Hm! moțpan de soi</p>
               <p>Umblă pe la case chiar ca un strigoi.</p>
               <p>TOȚI</p>
               <p>Ca un strigoi</p>
               <p>Ha, ha, ha, ha!</p>
               <p>GHIȚĂ (Anicăi)</p>
               <p>M-ai învins, Anico, dar nu mi-e rușine.</p>
               <p>MARIN</p>
               <p>(în parte)</p>
               <p>Hm! nerușinatul…</p>
               <p>ANICA</p>
               <p>(lui Ghiță)</p>
               <p>Să știi de la mine</p>
               <p>Că înșelătorii des sînt înșălați …</p>
               <p>MARIN</p>
               <p>Ba, zău, cîteodată chiar și dișălați.</p>
               <p>TOȚI</p>
               <p>Și dișălați</p>
               <p>Ha, ha, ha, ha!</p>
               <p>GHIȚĂ</p>
               <p>(închinîndu-se la Anica)</p>
               <p>Fiți veseli ferice,</p>
               <p>De-acum</p>
               <p>Îmi caut eu cuminte</p>
               <p>De drum.</p>
               <p>SĂTENII și CEIALALȚI</p>
               <p>Mergi vesel ferice</p>
               <p>Pe drum</p>
               <p>Și prinde la minte</p>
               <p>De-acum.</p>
               <p>(Sătenii se dau în lături și fac loc lui Ghifă, care se închină și pleacă spre fund.)</p>
               <p>(Cortina cade.)</p>
            </div>
            <div type="div2">
               <head>Crai-nou </head>
               <subtitle>Operetă în 1 act</subtitle>
               <p>PERSOANE[modifică]</p>
               <p>MOȘ CORBU, cimpoier bătrîn</p>
               <p>BUJOR, căpitan de jandarmi</p>
               <p>LEONAȘ, tînăr</p>
               <p>ISPRAVNICUL</p>
               <p>ANICA, orfană</p>
               <p>DOCHIȚA, tînără țărancă</p>
               <p>FETE,</p>
               <p>FLĂCĂI DE MUNTE</p>
               <p>JANDARMI</p>
               <p>(Teatrul reprezintă o priveliște de munți pe care șerpuiește o cărărușă. În stînga, casa Dochiței; în dreapta, orînda satului. Crai-nou se ivește pe cer. Seara de vară.)</p>
               <p>SCENA I[modifică]</p>
               <p>DOCHIȚA, FETE, FLĂCĂI (caută cu toții la Crai-nou)</p>
               <p>COR</p>
               <p>Crai-nou! Crai-nou! Crai-nou!</p>
               <p>La noi bine-ai venit.</p>
               <p>Crai-nou! Crai-nou! Crai-nou!</p>
               <p>Fă-mi dorul Împlinit.</p>
               <p>DOCHIȚA</p>
               <p>Crai-nou! vin’ cu bine,</p>
               <p>Cu bine te du;</p>
               <p>Dar jalea din mine</p>
               <p>Să nu o lași, nu.</p>
               <p>Ci să-mi lași o salbă</p>
               <p>Cum o doresc eu,</p>
               <p>Ș-o năframă albă</p>
               <p>Pentru dragul meu.</p>
               <p>Crai-nou! Crai-nou! Crai-nou!</p>
               <p>Etc. etc. etc.</p>
               <p>DOCHIȚA</p>
               <p>Dragul meu din munte</p>
               <p>La oaste-a plecat</p>
               <p>Și de mult pe frunte</p>
               <p>Nu m-a sărutat.</p>
               <p>Crai-nou, lîngă mine</p>
               <p>Cobori tu de sus</p>
               <p>Și-mi adă cu tine</p>
               <p>Pe dragul meu dus.</p>
               <p>COR</p>
               <p>Crai-nou! Crai-nou! Crai-nou!</p>
               <p>La noi bine-ai venit.</p>
               <p>Crai-nou! Crai-nou! Crai-nou!</p>
               <p>Fă-mi dorul Împlinit.</p>
               <p>(Se aude în munți un cimpoi și pe urmi glasul lui moș Corbu cîntînd doina. Fetele și flăcăii merg spre fund și caută pe drum.)</p>
               <p>SCENA II[modifică]</p>
               <p>Cei dinainte, CORBU</p>
               <p>CORBU</p>
               <p>(în culise)</p>
               <p>Frunză verde stejărel,</p>
               <p>Cît îi omul tinerel</p>
               <p>Bine-i, mări. zău, de el!</p>
               <p>Codru-n cale-i înverzește,</p>
               <p>Româncuța mi-l iubește</p>
               <p>Și-n pept inima-i tot crește!</p>
               <p>(Corbu se arată pe deal viind încet; el se oprește puțin de cîntă doina din cimpoi.)</p>
               <p>TOȚI (ca bucurie): Iaca moș Corbu cimpoieru!… Iaca moș Corbu!</p>
               <p>DOCHIȚA: Iar o să ne facă să rîdem și să jucăm.</p>
               <p>O FATĂ: Doamne, mare poznaș îi, cît îi de bătrîn.</p>
               <p>DOCHIȚA: Și mare bun suflet de om îi.</p>
               <p>CORBU</p>
               <p>Omul dacă-mbătrînește</p>
               <p>Drumu-n cale-i se lungește</p>
               <p>Și pustiu-l năpădește.</p>
               <p>Ochii văd, inima cere,</p>
               <p>Ce folos că nu-i putere,</p>
               <p>Nici țîrucă mîngîiere.</p>
               <p>(Fetele fi flăcăii merg înaintea Corbului și-l aduc în scenă.)</p>
               <p>TOȚI: Bine-ai venit, moș Corbule… bine-ai venit.</p>
               <p>CORBU: Bine v-am găsit, mîndrulițelor. Ian privește cît îs de… să le sorbi cu catrințe cu tot!… Ei, da ce mai faceți pe-aici?</p>
               <p>DOCHIȚA: Ia! ducem doru, moș Corbule.</p>
               <p>CORBU: De ce-ați ieșit cu toții la lună ca buraticii?</p>
               <p>DOCHIȚA: Ne-am închinat la Crai-nou.</p>
               <p>CORBU: Mare poznă și minune!… Ce are românca a împărți cu craii?… Cît îi iesă un crăișor înainte, hait, m-am închinat cu plecăciune. Da, ian spuneți, ce ați mai cerut de la ist Crai-nou? salbe de mărgele? fote și inele? sau numai dragostele, ha?… și drăgostele tot cu de-alde cei tineri? ha?…</p>
               <p>DOCHIȚA: D-apoi cum? cu de-alde cei bătrîni?… că ei și-au trăit traiul…</p>
               <p>CORBU: Și și-au păpat malaiul… ha, ha, ha! bine zici, Dochițo… vorba ceea: pomul dacă-mbătrînește, pune-i paie de-l pîrlește… Na! iaca păcatul, că mă luai cu vorba… adică năravul din fire nici că… Ian ascultați, feții mei… alergați degrabă în codru și vă luați tot pe urma mea, că-ți găsi un cuconaș ș-o cuconiță, rătăciți și obosiți ca vai de ei!… să-i aduceți aici.</p>
               <p>TOȚI: Da cine-s, de unde-s?</p>
               <p>CORBU: Nu-i treaba voastră… Hai! iute… să vă văd… dos la față și tupiluș prin năgăruș… vorba țiganului… Apucați pe la izvorul Șoimilor, că-ți da de ei, fără greș.</p>
               <p>TOȚI: Haideți… haideți.</p>
               <p>(Fetele și flăcăii ies cu toții: unii prin stînga, alții pe cărarea muntelui. Dochița fi Corbu rămîn singuri.)</p>
               <p>FETELE ȘI FLĂCĂII</p>
               <p>(ieșind)</p>
               <p>Haideți, haideți, haideți</p>
               <p>În codrul înverzit,</p>
               <p>Haideți, haideți, haideți</p>
               <p>În plaiul înflorit.</p>
               <p>CORBU: Tu, Dochițo, rămîi că am să-ți spun o oarecică… Nu-i nime? Ascultă: cunoști pe domnul Leonaș, care-o ținut moșia de alăturea?</p>
               <p>DOCHIȚA: Îl cunosc dar.</p>
               <p>CORBU: Ei! se vede că i s-o aprins călcăile după fata ispravnicului, și fiindcă vodă vrea și Hîncu ba…</p>
               <p>O furat fata, ca mai bine.</p>
               <p>DOCHIȚA: Ialei!</p>
               <p>CORBU: Îi întîlnii chiar acu, rătăciți prin codru, nemîncați și nebăuți de două zile. Sărmanii, să-i vezi, ți-i mai mare mila… Cuconița mai ales… îi prăpădită moartă, na! Ce să zici?… oameni gingași… boieri… n-au cum putea răbda la foame și la osteneală, ca noi iști de la țară… Știi ce, Dochițo? hai să-i ascundem noi doi… așîș să nu-i găsască nici dracu.</p>
               <p>DOCHIȚA: Da, îi cată?</p>
               <p>CORBU: Dracu? ba mai rău… Ispravnicul… Îi cată ca iarba de leac. Astă-noapte el o mas peste deal, cu o ceată de slujitori de cei noi, de jandari, și are de gînd să hăituiască toți munții. Ai înțeles acum, Dochițo?..: Trebuie să ne facem munte și punte și să-i venim de hac ispravincului, că. Doamne, mare dragu-mi-i… ca sarea-n ochi.</p>
               <p>DOCHIȚA: Bine, moș Corbule… las’ pe noi, dacă-i așa treaba.</p>
               <p>CORBU: Să trăiești, fata mea. Te-aș săruta, dar mă tem să nu te-apuce friguri… Ian taci… parcă vin flăcăii.</p>
               <p>SCENA III[modifică]</p>
               <p>CORBU, DOCHIȚA, LEONAȘ, ANICA, FETE, FLĂCĂI</p>
               <p>(Flăcăii aduc pe Anica leșinată pe un pat de crengi.)</p>
               <p>FETELE:</p>
               <p>Ce tainică-ntîmplare.</p>
               <p>FLĂCĂII:</p>
               <p>Îi vro cucoană mare.</p>
               <p>FETELE:</p>
               <p>Vezi cum a leșinat?</p>
               <p>FLĂCĂII:</p>
               <p>A dat de vrun păcat.</p>
               <p>TOȚI</p>
               <p>Haideți s-o ajutăm,</p>
               <p>De moarte s-o scăpăm.</p>
               <p>LEONAȘ</p>
               <p>Anico, Anico! ah vină-n simțire,</p>
               <p>Căci sufletu-mi geme de crudă măhnire;</p>
               <p>Anico, Anico! fă-ți milă de mine,</p>
               <p>Răspunde-mi, iubito, căci mor lîngă tine!</p>
               <p>O! Doamne preasfinte!</p>
               <p>L-a mea rugăminte</p>
               <p>Fii îndurător.</p>
               <p>Din cer ne privește</p>
               <p>O! Doamne! păzește</p>
               <p>Al nostru amor.</p>
               <p>COR</p>
               <p>O! Doamne preasfinte!</p>
               <p>L-a sa rugăminte</p>
               <p>Fii îndurător.</p>
               <p>Din cer îi privește,</p>
               <p>O Doamne, păzește</p>
               <p>Iubirile lor.</p>
               <p>ANICA</p>
               <p>(trezindu-se )</p>
               <p>Ah! unde m-aflu?</p>
               <p>LEONAȘ</p>
               <p>(cătră ceialalți)</p>
               <p>Vă dați într-o parte.</p>
               <p>ANICA</p>
               <p>(cu spaimă)</p>
               <p>Ce vis plin de groază!… Departe, departe …</p>
               <p>Dușmanii m-alungă, pun mîna pe mine …</p>
               <p>Ah! dragul meu unde-i? …</p>
               <p>LEONAȘ</p>
               <p>Eu sînt lîngă tine.</p>
               <p>ANICA</p>
               <p>(aruncindu-se cu bucurie în brațele lui Leonaș)</p>
               <p>O! fericire!</p>
               <p>Dulce simțire!</p>
               <p>Din rătăcire</p>
               <p>Eu mă deștept.</p>
               <p>Ceru-mi zîmbește,</p>
               <p>Inima-mi crește</p>
               <p>Și înflorește</p>
               <p>Vesel în pept.</p>
               <p>ANICA și LEONAȘ</p>
               <p>Ceru-mi zîmbește,</p>
               <p>Inima-mi crește</p>
               <p>Și înflorește</p>
               <p>Vesel în pept.</p>
               <p>ANICA</p>
               <p>Voi, soarte rele,</p>
               <p>Viscole grele</p>
               <p>A vieței mele,</p>
               <p>Periți în vînt.</p>
               <p>Cerul păzește,</p>
               <p>El ocrotește</p>
               <p>Cine iubește</p>
               <p>Păn’ la mormînt.</p>
               <p>ANICA și LEONAȘ</p>
               <p>Cerul păzește,</p>
               <p>El ocrotește</p>
               <p>Cine iubește</p>
               <p>Păn’ la mormînt.</p>
               <p>(Se aude în munți o trîmbiță militară.)</p>
               <p>TOȚI</p>
               <p>Ce sunet s-aude?</p>
               <p>ANICA și LEONAȘ</p>
               <p>O! presimțiri mult crude!</p>
               <p>Jandarmii ne alung.</p>
               <p>CORBU și DOCHIȚA</p>
               <p>Jandarii vă ajung…</p>
               <p>FETELE ȘI FLACAII</p>
               <p>(întorcîndu-se din fund)</p>
               <p>O ceată de soldați</p>
               <p>Spre noi vin înarmați.</p>
               <p>LEONAȘ</p>
               <p>(cătră Corbu)</p>
               <p>Pe noi ei ne caută!</p>
               <p>CORBU</p>
               <p>N-ai grijă cu mine.</p>
               <p>Hai de te ascunde, deși-i cam rușine;</p>
               <p>Dochițo, tu, dragă, ești mai pricepută…</p>
               <p>Ie pe cuconița ș-o fă nevăzută …</p>
               <p>COR GENERAL</p>
               <p>ANICA și LEONAȘ</p>
               <p>(În fața scenei)</p>
               <p>O! Doamne preasfinte!</p>
               <p>L-a mea rugăminte</p>
               <p>Fii îndurător.</p>
               <p>Din cer ne privește,</p>
               <p>O! Doamne, păzește</p>
               <p>Al nostru amor!</p>
               <p>CORBU și DOCHIȚA</p>
               <p>O! Doamne preasfinte!</p>
               <p>L-a lor rugăminte</p>
               <p>Fii îndurător.</p>
               <p>Din cer îi privește,</p>
               <p>O! Doamne, păzește</p>
               <p>Iubirile lor!</p>
               <p>FETELE și FLĂCĂII</p>
               <p>(înșirați pe cărarea muntelui)</p>
               <p>Pe plaiul din munte</p>
               <p>Ostașii de frunte</p>
               <p>Aici se cobor;</p>
               <p>Hai toți cu grăbire</p>
               <p>Spre buna sosire</p>
               <p>Înaintea lor.</p>
               <p>BUJOR și JANDARMII</p>
               <p>(ivindu-se pe deal și viind in marș)</p>
               <p>Pe plaiul din munte</p>
               <p>Ostași noi de frunte</p>
               <p>Marș grabnic, ușor,</p>
               <p>Marș vesel, cu toții</p>
               <p>Să prindem și hoții</p>
               <p>Și mîndrele lor.</p>
               <p>(Dochița și Anica întră în casa din stînga. Corbu și Leonaș se furișează sub munte fi ies prin stînga. Bujor fi jandarmii se cobor in scenă întovărășiți de fete fi de flăcăi.)</p>
               <p>SCENA IV[modifică]</p>
               <p>BUJOR, JANDARMI, FETE, FLĂCĂI</p>
               <p>BUJOR</p>
               <p>Iată-mă-s în sfîrșit la locul de iubire</p>
               <p>În care am simțit a dragostei simțire,</p>
               <p>Mîndruțe, dulci surori de-a mea copilăriei</p>
               <p>Flăcăi, prietini vechi, vă văd cu bucurie;</p>
               <p>Dar unde-i draga mea?…</p>
               <p>Dochița mlndrulița.</p>
               <p>TOȚI</p>
               <p>(chemînd prin munți)</p>
               <p>Dochițo, fa Dochiță …</p>
               <p>Dochițo, fa Dochiță!</p>
               <p>SCENA V[modifică]</p>
               <p>Cei dinainte, DOCHIȚA</p>
               <p>(ieșind din casa ei)</p>
               <p>DOCHIȚA: Cine mă cheamă?</p>
               <p>TOȚI: Bujor… o venit Bujor…</p>
               <p>DOCHIȚA (văzînd pe Bujor, se aruncă veselă în brațele lui): Bujor!</p>
               <p>BUJOR: Dochițo!</p>
               <p>DOCHIȚA</p>
               <p>Ah! ce dulce fericire</p>
               <p>Dup-o lungă, despărțire</p>
               <p>Simt acum în peptul meu!</p>
               <p>BUJOR</p>
               <p>(cu dragoste)</p>
               <p>D-apoi eu! d-apoi eu!</p>
               <p>DOCHIȚA</p>
               <p>Ian să te privesc mai bine</p>
               <p>Ce frumos mindiru-ți vine!</p>
               <p>Parcă ești un pui de zmeu.</p>
               <p>BUJOR</p>
               <p>Cred și eu, cred și eu.</p>
               <p>(Răsucindu-și mușteața.)</p>
               <p>De cînd am intrat la oaste,</p>
               <p>Multe fete zac pe coaste,</p>
               <p>Zac mereu de dorul meu…</p>
               <p>DOCHIȚA</p>
               <p>D-apoi eu, d-apoi eu!</p>
               <p>BUJOR</p>
               <p>De cînd port arma iubită</p>
               <p>Pentru țara mea slăvită</p>
               <p>M-am făcut chiar pui de zmeu.</p>
               <p>DOCHIȚA</p>
               <p>Cred și eu, cred și eu.</p>
               <p>BUJOR și DOCHIȚA</p>
               <p>Ah! de-acum în fericire</p>
               <p>Dup-o lungă despărțire</p>
               <p>Ne-om iubi, iubi mereu,</p>
               <p>Tu și eu, tu și eu.</p>
               <p>BUJOR (cătră ceialalți): Hora, măi, de bună sosire. Să se ducă vestea peste nouă mări și țări.</p>
               <p>(Jandarmii, fetele și flăcăii se prind la horă.)</p>
               <p>JANDARMII</p>
               <p>De cind am intrat la oaste…</p>
               <p>Etc. etc. etc.</p>
               <p>FETELE</p>
               <p>Cred și eu, cred și eu.</p>
               <p>JANDARMII</p>
               <p>De cînd port arma iubită etc.</p>
               <p>FETELE</p>
               <p>Cred și eu, cred și eu.</p>
               <p>SCENA VI[modifică]</p>
               <p>Cei dinainte, ISPRAVNICUL (alergînd spăriat pe cărare și tot căutînd cu spaimă înapoi)</p>
               <p>ISPRAVNICUL (strigînd pe deal): Bujor… Jandarmi… săriți… nu mă lăsați.</p>
               <p>BUJOR: Ispravnicu!… ce-o pățit?</p>
               <p>ISPRAVNICUL</p>
               <p>(viind iute pe scenă, tremurînd)</p>
               <p>La arme! la arme! săriți! ajutor!</p>
               <p>TOȚI</p>
               <p>Ce este? Ce este?</p>
               <p>ISPRAVNICUL</p>
               <p>Ah! tremur și mor!</p>
               <p>(Cătră jandarmi.)</p>
               <p>Pe urmele voastre viind cole-n vale,</p>
               <p>Din codru deodată-mi iesă în cale</p>
               <p>Două matahalei</p>
               <p>TOȚI</p>
               <p>Două matahale!</p>
               <p>ISPRAVNICUL</p>
               <p>O mînă-mi apasă căciula pe nas.</p>
               <p>Și groaznic deodată-mi zice un glas:</p>
               <p>„Ispravnice, moartea te paște la soare,</p>
               <p>Fugi iute acasă de șezi la răcoare.”</p>
               <p>Vai! cad de picioare</p>
               <p>TOȚI</p>
               <p>Ce să fie oare?</p>
               <p>BUJOR (în parte): El trebuie să fie… hoțul după care ne-am luat de două zile… (Cătră jandarmi.) Copii, gătiți-vă armele și veniți să hăituim codrul… Dochițo fii fără nici o grijă, că mă-ntorc îndată.</p>
               <p>DOCHIȚA: Sărman, bietu cuconu Leonaș!</p>
               <p>BUJOR: În stîn…ga… marș înainte… marș.</p>
               <p>COR GENERAL</p>
               <p>BUJOR și JANDARMII</p>
               <p>Prin codri, pe munte,</p>
               <p>Ostași noi de frunte</p>
               <p>Marș grabnic, ușor.</p>
               <p>Marș vesel cu toții</p>
               <p>Să prindem și hoții</p>
               <p>Și gazdele lor.</p>
               <p>ISPRAVNICUL</p>
               <p>Prin codri, pe munte,</p>
               <p>Jandarmi voi de frunte,</p>
               <p>Marș grabnic, ușor.</p>
               <p>Vă duceți cu toții</p>
               <p>Să prindeți și hoții</p>
               <p>Ș-averile lor.</p>
               <p>DOCHIȚA, FLĂCĂII și FETELE</p>
               <p>Prin codri, pe munte</p>
               <p>Ostașii de frunte</p>
               <p>Se duc de la noi,</p>
               <p>Să lupte cu hoții;</p>
               <p>Dă, Doamne, cu toții</p>
               <p>Să vie-napoi.</p>
               <p>(Jandarmii se suie pe cărarea muntelui fi ies cîntînd prin stînga. Flăcăii fi fetele ies prin dreapta.)</p>
               <p>SCENA VII[modifică]</p>
               <p>ISPRAVNICUL, DOCHIȚA</p>
               <p>ISPRAVNICUL (viind în scenă, din fund): Kirie eleison! c-am scăpat… da frică mi-o fost… bre… bre, bre! dacă-s eu cap de prost să rămîn în urma jandarmilor.</p>
               <p>DOCHIȚA (viind din fund): Doamne, mare mîndru-i Bujoru meu. Îra! eu am uitat pe biata cuconiță… mă duc…</p>
               <p>ISPRAVNICUL: O româncă! Ian să-i fac dopros… Copilo… n-auzi? copilo…</p>
               <p>DOCHIȚA (oprindu-se la ușa ei): Pe mine mă chemi?</p>
               <p>ISPRAVNICUL (apropiindu-se de Dochița și căutînd la ea de aproape): D-apoi pe cine, pe mine? Doar nu-s… (În parte.) Măi, că frumușică țărăncuță…</p>
               <p>DOCHIȚA: Ce poftești?</p>
               <p>ISPRAVNICUL: Ce poftesc?… hîm… (În parte.) Apoi dă… (Tare.) Ian spune-mi, copilo dragă, n-ai zărit cumva pe aici vrun domnișor și vro duducă?… așa știi… cam…</p>
               <p>DOCHIȚA (în parte): Degrabă ți-a fi, ispravnice… (Tare.) Nu, cucoane, nu… da unde… că doar duducele și domnișorii nu răsar ca bozul prin satul nostru.</p>
               <p>ISPRAVNICUL (căutînd de aproape la Dochița): Așa să trăiești?</p>
               <p>DOCHIȚA (rîzînd): Da ce te uiți așa la mine?… parc-ai avea orbul găinilor?</p>
               <p>ISPRAVNICUL: Mi-am prăpădit ochelarii în fuga cea de dinioare… că nu știi ce-am pățit, fa… cum te cheamă?</p>
               <p>DOCHIȚA: Dochița.</p>
               <p>ISPRAVNICUL: Fa Pachițo… veneam pe potică singur în urma jandarmilor și gîndeam la nepoata mea, la Anica… (Plîngînd.) Anica… un bujor de fată, pe care am crescut-o cu o mulțime de cheltuială ca s-o dau după Coșcodan, ficiorul lui banu Paragină… o cunoști, fa Tarsițo?</p>
               <p>DOCHIȚA: Dochița… nu Tarsița.</p>
               <p>ISPRAVNICUL: Ei… și mi-o furat-o de la ochi un pușchi… un Leonaș… Îl cunoști, fa Locsițo?</p>
               <p>DOCHIȚA: Dochița, Dochița…</p>
               <p>ISPRAVNICUL: Acu… nepoata ca nepoata; dar altă bazaconie!… În ziua cînd au spălat putina Anica cu” Leonaș, am găsit lada sămișiei deschisă; broasca stricată și înuntru 40.000 lei… lipsă. Se-nțelege că tot Leonaș o furat și banii haznelei, pentru ca să aibă ce mînca cu Anica… (Plîngînd.) Văzuț-ai vreun ispravnic mai măhnit decît mine, fa Prohirițo?</p>
               <p>DOCHIȚA (mînioasă): Haide…. acu-s și Prohiriță. (Tare.) Dochița… Dochița, auzitu-m-ai?</p>
               <p>ISPRAVNICUL: Dar, dar… m-am greșit; așa-s de amețit… și cum îți spuneam, dragă Pachițo… am luat îndată vro cîțiva jandarmi cu mine, mi-am pus pistoalele și iartaganul la brîu, și m-am luat cît cole, cît cole pe urmele fugarilor… De două zile acum de cînd îi urmăresc ca copoii…</p>
               <p>DOCHIȚA: Se vede că ai miros bun!</p>
               <p>ISPRAVNICUL: Strașnic, Zoițo… știi? eu cînd mă duc la vînat, nici nu mai ieu prepelicar cu mine… Ș-așa cum îți spuneam mai dinioare… cum mă urcam singur pe potică… Kirie eleison!… Îmi iesă deodată înainte două matahale cît… (căutînd, împrejur) cît tine, Tarsiță… ba ceva mai mărișoare…</p>
               <p>DOCHIȚA (în parte): Auzi vorbă!</p>
               <p>ISPRAVNICUL: Una sămăna a fi țăran de la munte… cam bătrîn… și mi se pare c-avea ș-un cimpoi; iar ceealaltă matahală avea o pălărie largă, dată pe ochi și o manta lungă neagră… Cum le-am văzut, mi-o sărit inima din loc ș-am încremenit!… Atunci… cea cu manta neagră… o întins mîna spre mine și mi-o înfundat căciula pe nas… eu tăceam chitic… și deodată un glas ca din ceea lume mi-o zis așa. (Cîntă:)</p>
               <p>„Ispravnice! moartea te paște la soare;</p>
               <p>Fugi iute acasă de șezi la răcoare …”</p>
               <p>(Scăpătîndu-se de picioare.)</p>
               <p>Vai! cad de picioare!</p>
               <p>Iar cad de picioare …</p>
               <p>DOCHIȚA: Iaca pozna, că se prăbușește…</p>
               <p>ISPRAVNICUL: Nu mă lăsa, Locsițo, că mă duc… mă duc… (Tremurînd.)</p>
               <p>DOCHIȚA (sprijinindu-l): Da ține-ți firea, cucoane, că doar ești bărbat, și ți-i sînul plin de arme…</p>
               <p>ISPRAVNICUL: Oare? așa să fie?… Doamne, tare-mi placi, fa Zoițo.</p>
               <p>DOCHIȚA: Ț-oi fi plăcînd că-i lumea ră.</p>
               <p>ISPRAVNICUL: Lumea ca lumea, dar tu m-ai fermecat, de la roate… (Cu glas slab.) Vin de întră la mine fată-n casă.</p>
               <p>DOCHIȚA: O înviet mortu. (Tare.) Șterge-te pe gură, boieriule…</p>
               <p>ISPRAVNICUL (ștergîndu-se cu mînica): Da de ce?… Ha… așa vine vorba? ha, ha, ha!… (Serios.) Dar să lăsăm șaga… ascultă:</p>
               <p>ISPRAVNICUL</p>
               <p>Fă Dochițo, puică albă,</p>
               <p>Vin cu mine să-ți dau salbă.</p>
               <p>DOCHIȚA</p>
               <p>Ba nu, nu; ba nu, nu vreu</p>
               <p>Că-mi e drag Bujorul meu.</p>
               <p>ISPRAVNICUL</p>
               <p>Ț-oi da salbă de mărgele,</p>
               <p>Și paftale, și inele.</p>
               <p>DOCHIȚA</p>
               <p>Baiu; marfa de la voi</p>
               <p>Nu se trece pe la noi.</p>
               <p>(Împreună.)</p>
               <p>ISPRAVNICUL</p>
               <p>Ei!</p>
               <p>Nu vrei?</p>
               <p>Îți poroncesc dar apoi.</p>
               <p>DOCHIȚA</p>
               <p>Dor</p>
               <p>De zor</p>
               <p>Nu cunoaștem pe la noi.</p>
               <p>ISPRAVNICUL</p>
               <p>Pentru tine le fac toate</p>
               <p>Ș-apoi zici că nu se poate?</p>
               <p>DOCHIȚA</p>
               <p>Geaba vii, geaba te duci</p>
               <p>Numai rupi niște papuci.</p>
               <p>ISPRAVNICUL</p>
               <p>Sau nu-s gingaș la privire?</p>
               <p>Sau nu-s vrednic de iubire?</p>
               <p>DOCHIȚA</p>
               <p>Ba ești mîndru, de diochi</p>
               <p>Și-mi ești drag … ca sarea-n ochi.</p>
               <p>(Împreună.)</p>
               <p>ISPRAVNICUL</p>
               <p>Ei!</p>
               <p>Nu vrei?</p>
               <p>Îți poroncesc dar apoi.</p>
               <p>DOCHIȚA</p>
               <p>Dor</p>
               <p>De zor</p>
               <p>Nu cunoaștem pe la noi.</p>
               <p>(În vremea acestui duo, Leonaș se arată în fund, învălit cu manta neagră, și caută cu luare-aminte împrejurul lui. La sfîrșitul scenei, el se apropie de ispravnic; îl apucă de mînă și, în vreme ce acesta se trage înapoi tremurînd, îi cîntă următoarele:)</p>
               <p>LEONAȘ</p>
               <p>Ispravnice, moartea te paște la soare,</p>
               <p>Fugi iute acasă de șezi la răcoare.</p>
               <p>ISPRAVNICUL</p>
               <p>(spăriat)</p>
               <p>Iar cad de picioare …</p>
               <p>LEONAȘ</p>
               <p>Mergi la închisoare.</p>
               <p>(Leonaș împinge pe ispravnic in orindă și-l închide pe dinafară.)</p>
               <p>SCENA VIII[modifică]</p>
               <p>LEONAȘ, DOCHIȚA</p>
               <p>LEONAȘ: Ha, ha, ha! bietul ispravnic!… am să-l bag în friguri.</p>
               <p>DOCHIȚA: Da ce?… poate tot d-ta l-ai spăriat și în pădure?</p>
               <p>LEONAȘ: Tot… cînd m-am depărtat de aici cu moș Corbu, mai dinioare, l-am întîlnit pe potică și… ha, ha, ha… l-oi învăța eu să ne alunge cu potera ca pe niște hoți.</p>
               <p>DOCHIȚA: D-apoi nu știi?… el zice c-ai furat din sămișie mii de mii de lei?</p>
               <p>LEONAȘ: Eu? O nebunit ghiuju…</p>
               <p>DOCHIȚA: Așa mi s-o părut și mie… Îi lipsește o doagă…</p>
               <p>LEONAȘ: Lasă-l dracului… spune-mi de Anica… unde-i? ce face?</p>
               <p>DOCHIȚA (arată casa ei): Aici. Am schimbat-o în straie de-a noastre și cînd ai videa-o… parcă-i o porumbiță…</p>
               <p>LEONAȘ: Du-te degrabă de-o adă aici.</p>
               <p>DOCHIȚA: Da bine… nu te temi de jandarmi c-o vor găsi?</p>
               <p>LEONAȘ: Nu… mă găsam pe stînca Șoimilor, cînd am zărit jandarmii pe plai hăituind poticele. Am lăsat pe moș Corbu ca să-i înșele să-mi peardă urma și eu am alergat degrabă aici să ieu pe Anica și să fugim…</p>
               <p>DOCHIȚA: Dumnezeu să v-agiute!… (Deschizînd ușa casei.) Cuconiță, cuconiță, vină degrabă afară!</p>
               <p>SCENA IX[modifică]</p>
               <p>LEONAȘ, DOCHIȚA, ANICA (îmbrăcată ca la munte)</p>
               <p>ANICA: Ce-i?… Tu ești, Leonaș? Bine c-ai venit, că tare eram îngrijită…</p>
               <p>LEONAȘ: Draga mea Anicuță!… (Privind-o.) Ian să. te privesc în hainele aiste… Așa țărance mai vin de-acasă… să ai șepte sate pline.</p>
               <p>ANICA: De cînd m-am îmbrăcat țărănește, parcă na mai am așa frică de moșul meu… și, zău, mai că aș vrea să rămîn tot așa cît oi trăi.</p>
               <p>În aceste haine simple, viața-i dulce și plăcută.</p>
               <p>Și sub ele inimoara simte lin tainicu-i dor.</p>
               <p>Cît aș vrea aici, la munte, ca țărancă neștiută,</p>
               <p>Lîngă tine să gust pace și trai dulce de amor!</p>
               <p>I</p>
               <p>Copilița de la munte</p>
               <p>Poartă două stele-n frunte;</p>
               <p>Ș-al ei suflet vesel, lin,</p>
               <p>E ca cerul blînd senin.</p>
               <p>Căprioară sprintenică,</p>
               <p>Păsăruică frumușică,</p>
               <p>Pasul ei e zburător,</p>
               <p>Glasul ei încîntător.</p>
               <p>II</p>
               <p>Cine-o vede prin pădure</p>
               <p>Cu-ochișori ca două mure</p>
               <p>O privește-oftînd de dor</p>
               <p>Ș-o urmează-n al ei zbor;</p>
               <p>Dar ea trece pe potică</p>
               <p>Cîntînd vesel fără frică</p>
               <p>Și pe munte și pe plai</p>
               <p>Ea trăiește ca în rai.</p>
               <p>(Se aude în munți glasuri multe de oameni.)</p>
               <p>DOCHIȚA: Iaca jandarmii se-ntorc înapoi… Fugi cuconașule.</p>
               <p>LEONAȘ: Ei! nici c-oi să scap de dînșii… Anico, întră degrabă în casă și te ascunde bine… Eu mă duc iar pe stînca Șoimilor… Dochițo, să spui lui moș Corbu să-mi deie de știre cînd oi putea veni aici fără primejdie… Să cînte din cimpoi că eu m-oi lua după glasul lui…</p>
               <p>(Iesă prin stînga. Dochița și Anica întră în casă.)</p>
               <p>SCENA X[modifică]</p>
               <p>CORBU, BUJOR. JANDARMI și, pe urmă, ISPRA VNICUL</p>
               <p>(Jandarmii aduc pe moș Corbu între puști.)</p>
               <p>CORBU: Da dați-mi bună pace, oameni buni, ci n-am făcut nimic.</p>
               <p>BUJOR: Marș înainte… și nu crîcni…</p>
               <p>CORBU: D-apoi bine, Bujoraș dragă, nu mă cunoșt?… moș Corbu…</p>
               <p>BUJOR: Cînd îi la slujbă, nu cunosc pe nime.</p>
               <p>(Vin în scenă.)</p>
               <p>CORBU: Apoi dă, nu-s păcate aiste? nu-s belele pe capu omului? Ce-am făcut?…</p>
               <p>BUJOR: Ce-ai făcut? Hoț bătrîn! Ne-ai purtat cu minciuni pe toate poticile.</p>
               <p>CORBU: Iaca vorbă!… da nu m-ați luat d-voastră din mijlocul drumului, ca să vă fiu călăuz prin codri?</p>
               <p>BUJOR: Așa… și cînd noi vroiam să facem hoisa, ne sfătuiai să luăm ceala, pentru ca să nu putem da de urma tâlharilor care o furat banii sămișiei…</p>
               <p>CORBU: Haida… eu?… da ce am eu a împărți cu tâlharii?</p>
               <p>BUJOR: Mai știi ce?… poate că banii cei furați?</p>
               <p>CORBU: Ian ascultă, măi băiete… nu mai zice una ca asta, că, pe bătrînețele mele!… cît ești de jandar, îți stric cimpoiul de cap… auzi?… un copil de ieri să mă batjocorească de la ochi!…</p>
               <p>BUJOR (cătră jandarmi): Țineți-l bine, să nu scape șoldanul…</p>
               <p>CORBU: Sărmane cărăbuș, pe ce mîni încăpuși!… am ajuns chiar liude pintre călărași.</p>
               <p>SCENA XI[modifică]</p>
               <p>Cei dinainte, ISPRAVNICUL (deschizînd încet un oblonde la fereastră și scoțînd capul cu frică)</p>
               <p>ISPRAVNICUL: Parcă-mi aud jandarmii. Domnule Bujor… cu cine te sfădești acole?</p>
               <p>BUJOR: Cu moș Corbu.</p>
               <p>ISPRAVNICUL: Care-i acel moș Corbu? să-l văd și eu… bujor (arătînd pe Corbu): Iată-l.</p>
               <p>ISPRAVNICUL: Pei drace!… Aista-i una din matahalele din pădure. (Închide fereastra iute.)</p>
               <p>CORBU (în parte): M-o cunoscut… slut la Prut!… bujor (la ușa cîrcimei): Domnule ispravnic… Domnule… ieși afară de hotărăște ce să facem cu moșneagu!</p>
               <p>ISPRAVNICUL (la fereastră): Legatu-i?</p>
               <p>BUJOR: N-ai nici o frică…</p>
               <p>ISPRAVNICUL: Apoi deschide-mi ușa, că nu știu cine m-o închis înuntru… din greșală… bujor (în parte, deschizînd ușa): Așa ispravnic îi bun de tors la fuioare ca babele.</p>
               <p>ISPRAVNICUL (ieșind): Ha, ha! măi badeo, mi-ai căzut la mînă acu? Te-oi învăța eu să sparii ispravnicii prin codri.</p>
               <p>CORBU: Eu, cucoane!… ba mă ferească Dumnezeu!… căci vorba ceea: nici să zăresc drac, nici cruce să-mi fac.</p>
               <p>ISPRAVNICUL: Bine, bine… Îi videa tu pe dracu acuș… Răspunde: cum te cheamă?</p>
               <p>CORBU: Cum mă cheamă?… d-apoi cum să mă cheme? pe nume.</p>
               <p>ISPRAVNICUL: Iaca prostu! Da cum ți-i numele?</p>
               <p>CORBU: Vasile Corbu, mînca-ț-aș ochii… (în parte) ș-ai rămînea orb.</p>
               <p>ISPRAVNICUL: Vasile Corbu?… Și ce ești tu?</p>
               <p>CORBU: Ce să fiu?… Om pămîntean.</p>
               <p>ISPRAVNICUL: Tronc! știu că nu ești coborît din lună.</p>
               <p>CORBU: Din lună?… mă ferească Dumnezeu!… Neam de neamu meu…</p>
               <p>ISPRAVNICUL: Taci din gură… Cu cine erai mai dinioare în codru, cînd m-ai întîlnit?</p>
               <p>CORBU: Cu cine? (În parte.) Ce minciună să-i cîrpesc?… (Tare.) Cu un negustor de la Galați.</p>
               <p>ISPRAVNICUL: Minciuni spui… că erai cu un tălhar.</p>
               <p>CORBU (în parte): Vrabia malai visează. (Tare.) Apoi dă, știu eu? tălhar a fi?… Eu nu-s ispravnic să cunosc…</p>
               <p>ISPRAVNICUL: Taci din gură… unde l-ai ascuns? Unde l-ai mistuit?</p>
               <p>CORBU: Să-l mistuiesc?… că doar nu l-am mîncat. Slavă Domnului, neam de neamu meu…</p>
               <p>ISPRAVNICUL (în parte): Șiret țăran! (Tare.) Ian ascultă, măi badeo… nu-mi umbla cu mîța-n sac, și-mi răspunde curat cum te-ntreb, c-apoi îți găsești Bacău cu mine.</p>
               <p>CORBU: Cum îi vrea d-ta, cucoane; cică vorba ceea: arțagu își găsește pîrțagu.</p>
               <p>ISPRAVNICUL (mînios): Nu-i vorba de pîrțag, mojicule… spune unde-ai ascuns tâlharul, că de nu… te-ntind jos și te fac chisăliță de bătaie.</p>
               <p>CORBU: Da de ce -să mă bați, cucoane?… la vîrsta mea… om bătrîn, n-a fi păcat de Dumnezeu?</p>
               <p>ISPRAVNICUL: Nu lungi vorba și răspunde la ce te-ntreb, azi.</p>
               <p>CORBU: Ei! vorbă lungă, sărăcie-n pungă… bate-mă… schingiuiește-mă… tot am să mor odată… Nu știu nimic… mai mult vrei?</p>
               <p>ISPRAVNICUL (cătră jandarmi): Umflați-l și-l puneți jos…</p>
               <p>BUJOR (încet ispravnicului): Degeaba umbli, cucoane, să-l sparii cu bătaia… o muri și n-o mărturisi nimică… așa-i românu.</p>
               <p>ISPRAVNICUL: Apoi cum să facem ca să aflăm adevărul?…</p>
               <p>BUJOR: Decît îi da de bătut, mai bine dă-i de băut.</p>
               <p>ISPRAVNICUL: Bine zici. (Vorbesc încet împreună.)</p>
               <p>CORBU (între jandarmi)-. Să dați seamă lui Dumnezeu… că așa batjocură n-am pățit de cînd sînt… dă… bateți-mă, zdrobiți-mă, faceți-mă fărîmi… să vă văd cît sînteți de voinici… dar… din gura mea nu-ți scoate alta decît blăstămuri; și să știți de la Corbu bătrînul, că blăstămul de la săraci nu cade pe copaci…</p>
               <p>(Jandarmii îl apuc fi vreu ca să-l puie jos.)</p>
               <p>ISPRAVNICUL (lui Bujor): Să mi-l faci cuc. (Cătră jandarmi.) Stați… moș Corbu-i nevinovat.</p>
               <p>CORBU (cu mirare): Oare?</p>
               <p>ISPRAVNICUL: Un om ca dînsul, cu părul alb, nu poate fi gazdă de tâlhari… Moș Corbule… Ce-o fost s-o trecut.</p>
               <p>CORBU (în parte)-. Iaca, iaca, iaca!…</p>
               <p>ISPRAVNICUL: Hai să cinstim cu toții împreună, ca să rămînem fără bănuială… Aduceți vin din cîrcimă.</p>
               <p>CORBU (în parte): S-o schimbat boieriu! mari sînt minunile tale, Doamne!</p>
               <p>(În vremea aceasta jandarmii aduc cîteva garafe cu vin și pahare din circimă.)</p>
               <p>BUJOR: Iaca toiagul bătrînețelor… ține, moș Corbule, și înghite Agachi de-acum.</p>
               <p>ISPRAVNICUL: Ei! beți și vă veseliți de-acum, copii, că eu mă duc să mă odihnesc puțin… Moș Corbule, să te văd… care pe care… cei bătrîni pe cei tineri, sau cei tineri…</p>
               <p>CORBU: Ba tot cei bătrîni ridică nevoia… las’pe mine c-am să ți-i pui în cofă, cum om deșerta-o de vin.</p>
               <p>ISPRAVNICUL (lui Bujor): Cată de află tot… (Tare.) Chef bun. (Întră în cîrcimă.)</p>
               <p>SCENA XII[modifică]</p>
               <p>CORBU, BUJOR, JANDARMI (toți împregiurul mesei)</p>
               <p>BUJOR: Dați-i cep, băieți. (Arătînd garafa.) Moș Corbule?…</p>
               <p>CORBU (întinzînd paharul în care Bujor varsă vin): Eu!</p>
               <p>BUJOR</p>
               <p>(închinînd)</p>
               <p>Moș Corbu, să trăiești</p>
               <p>Așa precum dorești!</p>
               <p>CORBU</p>
               <p>Voinice, mulțămim; Să bem și să trăim,</p>
               <p>Că vinu-i pentru noi Și nu e pentru boi.</p>
               <p>(Beu cu toții.)</p>
               <p>TOȚI: Vivat!</p>
               <p>BUJOR</p>
               <p>Să trăiască vinul,</p>
               <p>Vinul și pelinul,</p>
               <p>Cît îi el de bun,</p>
               <p>Te face nebun,</p>
               <p>Că mereu te-ncîntă</p>
               <p>Cînd frumos el cîntă</p>
               <p>Gîl, gîl, gîl, gîl, gîl,</p>
               <p>Gîl, gîl, gîl, gîl, gîl.</p>
               <p>TOȚI</p>
               <p>Să trăiască vinul</p>
               <p>Etc. etc. etc.</p>
               <p>BUJOR</p>
               <p>Așa că-i bunișor</p>
               <p>De-ți trece chiar de dor?</p>
               <p>CORBU</p>
               <p>Ba, zău, buu, bunicel,</p>
               <p>Să bei mereu din el,</p>
               <p>Căci gura-i chiar un iad,</p>
               <p>Cît bea, tot zice ad!</p>
               <p>(Beu iar.)</p>
               <p>BUJOR</p>
               <p>II</p>
               <p>Vinu-nsuflețește,</p>
               <p>Pelinu-ndulcește</p>
               <p>Pe bietul român</p>
               <p>Cît e de bătrîni</p>
               <p>Și mereu l-încîntâ</p>
               <p>Cînd frumos îi cîntă</p>
               <p>Gîl, gîl, gîl, gîl, gil,</p>
               <p>Gîl, gil, gil, gil, gîl.</p>
               <p>TOȚI</p>
               <p>Vinu-nsuflețește</p>
               <p>Etc. etc.</p>
               <p>TOȚI: Vivat!</p>
               <p>CORBU (vesel): Încă o dușcă, Bujoraș dragă…</p>
               <p>BUJOR: Și cele multe înainte. (În parte) începe-a prinde prepelița de coadă.</p>
               <p>CORBU</p>
               <p>(bînd)</p>
               <p>Parcă mă simt întinerit …</p>
               <p>Inima-mi, zău, s-a încălzit,</p>
               <p>Și-mi vine să vă cînt un cîntic bătrînesc,</p>
               <p>Un cîntic vitejesc,</p>
               <p>Pe care eu îl știu chiar de la bunul meu,</p>
               <p>Care bun îl știa de la străbunul său.</p>
               <p>TOȚI</p>
               <p>Cîntă, noi te așteptăm</p>
               <p>Și pahare-ți închinăm.</p>
               <p>CORBU</p>
               <p>Pe cind strămoșii cei bătrîni</p>
               <p>Aveau război cu mulți păgîni,</p>
               <p>Ei se duceau cîntînd ist cîntic voinicesc,</p>
               <p>Ist cîntic românesc.</p>
               <p>Și, zău, la glasul lor, păgînii tremura!</p>
               <p>Păgînii tremura, cînd ei cînta așa:</p>
               <p>TOȚI</p>
               <p>Cintă, noi te ascultăm</p>
               <p>Și ca ei vrem să cîntăm.</p>
               <p>CORBU</p>
               <p>Român verde ca stejarul</p>
               <p>Rîd de dușmani și de moarte.</p>
               <p>Să-mi trăiască harmasarul.</p>
               <p>Și prin glonți să mă tot poarte.</p>
               <p>Sai, voinice, și nechează</p>
               <p>Ager, falnic ca un zmeu,</p>
               <p>Căci am inimă vitează</p>
               <p>Și nădejde-n Dumnezeu.</p>
               <p>TOȚI</p>
               <p>Sai, voinice, și nechează etc. etc.</p>
               <p>TOȚI: Ura!</p>
               <p>CORBU</p>
               <p>II</p>
               <p>Cît mi-a sta mîna voinică,</p>
               <p>Pe-a mea armă războiască,</p>
               <p>N-aibă grijă de nimică</p>
               <p>Țara mea cea romanească!</p>
               <p>Sai, voinice, și nechează etc. etc.</p>
               <p>TOȚI</p>
               <p>Sai, voinice, și nechează etc. etc.</p>
               <p>TOȚI: Ura! Ura!</p>
               <p>CORBU</p>
               <p>III</p>
               <p>Cu-al meu suflet, cu-a mea pală,</p>
               <p>Cu-al meu șoim albit de spume,</p>
               <p>În dușmani om da năvală</p>
               <p>De s-a duce vestea-n lume!</p>
               <p>Sai, voinice, și nechează etc. etc.</p>
               <p>TOȚI</p>
               <p>Sai, voinicc, și nechează etc. ctc.</p>
               <p>TOȚI: Ura! Ura! Ura! să trăiești, moș Corbule.</p>
               <p>CORBU (amețit): Să trăiți și voi, feții mei, precum doriți… și întru mulți ani cu bine. Să v-agiute Dumnezeu ca să prindeți toți hoții din țara Moldovei.</p>
               <p>BUJOR (în parte): De-acum s-o pornit, moara. (Tare.) Încă o dușcă, moș Corbu.</p>
               <p>CORBU: Ba nu… că din dușcă-n dușcă, mi-i să nu mă fac țușcă… Hei, te pricep eu, hîtrule, unde-ți bate gîndul. Care cum s-ar prinde, ai vrea d-ta să mă fac. cuc, ș-apoi cîr, Corbule, cîr, moșule… spune cîte vrute, cîte nevrute. Ca mai ba, măi băiete… nu ți-ai găsit omu.</p>
               <p>BUJOR: Cine? eu, moș Corbu… ba, zău dacă am gîndit vrodată să te fac să cîrîi.</p>
               <p>CORBU: Cum? ai obraz să-mi spui mie că n-ai vrea să afli unde am ascuns pe cela… știi, cela, care-l căutați mai dinioare în codru, cînd v-am îndreptat pe calea-ntoarsă?… ha, ha, ha!…</p>
               <p>BUJOR: Ha, ha, ha!… bună ne-ăi jucat-o, moș Corbu.</p>
               <p>CORBU: Mai bună!… ca altmintrelea dați chiorîș de el pe stînca Șoimilor.</p>
               <p>BUJOR (în parte): Stînca Șoimilor! (Tare). Ha, ha, ha… adică mare hîtru mai ești!… Să juri că te-o înțărcat Scaraoțchi.</p>
               <p>CORBU: D-apoi cum socoți tu?… doar unu-i Corbu, la munte… Cînd v-am văzut că vă-ndreptați spre stînca Șoimilor, i-am zis aceluia… cuconașului… stăi chitic și să nu te clintești păn’ce nu-i auzi cîntînd din cimpoi.</p>
               <p>BUJOR: Ialei!</p>
               <p>CORBU: Așa, zău… că nu știi una? Tare-l trage inima încoace… la căsuța asta. (Arată casa Dochiței.)</p>
               <p>BUJOR: La casa Dochiței?</p>
               <p>CORBU: Hî, hî… iute român! măi, măi, măi!… Și eu am fost tînăr, și mie mi-au fost dragi fetele… macar și acu mi-s dragi, d-apoi încă așa!… Vrea să vie numaidecît cole… Mai stăi, române… ba nu… că te-or prinde jandarii… mai stăi, păn’ce mi-i auzi cîntînd din cimpoi, ca să-ți dau de știre… unde!… (Clătinînd capul.) Aprins neam îi neamul cuconașilor. bujor (în parte): De-a cînta moșneagu din cimpoi… el cade-n căpcană… Ian să cerc… (Tare.) Știi ce, moș Corbule?… pare-mi-se că ești Pepelea.</p>
               <p>CORBU: Pepelea cel din poveste? ba și mai și decît el… Cică cînd suna din fluier, jucau oile pe cîmp.</p>
               <p>BUJOR: Numai asta n-o poți face dumneta.</p>
               <p>CORBU: Cine? eu?… Da eu cînd trag din cimpoi… sar căprioarele de se prăpădesc.</p>
               <p>BUJOR: Căprioarele?</p>
               <p>CORBU: Cele cu două picioare… ian să vezi… (Își drege cimpoiul.) Pepelea!… dacă eu bat zece ca Pepelea.</p>
               <p>BUJOR (cătră jandarmi, încet): Intrați cole-n cîrcimă și vă țineți la pîndă.</p>
               <p>(Jandarmii întră în cîrcimă.)</p>
               <p>CORBU (împreunîndu’se cu cimpoiul și jucînd): Să te văd, cimpoiule: umflă-te, dizumflă-te.</p>
               <p>Frunzi verde baraboi,</p>
               <p>Cîntă Corbu din cimpoi</p>
               <p>De sar fetele la noi</p>
               <p>Înainte și-napoi.</p>
               <p>BUJOR (în parte): Acuș trebuie să vie hoțu, la glasul cimpoiului. Mă duc să nu mă zărească.</p>
               <p>(Întră în cîrcimă.)</p>
               <p>CORBU</p>
               <p>Cimpoieș drăguțul meu,</p>
               <p>Sună, sună, așa mereu</p>
               <p>Să se deie fetele-n vînt</p>
               <p>Să țipe dracu-n pămînt.</p>
               <p>SCENA XIII[modifică]</p>
               <p>CORBU, LEONAȘ (învălit în manta, vine cu sfială pe potică)</p>
               <p>LEONAȘ (în parte): Moș Corbu cîntă din cimpoi?… Se vede că s-au dus jandarmii… Acu-i vremea de fugit. (Întră la Dochița.)</p>
               <p>CORBU</p>
               <p>(nevăzînd pe Leonaș)</p>
               <p>Țop, țop, țop, Pepeleo, ha!</p>
               <p>Țop așa și iar așa,</p>
               <p>Țop, țop, țop, Pepeleo, țop,</p>
               <p>Păn’ ce-a zice moartea hop.</p>
               <p>(În vremea cînticului, jandarmii, carii au văzut pe Leonaș de la fereastra cîrcimei, ies încet, de se așează în rînd, dinaintea casei Dochiței, cu carabinele intinse.)</p>
               <p>SCENA XIV[modifică]</p>
               <p>CORBU, ISPRAVNICUL, BUJOR, JANDARMII (ies din cîrcimă făcîndu-și semne și trec pe din dosul lui Corbu, care, după ce și-a sfîrșit cînticul, cade pe scaun lingă masă și adoarme)</p>
               <p>ISPRAVNICUL (cu un iartagan în mînă): O întrat acole… Să nu-l scăpăm, Bujoraș!</p>
               <p>BUJOR: N-ai grijă, că de-acu-i în mîna mea… (Cătră jandarmi.) Gătiți-vă armele și trageți oțelele la carabine!</p>
               <p>(Jandarmii trag oțelele.)</p>
               <p>ISPRAVNICUL (în parte): Mi s-o făcut mînile ca gheața.</p>
               <p>SCENA XV[modifică]</p>
               <p>Cei dinainte, LEONAȘ, ANICA, DOCHIȚA (ieșind tustrei din căsuță)</p>
               <p>LEONAȘ: Hai degrabă, Anică… Hai…</p>
               <p>JANDARMII, BUJOR și ISPRAVNICUL</p>
               <p>Stăi pe loc,</p>
               <p>Că dăm foc.</p>
               <p>LEONAȘ</p>
               <p>(apărînd pe Anica)</p>
               <p>Ce vreți voi?</p>
               <p>ANICA</p>
               <p>(în parte)</p>
               <p>Vai de noi!</p>
               <p>JANDARMII, BUJOR și ISPRAVNICUL</p>
               <p>Stăi pe loc,</p>
               <p>Că dăm foc.</p>
               <p>(În vuietul horului, Corbu începe a să trezi, caută împrejur și nu pricepe nimic deodată… Pe urmă se deșteaptă încet, încet și, cu cît se lămuresc gîndurile lui, deznădăjduirea i se arată în față.)</p>
               <p>ISPRAVNICUL</p>
               <p>(arătînd pe Leonaș)</p>
               <p>Puneți mîna pe dînsul și-l prindeți și-l legați.</p>
               <p>CORBU</p>
               <p>(în parte)</p>
               <p>Să lege cuconașul!</p>
               <p>JANDARMII</p>
               <p>Pe dînsul, copii!</p>
               <p>LEONAȘ</p>
               <p>(scoțînd două pistoale)</p>
               <p>Stați!</p>
               <p>JANDARMII, BUJOR</p>
               <p>Stăi pe loc,</p>
               <p>Că dăm foc.</p>
               <p>ISPRAVNICUL</p>
               <p>(ascunzîndu-se după jandarmi)</p>
               <p>Stăi pe loc,</p>
               <p>Nu da foc.</p>
               <p>LEONAȘ</p>
               <p>(întinzînd pistoalele)</p>
               <p>Stați pe loc,</p>
               <p>Că dau foc.</p>
               <p>CORBU</p>
               <p>(alergînd între jandarmi și Leonaș)</p>
               <p>Copii, stați.</p>
               <p>Foc nu dați!</p>
               <p>SCENA XVI[modifică]</p>
               <p>Cei dinainte, UN JANDARM (viind călare și aducînd un plic)</p>
               <p>JANDARMUL: Ispravnicu… unde-i domnu ispravnic?</p>
               <p>ISPRAVNICUL (ascuns după jandarmi): Ce este? Cine mă cheamă?</p>
               <p>JANDARMUL: Un plic de la isprăvnicie… d-nu samiș mi-o spus că-i foarte grabnic.</p>
               <p>ISPRAVNICUL: Grabnic? Adă-l încoace. (Ie plicul.) încunjurați-l din toate părțile pe hoțul ista și nu-l lăsați să scape. (Deschide plicul.) Grabnic!…. nu cumva mă dau afară din isprăvnicie?… Bată-l cucu de samiș că subțire mai scrie… Unde mi-s ochelarii?… iaca poznă, că i-am. prăpădit în codru cînd fugeam… și acum n-am cum citi… (Tare.) Cine știe carte din voi?</p>
               <p>CORBU: Eu, cucoane, am fost demult dascal la biserică…</p>
               <p>ISPRAVNICUL: Na, de citește iute… (Îi dă plicul.. Cătră jandarmi, arătînd pe Leonaș.) Țineți-l tot la ochi să nu fugă… Zi mai degrabă.</p>
               <p>CORBU: Iaca zic… (Slovenind:) „Cacu îs… tfertu, rîță… ă… cătră… cfertu… i… nas… cinstitul…”</p>
               <p>ISPRAVNICUL: Și celelalte… spune-nainte.</p>
               <p>CORBU (citind): „Mă grăbesc a te înștiința că tălharu care o furat cei 40 000 lei din lada sămișiei s-o găsit, precum și banii, însă cu părere de rău îți vestesc că furul este tocmai fiul d-tale cel de suflet….”</p>
               <p>ISPRAVNICUL: Ce?</p>
               <p>CORBU: Elei!</p>
               <p>ISPRAVNICUL (voind să ia răvașul): Minciuni… minciuni de-a samișului.</p>
               <p>CORBU (țiind răvașul): Mai știi poznă?… De-or afla-o la Ieși, cucoane, te poți șterge pe gură despre isprăvnicie.</p>
               <p>ISPRAVNICUL (căzînd pre un scaun): Valeu! că iar mă prăbușesc.</p>
               <p>TOȚI</p>
               <p>Ce este? Ce este?</p>
               <p>Ce groaznică veste?</p>
               <p>ANICA</p>
               <p>(alergînd lingă moșul ei)</p>
               <p>Ce ai? ce te doare?</p>
               <p>LEONAȘ</p>
               <p>(asemene)</p>
               <p>L-a lovit dambla.</p>
               <p>ISPRAVNICUL</p>
               <p>(trezindu-se)</p>
               <p>Pei, nerușinato!… Feuge, satana!</p>
               <p>CORBU</p>
               <p>Dați-vă-ntr-o parte că-i sînt popa eu.</p>
               <p>(Arătînd scrisoarea.)</p>
               <p>Am capcana-n mînă; de-acum îi al meu,</p>
               <p>(Se apropie de ispravnic și cîntă încet:)</p>
               <p>Ispravnice dragă,</p>
               <p>Nu-i lucru de șagă,</p>
               <p>Acum eu știu tot.</p>
               <p>Și c-o vorbă pot</p>
               <p>Să-ți vîr șepte draci.</p>
               <p>ISPRAVNICUL</p>
               <p>(rugîndu-se)</p>
               <p>Taci, taci, taci, taci, taci!</p>
               <p>CORBU</p>
               <p>Bine! acu-ndată</p>
               <p>Pe holtei și fată</p>
               <p>Să mi-i logodești…</p>
               <p>Ce zici? nu voiești?</p>
               <p>Ascultați … (Deschide scrisoarea.)</p>
               <p>ISPRAVNICUL</p>
               <p>(spăriat)</p>
               <p>Ce faci?</p>
               <p>Taci, taci, taci, taci, taci!</p>
               <p>CORBU: Iaca tac… dar fă cum zic eu… că citesc răvașul… și, zău, îți fac rușinea.</p>
               <p>ISPRAVNICUL (în parte): Ghidi, hoț bătrîn.</p>
               <p>CORBU: Hai mai iute, că n-am vreme…</p>
               <p>ISPRAVNICUL (se apropie de Leonaș câutînd cu frică la răvașul cu care Corbu îl amenința din urmă): Leonaș, toate au fost o șagă…</p>
               <p>CORBU (încet ispravnicului): Prea bine… zi după mine: Eu te iubesc…</p>
               <p>ISPRAVNICUL (în parte): Ghiuju dracului! (Lui Leonaș:) Eu te iubesc…</p>
               <p>CORBU: Te cinstesc…</p>
               <p>ISPRAVNICUL: Te cinstesc…</p>
               <p>CORBU: Și te logodesc cu nepoata mea, Anica.</p>
               <p>ISPRAVNICUL (furios): Și te logodesc cu nepoata mea Anica. (În parte.) Ei! las, Pepeleo, că mi-i cădea tu la mînă.</p>
               <p>CORBU (sărind de bucurie): Ura! Crai-nou să trăiască, că mi-o făcut pe gîndul meu.</p>
               <p>DOCHIȚA: Și mie mi-o adus pe Bujor.</p>
               <p>ANICA: Și mie mi-o împlinit dorul.</p>
               <p>TOȚI: Crai-nou să trăiască!… Să trăiască Crai-nou!</p>
               <p>COR FINAL</p>
               <p>Crai-nou! Crai-ncu! Crai-nou!</p>
               <p>La noi bine-ai venit;</p>
               <p>Crai-nou! Crai-nou! Crai-nou!</p>
               <p>Fă-mi dorul înplinit.</p>
               <p>(Cortina cade.)</p>
            </div>
            <div type="div2">
               <head>Harță răzășul</head>
               <p>PERSOANE[modifică]</p>
               <p>HARȚĂ RĂZĂȘUL</p>
               <p>BURSUFLESCU</p>
               <p>LUNCEANU, primar</p>
               <p>TARSIȚA GAROFEASCA, văduvă</p>
               <p>MĂRIUCA, tînără țărancă</p>
               <p>UN LACHEU</p>
               <p>(Scena se petrece la moșia Bursufleni.) (Teatrul reprezintă o livadă, cu casa boierească în fund printre copaci. În stînga actorului, un gard cu o portiță. În dreapta, o laiță sub un copac.)</p>
               <p>SCENA I[modifică]</p>
               <p>BURSUFLESCU (în halat și cu fes cusut pe cap): Plăcut e de a fi proprietar pe o moșie cumpărată ieftin, după împărțeala pămînturilor!… Nu te mai îngrijești de legea rurală și, dacă natura te-a înzăstrat cu darul poeziei, poți în toată liniștea să te hîrjonești cu muzele… Iaca eu, de pildă, Anastasi Bursuflescu, m-am născut poet și cred că m-ați cetit și chiar admirat ades în calendare… Am făcut multe ode la Anul Nou, cîteva cîntice de amor și un șir de satire pipărate în contra guvernului… Acum m-am retras la moșia mea, la Bursufleni, ca să respir aerul cîmpiei, să visez să mă alint și să-mi caut amorul… (În taină.) Căci sînt înamorat de vecina mea, d-na Tarsița Garofeasca, o văduvă nurlie, care a binevoit a primi ca să-și schimbe numele grădinăresc de Garofească în acel armonios de Bursuflească… O aștept chiar azi de dimineață să vie ca să ne cununăm aici, în castelul meu, și am dat de știre primarului, domnului Lunceanu, ca să-și aducă registrul și să ne unească după legea cea nouă… Ba încă l-am mai poftit ca, odată cu registrul, să aducă și pe Tarsița de la moșia ei… Ah! ce zi fericită pentru mine! am să cunosc în fine deliciurile căsătoriei… Trebuie însă ca să ies cu plin înaintea miresei, să o primesc cu o poezie improvizată ad-hoc… Ian să cerc.</p>
               <p>(Se primblă pe scenă inspirat și declamă:)</p>
               <p>Așteptînd a mea mireasă cu-o nespusă nerăbdare, Simt că sîngele meu ferbe, că pe frunte mă fac roș… Inima me bate… bate ca… ciocanul… pe-o… căldare, Și că-n ea răsună, cîntă un glas dulce de… cucoș!</p>
               <p>(Se aude un cîntat de cucoș peste gard.)</p>
               <p>Tronc! iar mi-a spăriet muza, cucoșul dracului!… În toate zilele îmi turbură visurile cu țipetul lui răgușit, parcă l-ar pune înadins Harță Răzășul, vecinul meu, ca să cucurigească, tocmai cînd vreu să pun mîna pe o rimă. (Cătră public.) Cică hreanul are la rădăcină un verme care îl roade, eu am pe un răzăș! pe jupînul Harță… (Arătînd în stînga.) Iată casa lui, cole… numai gardul ne desparte… sîntem vecini! (Cu amar.) Cunosc eu multe vecinătăți supărătoare, d-apoi ca asta a me nu se află alta mai nesuferită.</p>
               <p>(Se aude din dosul gardului Harfă cîntînd.)</p>
               <p>Ian auziți-l… Nu pot trăi liniștit de răul lui; cînd îi sar cînii peste gard, de-mi mănîncă păsările; cînd mojicul își întinde rufele cele strențeroase pe spini, sub ochii mei; cînd își scapă vaca în grădina mea… Ce să mai spun?… I-am propus să-mi vîndă răzășia lui, ca să scap de el… Unde!… mi-a cerut cît dracu pe tatăsău… a simțit, hoțul, că am nevoie de el și mă ține de nas… (Ascultînd.) Nu mai aud nimic… a fi ieșit de acasă… Să-mi urmez poezia. (Declamă:)</p>
               <p>Ah! cum să-mi potolesc focul? Ah! spune-mi, ce-o să mă fac?</p>
               <p>Cînd amorul fără milă îmi tot zice…</p>
               <p>(Se aude după gard glasul lui Harță, strigînd: „Tio, malac!”. Furios.) Malac!… Ei! nu mai e de suferit. (Strigă:) Harță!… Bade Harță…</p>
               <p>SCENA II[modifică]</p>
               <p>BURSUFLESCU, HARȚĂ (la portiță)</p>
               <p>HARȚĂ: Ce poftești, domnule?</p>
               <p>BURSUFLESCU: Știi d-ta pentru ce am scos din pungă 8319 galbeni, 27 lei și cîteva parale și le-am dat pe moșia asta?</p>
               <p>HARȚĂ: Pentru că ai găsit-o ieftină, domnule.</p>
               <p>BURSUFLESCU: Asta-i una… și alta?</p>
               <p>HARȚĂ: Alta? Pentru că ai avut poftă să te faci proprietar.</p>
               <p>BURSUFLESCU: Ai gîcit… Însă pricepi ce vra să zică a fi proprietar?</p>
               <p>HARȚĂ: Pricep.</p>
               <p>Cine are o moșie,</p>
               <p>Cine-i bun proprietar</p>
               <p>Are supărări o mie,</p>
               <p>Care-l umple de amar.</p>
               <p>Ba-i pre mult soare,</p>
               <p>Ba-i pre răcoare,</p>
               <p>Ba suflă crivăț, ba vînt de foc,</p>
               <p>Ba cade ploaie,</p>
               <p>Și curg șivoaie,</p>
               <p>Care-ți ineacă lanul pe loc.</p>
               <p>Ba prețul scade,</p>
               <p>Grindina cade,</p>
               <p>Locusta vine, potop grozav!</p>
               <p>Și peste toate</p>
               <p>Alte păcate</p>
               <p>Mai ai la urmă și un vătav.</p>
               <p>…………………………………..</p>
               <p>Iată, zău, ce vrea să zică.</p>
               <p>De a fi proprietar.</p>
               <p>Trudă multă, treabă mică</p>
               <p>Și folos cît frunza-n par.</p>
               <p>BURSUFLESCU: Pre frumos; însă ai uitat să pomenești de răul cel mai supărător.</p>
               <p>HARȚĂ: Care?</p>
               <p>BURSUFLESCU: Vecinătatea unui răzăș.</p>
               <p>HARȚĂ: Cum asta, domnule?</p>
               <p>BURSUFLESCU: Cum, necum, ascultă! Vrei să-mi vinzi răzășia dumitale?</p>
               <p>HARȚĂ: Locul meu de baștină? unde au trăit și murit părinții mei, Dumnezeu să-i ierte!…</p>
               <p>BURSUFLESCU (în parte): Iar o să înceapă cu pomelnicul.</p>
               <p>HARȚĂ: Casă strămoșească unde m-am născut.</p>
               <p>BURSUFLESCU: Ce strămoșească? însuți d-ta ai clădit-o.</p>
               <p>HARȚĂ: Așa este, dar am clădit-o pe locul caselor celor vechi… livada răsădită de bietul bunul meu Vasile Harță…</p>
               <p>BURSUFLESCU (în parte): Toate aceste-s ca să suie prețul… să videți.</p>
               <p>HARȚĂ: Da bine, domnule, ce ți-a făcut răzășia me, de nu poți încăpea de dînsa?</p>
               <p>BURSUFLESCU: Ce mi-a făcut?… Știi ce-i muza?</p>
               <p>HARȚĂ: Mursa?</p>
               <p>BURSUFLESCU: Avut-ai vreodată inspirațiune în viața d-tale?</p>
               <p>HARȚĂ: Ba m-a ferit sfîntul… numai o dată am avut friguri.</p>
               <p>BURSUFLESCU: Apoi dar nu ne putem înțelege. Vinzi răzășia?</p>
               <p>HARȚĂ: Locul meu de baștină, unde au trăit și murit?…</p>
               <p>BURSUFLESCU: O vinzi, ori ba?</p>
               <p>HARȚĂ: Dacă-ți face poftă numaidecît… fie!</p>
               <p>BURSUFLESCU: Cît cei pe dînsa, prețul cel de pe urmă?</p>
               <p>HARȚĂ: Cu casă, cu livadă, cu tot?</p>
               <p>BURSUFLESCU: Cu tot, afară de cine ești.</p>
               <p>HARȚĂ: Îi pămînt mult și bun… numai pe perje prind sume mari de bani.</p>
               <p>BURSUFLESCU (nerăbdător): Cît ceri? spune azi.</p>
               <p>HARȚĂ: Știu eu, d-le?… cît te-a lăsa inima… Ian vro cinci mii de lei.</p>
               <p>BURSUFLESCU: Cinci mii? pentru un petic de loc?… Ai nebunit?… mai dăunăzi ai cerut numai trii mii.</p>
               <p>HARȚĂ: Așa este, dar de atunci legea rurală o scumpit pămînturile.</p>
               <p>BURSUFLESCU: Vrei trii mii?</p>
               <p>HARȚĂ: Da… unde!</p>
               <p>BURSUFLESCU: Vrei patru?</p>
               <p>HARȚĂ: Din cinci, nici o lițcaie mai gios.</p>
               <p>BURSUFLESCU: Gîndește-te, bade Harță… De te-i îndărătnici, eu sînt în stare să ridic de-a lungul gardului un zid nalt cît plopul cela.</p>
               <p>HARȚĂ: Nu se poate, domnule, că am portiță în gard.</p>
               <p>BURSUFLESCU: Dar portița d-tale se deschide pe proprietatea mea și pot s-o închid.</p>
               <p>HARȚĂ: Ferească sfîntul! E un drept de șerbire statornicit din bătrîni, care îmi învoiește trecerea prin livada asta.</p>
               <p>BURSUFLESCU: Șerbire prin livada mea?</p>
               <p>HARȚĂ: Să-ți arăt ispisoacele din pod… Am ian așa un teanc de hîrțoage afumate.</p>
               <p>BURSUFLESCU: Într-un cuvînt, primești ce ți-am dat.</p>
               <p>HARȚĂ: Cinci mii?</p>
               <p>BURSUFLESCU: Ba patru.</p>
               <p>HARȚĂ: Nu-mi dă mîna.</p>
               <p>BURSUFLESCU: Nu?… Să nu te căiești, bade Harță, atîta-ți zic… Răzgîndește-te bine… Eu mă duc să gătesc banii…</p>
               <p>HARȚĂ: Cinci mii în capăt?</p>
               <p>BURSUFLESCU: Nu te scumpi, că te-i căi… Scumpul mai mult păgubește… Știi vorba… (Iese prin fund.)</p>
               <p>SCENA III[modifică]</p>
               <p>HARȚĂ: M-oi căi eu?… Nu cumva-i bate gîndu la giudecată?… Poftească, dacă vrea să guste moara lui Harță Răzășul… de 20 de ani de cînd m-am tot frecat de păreții giudecătoriilor, doar am deprins eu să întorc șuruburi cîrciogărești și am agiuns a putea ținea clanț cu oricare avocat.</p>
               <p>Eu sînt Harță, baș răzăș.</p>
               <p>Cunoscut tocmai prin leș</p>
               <p>De ciocoi, de scriitori</p>
               <p>Și de mulți judecători.</p>
               <p>Ani întregi eu m-am luptat</p>
               <p>Pănă ce mi-am cîștigat</p>
               <p>Și procesul cîrciocos.</p>
               <p>Și nume de Hărță…gos.</p>
               <p>Cunosc orice circioguri și orice coțcării</p>
               <p>De-mpricinați purtate prin judecătorii.</p>
               <p>Știu cum să cumpăr marturi și să-mi găsesc dovezi,</p>
               <p>Care se par că-s falșe și trebuie să le crezi.</p>
               <p>Am ispisoace multe, ascunse colo-n pod,</p>
               <p>Și știu orice pricină s-o-nod și s-o deznod…</p>
               <p>Într-un cuvînt, îmi place de Curți a mă freca…</p>
               <p>M-am judecat, mă judec și mă voi judeca,</p>
               <p>Căci sînt Harță, baș răzăș,</p>
               <p>Cunoscut tocmai prin leș</p>
               <p>De ciocoi, de scriitori</p>
               <p>Și de mulți judecători.</p>
               <p>Ani întregi eu m-am luptat</p>
               <p>Pănă ce mi-am cîștigat</p>
               <p>Și procesul meu spinos</p>
               <p>Și nume de Harță… jos.</p>
               <p>Umblă Bursuflescu să-mi cumpere răzășia cu o nimică toată… S-o îndulcit cu chilipiruri, de cînd o pus mîna pe moșia cucoanei Săfticăi, stăpîna cea vecinică a Bursuflenilor… Sărmana! bărbatu-său o calicit cu cheltuielile, vrînd să se aleagă deputat, și, după moartea lui, i s-o scos averea la mezat… Încît biata cucoana Săftica o rămas lipită pămîntului și șede la preotu din sat… Cum aș face, cum aș drege, ca să-i cîștig măcar o căsuță, unde să-și odihnească bătrîne țile… De-aș pute să-l smulg de pene pe ciocîr lanul ist de proprietar nou… Cine știe? bun e Dumnezeu, meșter îi dracu!… Dar ce s-aude?… Ha! Măriuca!</p>
               <p>(Se ascunde după copac.)</p>
               <p>SCENA IV[modifică]</p>
               <p>HARȚĂ, MĂRIUCA (vine din dreapta, purtînd pe cap un val de pînză ghilită)</p>
               <p>MĂRIUCA</p>
               <p>Frunză verde nalbă moale,</p>
               <p>Ce duci, mîndruliță, -n poale?</p>
               <p>Porumbele duc și fragi</p>
               <p>Pentru cei care-mi sînt dragi.</p>
               <p>HARȚĂ (în parte): Ian auzi ciocîrlia cum ciripește de dimineață.</p>
               <p>MĂRIUCA</p>
               <p>Frunză verde de cicoare,</p>
               <p>Ce calci, mîndră, sub picioare?</p>
               <p>Calc urzici și spini ghimpoși</p>
               <p>Pentru cei ce-s urîcioși.</p>
               <p>HARȚĂ (arătîndu-se): Măriucă!</p>
               <p>MĂRIUCA: Iaca!… aici mi-ai fost, bădică?…</p>
               <p>HARȚĂ: Ba aiure… Da de unde vii tu, fa?… Ai ieșit de-acasă cu ziua-n cap.</p>
               <p>MĂRIUCA: Vrei să zici cu pînza-n cap, pentru că-i albă ca ziua?</p>
               <p>HARȚĂ (esaminînd valul de pînză): Ca ziua cea posomorită?</p>
               <p>MĂRIUCA: Apoi dă, numai de două ori păn-acu am dat-o în undă… Mai așteaptă vro trii-patru zile și-i vide-o mai albă decît cinstita fața dumitale.</p>
               <p>HARȚĂ (rîzînd): Te cred, fa, și nu ți-a fi greu, căci cinstita fața mea îi albă ca labele tale.</p>
               <p>MĂRIUCA: Labe?… Labe-s aceste?… Mai alaltaieri vătavul moșiei zicea că-s de caș dulce și că vre să le mănînce.</p>
               <p>HARȚĂ: Auzi mîncăul!… Ei! și tu?…</p>
               <p>MĂRIUCA: Eu?… i-am tras un caș peste gură de i-a fi părut brînză sărată.</p>
               <p>HARȚĂ: Bine i-ai făcut, Măriucă… L-a fi umplut zărul?</p>
               <p>MĂRIUCA: Așa-mi pare, că se ținea rău de nas.</p>
               <p>HARȚĂ: Și nu s-o mîniet?… Vătajii-s cam iuți… Măriuca; Atîta grijă să am eu pe fața pămîntului!… Cucoana Săftica, nînașa mea, mi-o zis în mai multe rînduri: „Fa, Măriucă, să te ferești de minciunile flăcăilor ca dracu de tămîie!…” De atunci, cînd se leagă vreun hîtru de mine, am leac de alungat dracu.</p>
               <p>HARȚĂ: Care leac?</p>
               <p>MĂRIUCA: Îl aghezmuiesc cu astă… labă, cum o numești d-ta.</p>
               <p>HARȚĂ: Da pe mine, Măriucă, m-ai aghezmui?</p>
               <p>MĂRIUCA: Pe d-ta nu, bădica, că m-ai crescut în casă și mi-ai purtat de grijă ca un frate mai mare. D-ta ești om de omenie și știu că, dacă ți s-ar aprinde călcăile, ai alerga la popa, ca să-l rogi să ne cunune.</p>
               <p>HARȚĂ: Iaca, mă!… Vrei să te faci răzășiță?</p>
               <p>MĂRIUCA: Și de ce nu?… mai găsești multe fete ca mine, harnice și voinice? (Arătîndu-și brațele goale.) Ian privește brațe bune de lucru. (Arătîndu-și picioarele.) Ian privește picioare, care nu mai ostenesc niciodată…</p>
               <p>HARȚĂ (plecîndu-se): Ce-i drept!… și-s mici, fa, le-aș cuprinde-n palmă. (Întinde mîna.)</p>
               <p>MĂRIUCA: Nu pune mîna, că dau.</p>
               <p>HARȚĂ (voind să apuce piciorul): De-i da tu, dau și eu.</p>
               <p>MĂRIUCA: Na! (Trage un pumn lui Harță.)</p>
               <p>HARȚĂ (rîzînd, dă un pumn Măriucăi): Na și ție!</p>
               <p>MĂRIUCA (scăpînd jos pînza de pe cap): Iaca!… mi-ai răsturnat valu de pînză în țărnă… Destulă treabă!… (Începe a plînge.) Și de-abia o spălasem… (Adună pînza de jos.) Șagă-i asta?</p>
               <p>HARȚĂ (ajutîndu-i): Lasă, fa Măriucă, nu te măhni, că n-am făcut înadins.</p>
               <p>MĂRIUCA: Atîta ar fi trebuit, s-o faci și într-adins… Poftim!… acum trebuie să mă întorciar la izvor… să-mi perd ziulica cu spălatu Aste-s glume vătăjești.</p>
               <p>HARȚĂ: Măriucă…</p>
               <p>MĂRIUCA: Dă-mi bună pace… Bunătate depînză! (Iese prin dreapta plîngînd.)</p>
               <p>SCENA V[modifică]</p>
               <p>HARȚĂ: Biata fată!… Ian auzi-o cum se bocește! (Strigă:) Taci, fa, că sparii tamazlîcu satului. (Măriuca începe a rîde cu hohot.) Na!… acu rîde… așa-s fetele… Cînd senin, cînd ploaie. (Se aude afară un glas de surugiu și pocnete de bici.) Oare ce să fie?… Cine vine? (Caută în dreapta.) O trăsură cu poștalioni… Se coboară o cucoană și un domnișor. Iaca!… Primarul nostru, d-l Lunceanu, nepotu cucoanei Săfticăi… Vin amîndoi încoaci… Acasă, Harță, și la pîndă din dosu gardului, fătu meu. (Iese pe portiță.)</p>
               <p>SCENA VI[modifică]</p>
               <p>TARSIȚA, LUNCEANU</p>
               <p>LUNCEANU: Doamna mea, iată-vă sosită cu bine în parcul d-lui Bursuflescu, care în curînd are să fie al d-voastră. (Oftează.)</p>
               <p>TARSIȚA: Și de asta oftezi, d-le Lunceanu?</p>
               <p>LUNCEANU: Oftez, pentru că v-am adus chiar eu însumi în această capcană căsătorească!</p>
               <p>TARSIȚA: Ce vrei să zici?</p>
               <p>LUNCEANU: Nu vă pare lucru ciudat?</p>
               <p>TARSIȚA: Ciudat? pentru ce?</p>
               <p>LUNCEANU: Ah!… ați și uitat?…</p>
               <p>TARSIȚA: Ce?</p>
               <p>LUNCEANU: Nu vă aduceți aminte?… (Oftează.)</p>
               <p>TARSIȚA: Ce?</p>
               <p>LUNCEANU: Că acum trii luni, pe cînd moșia Bursufleni era încă a măiușei mele, v-am făcut o declarație de amor chiar aici… pe laița asta?</p>
               <p>TARSIȚA: Se poate… nu-mi aduc aminte.</p>
               <p>LUNCEANU: Nu?… Nici cît erai de uimită cînd?…</p>
               <p>TARSIȚA: Te flatezi, domnul meu; însă chiar așa să fie, înțălegi că, fiind în ajunul căsătoriei mele, nu se cuvine să mai pomenim de cele trecute.</p>
               <p>LUNCEANU: Înțăleg și oftez cu atît mai adînc, că tocmai eu sînt condamnat a vă cununa.</p>
               <p>TARSIȚA: D-ta?… Cum?</p>
               <p>LUNCEANU: Sînt primar!… și în virtutea legii celei nouă de măritiș…</p>
               <p>TARSIȚA: Primar! (Cu dispreț.) Și ai putut să te înjosești a primi?…</p>
               <p>LUNCEANU: Mă iertați, doamna mea… Cine servă țara lui, fie postul cît de mic, nu se înjosește, ci se înalță.</p>
               <p>TARSIȚA: A fi… Dar nu văd pe d-l Bursuflescu…</p>
               <p>LUNCEANU: Mă duc să-i dau de știre că ai sosit… (În taină.) Și, zău, Tarsiță, ai uitat tot?</p>
               <p>TARSIȚA: Iar?</p>
               <p>LUNCEANU: Nu-ți aduci aminte de nimic, nimic?…</p>
               <p>TARSIȚA (cu nerăbdare): Mări dă-mi bună pace. Lunceanu (ieșind prin fund): O! femei, femei! Vîrtelniți fermecătoare!</p>
               <p>SCENA VII[modifică]</p>
               <p>TARSIȚA</p>
               <p>(recitativ)</p>
               <p>Ah! iată-mă-s în fine pe pragul fericirei,</p>
               <p>Unde m-așteapt-averea și îngerul iubirei!</p>
               <p>Nastasi Bursuflescu supus se-nchină mie</p>
               <p>Și cere să mă scape de trista văduviei</p>
               <p>De-acum în avere,</p>
               <p>În dulce plăcere</p>
               <p>Am să viețuiesc,</p>
               <p>De astăzi aice,</p>
               <p>Stăpînă ferice</p>
               <p>Eu am să domnesc.</p>
               <p>Cădeți, voi, negre haine de doliu și jale!</p>
               <p>Periți, voi, gânduri triste, din vesela mea cale!</p>
               <p>Nastasi Bursuflescu pe frunte-amantei sale</p>
               <p>Va pune o cunună de flori de portocale.</p>
               <p>Ah! inima-mi saltă</p>
               <p>Și mintea-mi s-exaltă</p>
               <p>Cuprinse de-amor,</p>
               <p>Mă simt sprintioară,</p>
               <p>Ca orișice zboară,</p>
               <p>Ca flutur ușor.</p>
               <p>Căci eu în avere</p>
               <p>Și-n dulce plăcere</p>
               <p>Știu c-am să trăiesc.</p>
               <p>De-acum eu aice</p>
               <p>Stăpînă ferice</p>
               <p>Am să-mpărățesc!</p>
               <p>SCENA VIII[modifică]</p>
               <p>TARSIȚA, BURSUFLESCU (in toaletă esagerată), LUNCEANU</p>
               <p>BURSUFLESCU (vine alergînd și se oprește la mijlocul scenei): Ah! doamna mea! Ce fericire!… Dați-mi voie! (Declamă:)</p>
               <p>Dup-o lungă așteptare chiar de astăzi dimineață,</p>
               <p>Te văd, zînă prea frumoasă, c-ai intrat ici…</p>
               <p>HARȚĂ (după gard, strigă): La coteață!…</p>
               <p>TARSIȚA: La coteață!</p>
               <p>BURSUFLESCU: Nu băgați de seamă… Harță răzășul își adună rudele… Dați-mi voie! (Declamă:)</p>
               <p>Inima-mi se-nflăcărează, cînd privesc a voastră față.</p>
               <p>Universul în mirare vă proclamă…</p>
               <p>HARȚĂ (după gard, strigă): Hale, rață!</p>
               <p>TARSIȚA: Rață!</p>
               <p>BURSUFLESCU: Ucigă-l crucea de răzăș!… Nu vă potriviți, doamna mea!</p>
               <p>TARSIȚA: Da bine, ce însemnează?</p>
               <p>BURSUFLESCU: Harță se ceartă cu rățoiul cel pestriț… D-le primar, ai adus registrul de căsătorie?</p>
               <p>LUNCEANU: Ba nu, domnule.</p>
               <p>BURSUFLESCU: Binevoiește, te rog, a-l aduce îndată, ca să îndeplinim formalitățile…</p>
               <p>LUNCEANU: Prea bine, mă duc și mă întorc îndată cu el. (Iese prin dreapta.)</p>
               <p>SCENA IX[modifică]</p>
               <p>TARSIȚA, BURSUFLESCU, HARȚĂ (după gard)</p>
               <p>BURSUFLESCU (foarte uimit): În fine… suntem singuri… Singuri! Nu ne vede decît seninul ceriului… care ne zîmbește… din naltul ceriului… unde ca niște ochi deschiși… stelele ceriului… mă cuprind de o fericire… de o uimire (i se leagă limba) care mă uimește.</p>
               <p>TARSIȚA: Liniștește-te, amice, și fii felice… din toată felicitatea cea mai fericită, căci și sufletul meu… plană în regiunile ceriului… care ne privește… din naltul ceriului… unde stelele ceriului… (Se perde.)</p>
               <p>BURSUFLESCU (cu foc): Destul… destul, îngere! Nu mă face să mor. (Scapătă din picioare.) Hai să ne punem pe laiță… (În parte.) De cînd sînt, n-am pățit ceea ce pățesc acum… mi s-au tăiat picioarele. (Se pun amîndoi pe laița de sub copac și caută lung unul la altul.)</p>
               <p>BURSUFLESCU: Ah! nu coborî ochii, zînă!… Lasă-mă să mă oglindesc în ei… să mă scald în văpaia lor voluptoasă.</p>
               <p>TARSIȚA (cochetînd): Mi-i frică… ai niște căutături așa de aprinse…</p>
               <p>BURSUFLESCU: Amorul dă foc. Amorul… Ah! privește cum natura-i calmă!… Cum verdeața înverzește pe… verzele cîmpii ale naturei… Nu simți că parcă ne cade pe frunte o mană…</p>
               <p>TARSIȚA (tresărind): Vai de mine!… ce mi-a căzut pe gît? (Se pleacă.)</p>
               <p>BURSUFLESCU (admirînd gîtul Tarsiței): O omidă! (Ia omida.) Fericită dihanie! ai atins gîtul de ivoriu al zînei!</p>
               <p>TARSIȚA (scărpinîndu-se): Valeu!… că rău mă mănîncă.</p>
               <p>BURSUFLESCU (urmînd cu sentiment): Auzi freamătul frunzelor, armoniile naturei, care serbează amorul nostru?</p>
               <p>HARȚĂ (după gard, amuță un cîne, cinele latră și o mîță miorlăiește).</p>
               <p>TARSIȚA (astupîndu-și urechile): Ce-i asta? Ce-i asta?…</p>
               <p>BURSUFLESCU: Nu vă spărieți… Dulăul lui Harță îi în discuție politică cu motanul!</p>
               <p>Trio</p>
               <p>BURSUFLESCU</p>
               <p>Ah! gingașă Muză!</p>
               <p>Porți raiul pe buză.</p>
               <p>TARSIȚA</p>
               <p>(cochetînd)</p>
               <p>De-l port, îl port, zău,</p>
               <p>Pentru-amantul meu.</p>
               <p>HARȚĂ</p>
               <p>(după gard)</p>
               <p>Fost-a cînd a fost,</p>
               <p>Ș-acu-i lucru prost.</p>
               <p>BURSUFLESCU</p>
               <p>Ah! fragedă Muză,</p>
               <p>Lasă pe-a ta buză Să-l culeg.</p>
               <p>TARSIȚA</p>
               <p>Ba, ba.</p>
               <p>HARȚĂ</p>
               <p>(după gard)</p>
               <p>Tronc, Marico, fa!</p>
               <p>(Împreună.)</p>
               <p>BURSUFLESCU și TARSIȚA</p>
               <p>(furioși)</p>
               <p>Nu mai este de trăit</p>
               <p>Cu-astfel de vecini mojici.</p>
               <p>Harță-i de nesuferit,</p>
               <p>Trebuie-alungat de-aici.</p>
               <p>HARȚĂ</p>
               <p>(după gard)</p>
               <p>Frunză verde cardama,</p>
               <p>Fa, Marico leleo, fa,</p>
               <p>Fost-ai fost pe cind ai fost</p>
               <p>Ș-ai rămas un lucru prost.</p>
               <p>BURSUFLESCU</p>
               <p>(tare)</p>
               <p>Bade Harță!</p>
               <p>HARȚĂ</p>
               <p>(după portiță)</p>
               <p>Ce poftești?</p>
               <p>BURSUFLESCU</p>
               <p>Tacă-ți gura în sfirșit;</p>
               <p>Strigi ca surzii.</p>
               <p>HARȚĂ</p>
               <p>(după portiță)</p>
               <p>Iaca, mă!</p>
               <p>BURSUFLESCU</p>
               <p>Și pe noi ne-ai asurzit.</p>
               <p>HARȚĂ</p>
               <p>(după portiță)</p>
               <p>Mare poznă!</p>
               <p>BURSUFLESCU</p>
               <p>Ai tăcut?</p>
               <p>HARȚĂ</p>
               <p>(după gard)</p>
               <p>Am tăcut.</p>
               <p>BURSUFLESCU</p>
               <p>Așa, prea bine.</p>
               <p>De nu, bade, chiar acum o-mplinești tu cu mine.</p>
               <p>(Cătră Tarsița)</p>
               <p>Scumpul meu odor,</p>
               <p>Ești chiar un bujor.</p>
               <p>HARȚĂ</p>
               <p>(după gard)</p>
               <p>Fost-a cînd a fost</p>
               <p>Ș-acu-i lucru prost.</p>
               <p>BURSUFLESCU</p>
               <p>Ah! plăcută floare,</p>
               <p>Lasă-mă cu-amoare</p>
               <p>S-o respir …</p>
               <p>TARSIȚA</p>
               <p>Ba, ba …</p>
               <p>HARȚĂ</p>
               <p>(după gard)</p>
               <p>Tronc, Marico, fa!</p>
               <p>(Împreună.)</p>
               <p>BURSUFLESCU și TARSIȚA</p>
               <p>Nu mai este de trăit</p>
               <p>Cu-astfel de vecini mojici.</p>
               <p>Harță-i de nesuferit,</p>
               <p>Trebuie-alungat de-aici.</p>
               <p>HARȚĂ</p>
               <p>(după gard)</p>
               <p>Ce-a fost verde s-a uscat,</p>
               <p>Florile s-au scuturat.</p>
               <p>Fost-ai, bade, cînd ai fost</p>
               <p>Ș-ai rămas un lucru prost.</p>
               <p>TARSIȚA: Ei! apoi nu mai este de suferit!</p>
               <p>BURSUFLESCU: Nu… umfla-l-ar Rusaliile!</p>
               <p>TARSIȚA: De ce nu te dezberi de dînsul?</p>
               <p>BURSUFLESCU: Am cercat să-i cumpăr răzășia, dar hoțul cere scump… cît nu face.</p>
               <p>TARSIȚA: Scump, nescump, îți declar, d-le Bursuflescu, că nu mă mărit, dacă nu-i depărta pe Harță din vecinătate.</p>
               <p>BURSUFLESCU (cu rugăminte): Tarsițo!</p>
               <p>TARSIȚA (maiestoasă): Am spus! (Iese furioasă prin fund.)</p>
               <p>BURSUFLESCU (urmînd-o pănă-n fund): Tarsițo!… (Reviind.) S-a dus furioasă… Are dreptate zîna! (Arătînd casa lui Harță.) Hoțul dracului!… o face înadins… De-oi ști chiar că m-oi calici, trebuie să mîntui numaidecît cu el… (Strigă.) Harță, măi Harță!</p>
               <p>SCENA X[modifică]</p>
               <p>BURSUFLESCU și HARȚĂ</p>
               <p>HARȚĂ: Aud, domnule.</p>
               <p>BURSUFLESCU: Vină-ncoace… ascultă: mi-ai cerut cinci mii de lei pe peticul tău de răzășie… Fie!… îți dau cinci mii, numai să te duci dracului pomană.</p>
               <p>HARȚĂ: Cinci mii?… opt mii vrei să zici, d-le?</p>
               <p>BURSUFLESCU: Cum opt mii? Dar n-ai spus tu mai dinioare că vrei cinci?… Cinci! (Îi dă tifla.)</p>
               <p>HARȚĂ: Degeaba îmi dai tifla, domnule, că mai gios. de opt mii, nici o para frîntă.</p>
               <p>BURSUFLESCU (în parte): Ce l-aș ciomăgi! (Tare.) Măi Hărțușorule, fii om de omenie.</p>
               <p>HARȚĂ: Chiar de m-ai săruta, domnule, nu pot… moșioara mea de baștină, cu perjerie…</p>
               <p>BURSUFLESCU: Nu vrei?</p>
               <p>HARȚĂ: Nu.</p>
               <p>BURSUFLESCU: Ghidi, hoț șiret!… Ai înțeles că am. nevoie să mă dezbăr de vecinătatea ta…</p>
               <p>HARȚĂ (făcînd că se mînie): Să te dizbări? dar ce sînt eu, boală?</p>
               <p>BURSUFLESCU: Vătămătură!…</p>
               <p>HARȚĂ: Dacă-i așa treaba, nu vînd… sluga d-tale. (Vre să iasă.)</p>
               <p>BURSUFLESCU: Ei! lasă. Harță, c-am glumit… Nu tesupăra… (În parte.) Să videți că o să fiu silit a-i face și curte acum.</p>
               <p>HARȚĂ (în parte): Vine drăguș la căuș.</p>
               <p>BURSUFLESCU: Șepte mii ai zis?</p>
               <p>HARȚĂ: Ba… Opt și cinci sute.</p>
               <p>BURSUFLESCU: Hai!… ți-i dau… adă mîna-ncoaci… Noroc să deie Dumnezeu!… dar să peri îndată, de lîngă grădina mea… Auzi? (în parte.) M-am. calicit!</p>
               <p>HARȚĂ (în parte): Păcat că nu l-am opintit mai sus. cu tîrgu.</p>
               <p>SCENA XI[modifică]</p>
               <p>BURSUFLESCU, HARȚĂ, LUNCEANU</p>
               <p>LUNCEANU: D-le Bursuflescu… iată registrul… cînd îi pofti…</p>
               <p>BURSUFLESCU: Mai pe urmă, mai pe urmă, d-le primar. Acum fă bine de te-ntoarce la cancelarie ca să-mi redigi un act de vînzare a răzășiei lui Harță, în preț de 8500 lei, și cu condiție să mi-o deie îndată în stăpînire.</p>
               <p>LUNCEANU: Prea bine, domnule… să-ți fie cu noroc. (Iesă.)</p>
               <p>BURSUFLESCU: Foarte-ți mulțămesc… scump noroc!</p>
               <p>HARȚĂ (în parte): Puteam să-l sui pănă la zece mii.</p>
               <p>BURSUFLESCU (în parte): Merg sâ duc veste bună Tarsițăi, ca s-o împac. Și de acum zîna-i a mea!… Am scăpat de Harță!</p>
               <p>BURSUFLESCU</p>
               <p>Bade Harță, stăi pe loc,</p>
               <p>Eu mă-ntorc aici cu bani.</p>
               <p>HARȚĂ</p>
               <p>Hai! să-ți fie cu noroc,</p>
               <p>Să trăiești întru mulți ani.</p>
               <p>BURSUFLESCU</p>
               <p>Noroc! însă scump mă ține</p>
               <p>Titlul de proprietar.</p>
               <p>HARȚĂ</p>
               <p>Scump, însă ia seama bine</p>
               <p>C-ai ajuns a fi perjar.</p>
               <p>(Împreună.)</p>
               <p>BURSUFLESCU</p>
               <p>(în parte)</p>
               <p>Ghidi, hoț șiret,</p>
               <p>Bun de ciomăgit!</p>
               <p>Răzășia lui,</p>
               <p>Zău, m-a calicit.</p>
               <p>(Iese prin fund.)</p>
               <p>HARȚĂ</p>
               <p>(în parte)</p>
               <p>Ama! cap de cuc!</p>
               <p>Bine l-am sucit;</p>
               <p>Și ca pe un năuc</p>
               <p>Ți l-am învîrtit.</p>
               <p>(Se aude în dreapta glasul Măriucăi.)</p>
               <p>HARȚĂ: Iaca Măriuca!… Se întoarce de la izvoare cu pînza… Veselă păsăruică!… Am s-o pun în cușcă; dar păn-atunci hai să scutur de colb ispisoacele răzășiei. (Iese pe portiță zicînd:) 8500 lei un petec!… (Bufnește de rîs.)</p>
               <p>SCENA XII[modifică]</p>
               <p>MĂRIUCA (întră cu valul de pînză pe cap)</p>
               <p>MĂRIUCA: Iată-mă-s iar eu… mi-am spălat din nou valul de pînză și acum s-o întind la soare… cole pe iarbă verde. (Întinde pînza cîntînd:)</p>
               <p>I</p>
               <p>Măriuca-i româncuță</p>
               <p>Toți flăcăilor drăguță,</p>
               <p>Ea se scoală dimineața</p>
               <p>Și-n izvor își scaldă fața,</p>
               <p>Apoi pune la cosițe</p>
               <p>Două flori de garofițe</p>
               <p>Și la sînu-i busuioc,</p>
               <p>Să dea inimilor foc.</p>
               <p>Iarna toarce la fuioare,</p>
               <p>Țese firu-n țesătoare,</p>
               <p>Apoi vara-n foc de soare</p>
               <p>Bate pînza la izvoare.</p>
               <p>Și cu dînsa fata-și coasă</p>
               <p>Cămeșuică de mireasă,</p>
               <p>C-a s-o poarte cu noroc,</p>
               <p>Să dea inimilor foc.</p>
               <p>SCENA XIII[modifică]</p>
               <p>MĂRIUCA, BURSUFLESCU (vine alergînd, se împedică)</p>
               <p>BURSUFLESCU: Ce-i asta?</p>
               <p>MĂRIUCA: Nu călca pînza… nu călca.</p>
               <p>BURSUFLESCU: Da ce-i asta?</p>
               <p>MĂRIUCA: Nu călca, domnule… că acu am spălat-o.</p>
               <p>BURSUFLESCU: Da cine ți-a dat voie să-ți întinzi pînza aici?</p>
               <p>MĂRIUCA: Iaca vorbă!… Aici am uscat totdeauna… și an, și anțărț.</p>
               <p>BURSUFLESCU: Ce anțărț?… Nu știi tu că acum eu sînt stăpîn aici?</p>
               <p>MĂRIUCA: Ș-apoi?</p>
               <p>BURSUFLESCU: Apoi cum îndrăznești pe pămîntul meu?…</p>
               <p>MĂRIUCA: Iaca… ai vorbit de te-ai pripit… Doar n-am să-ți mănînc pămîntul…</p>
               <p>BURSUFLESCU: Aud? încă te și obrăznicești?… Na pînză, dacă-i așa. (Calcă pe pînză.)</p>
               <p>MĂRIUCA: Nu călca, nu călca!</p>
               <p>BURSUFLESCU (tropăind pe pînză): Na, na, na!</p>
               <p>MĂRIUCA: Ian vezi-l, bată-l crucea nebun!… Vai, mînca-te-ar cioarele… (Trage de capătul pînzei.)</p>
               <p>BURSUFLESCU (căzînd): Valeu! m-am stîlcit!</p>
               <p>MĂRIUCA (furioasă, plîngînd): Auzi, să-și facă el rîs de lucrul meu!… (Înfășură cu pînza pe Bursuflescu, care cearcă în zadar a să scula.) Ian să te satur eu de gioc pe pînzele fetelor…</p>
               <p>BURSUFLESCU: Șezi, fa!</p>
               <p>MĂRIUCA: Ba nu, mangositule… am să te înfăș ca pe plozi.</p>
               <p>BURSUFLESCU: Fa, nebuno, mă înăduși…</p>
               <p>MĂRIUCA (plîngînd tare): Înăduși-te-ar ielile, hăihuiule!</p>
               <p>SCENA XIV[modifică]</p>
               <p>BURSUFLESCU, MĂRIUCA, HARȚĂ</p>
               <p>HARȚĂ: Da ce este aici?… Ce plîngi, Măriucă?</p>
               <p>MĂRIUCA: Cum n-oi plînge, bădică, dacă vine bazaochiul ista de-mi tăvălește pînza cu picioarele lui… gioacă pe dînsa ca un curcan șuierat.</p>
               <p>BURSUFLESCU (sculîndu-se): Ei! lasă, fa, că te-oi drege eu.</p>
               <p>MĂRIUCA (adunîndu-și valul): Ba-i drege tu. pe cine ai mai dres, stropșitule… Iaca, iar trebuie să clătesc valu la fîntînă.</p>
               <p>HARȚĂ: Lasă-l dracului, Măriucă…</p>
               <p>BURSUFLESCU: Pe mine?</p>
               <p>HARȚĂ: Ba valu… N-ai noroc azi, dragă.</p>
               <p>MĂRIUCA: Așa se vede, bădică… Dacă-i lumea plină de sturluibați… (Se duce de se pune pe laiță și așează pînza-n val.)</p>
               <p>BURSUFLESCU: Ce fată-i asta, bade Harță?</p>
               <p>HARȚĂ: O biată orfană crescută de mine.</p>
               <p>BURSUFLESCU: Ră creștere i-ai dat… Auzi, să mă înfeșe la vîrsta mea!</p>
               <p>HARȚĂ: Nu te mai potrivi, domniile… Adus-ai banii?</p>
               <p>BURSUFLESCU: Prețul răzășiei?… Cum nu!… Iată 500 lei în capăt.</p>
               <p>HARȚĂ: 500 și opt mii?…</p>
               <p>BURSUFLESCU: Care 8000? Unde a fost vorba de 8000? (Scoate un cuțitaș țărănesc din buzunar.)</p>
               <p>HARȚĂ: Ha, ha, ha… Glumeț mai ești, domnule?</p>
               <p>BURSUFLESCU (jucîndu-se cu cuțitașul): Așa-s eu, bade Harță.</p>
               <p>HARȚĂ: Iaca cosorul meu! Unde l-ai găsit, domnule?</p>
               <p>BURSUFLESCU: Ce?</p>
               <p>HARȚĂ: Cosorul meu, ista… (Arată cuțitașul.)</p>
               <p>BURSUFLESCU: Îi al d-tale? Ești sigur?</p>
               <p>HARȚĂ: Cum nu?… Tot satul îl știe.</p>
               <p>BURSUFLESCU: Unde l-am găsit?… (Schimbindu-și tonul.) A! hoțule! sari noaptea peste gardul viei ca să-mi furi poama?</p>
               <p>MĂRIUCA (în parte): Ce zice?</p>
               <p>HARȚĂ: Eu?</p>
               <p>BURSUFLESCU: Tu, tu… Cine altul?</p>
               <p>HARȚĂ: Da să n-am parte…</p>
               <p>BURSUFLESCU: Taci, minciunosule… Chiar acum a venit vierul și mi s-a jăluit că în toate nopțile îi fură, nu știe cine, poame cu cofele… Tu ești furul…</p>
               <p>HARȚĂ: Pușche pe limbă-ți, domnule.</p>
               <p>BURSUFLESCU: Tu… Căci vierul ți-a găsit cuțitașul la piciorul unui butuc.</p>
               <p>MĂRIUCA (în parte): Vai de mine, ce poznă am făcut!</p>
               <p>HARȚĂ: Domnule…</p>
               <p>BURSUFLESCU: Taci din gură, potlogariule… Te-oi învăța eu să te anini de proprietatea altuia, am să te duc în Criminal.</p>
               <p>HARȚĂ (spăriet): Pe mine, în Cri…</p>
               <p>MĂRIUCA (cu mirare, în parte): minal?</p>
               <p>HARȚĂ: Să nu faci un păcat ca aista, cucoane, că, zău, nu-s vinovat.</p>
               <p>BURSUFLESCU (arătînd cuțitașul): Iată dovada care te osîndește.</p>
               <p>HARȚĂ (plecînd capul): Am pățit-o!</p>
               <p>BURSUFLESCU (în parte): L-am umplut de spăriet… minunat!</p>
               <p>HARȚĂ: Și bine, cucoane, nu-i chip de tocmală?</p>
               <p>BURSUFLESCU: Ba este unul, dacă. n-ai fi îndărătnic.</p>
               <p>HARȚĂ: Care?</p>
               <p>BURSUFLESCU: Îmi dai răzășia cu 500 de lei?</p>
               <p>HARȚĂ: Ți-o dau, numai adâ cuțitașul. (Întinde mîna.)</p>
               <p>BURSUFLESCU: Ba nu, măi badeo; să facem hîrtiile mai întîi… (În parte.) Îl țîn la mînă.</p>
               <p>HARȚĂ (în parte): Ciocoiul dracului!</p>
               <p>MĂRIUCA (în parte): Cum să-l scap pe bietul bădică?</p>
               <p>SCENA XV[modifică]</p>
               <p>MĂRIUCA, BURSUFLESCU, HARȚĂ, LUNCEANU</p>
               <p>LUNCEANU: Iaca actul de vînzare, domnule Bursuflescu… e gata.</p>
               <p>BURSUFLESCU: Trebuie schimbat, dragă Luncene.</p>
               <p>LUNCEANU: Iar!</p>
               <p>BURSUFLESCU: Badea Harță, care-i crcștin cu frica lui Dumnezeu, a avut mustrare de cuget și mi-a lăsat răzășia lui cu 500 de lei… pe cît face… Nu-i așa, jupîne Harță?</p>
               <p>HARȚĂ (obosit): O fi. (În parte.) Mă ia și în trii parale, ciocoiul.</p>
               <p>BURSUFLESCU: Mergi, primărașule, de prefă actul, te rog.</p>
               <p>LUNCEANU: Bucuros.</p>
               <p>BURSUFLESCU: Sau mai bine, hai cu mine, ca sâ ți-l dictez eu însumi într-un stil mai poetic. Să ne videm sănătoși, cumătre Harță… (În parte.) L-am pus în cofă pe răzăș. (Iese prin fund împreună cu Lunceanu.)</p>
               <p>SCENA XVI[modifică]</p>
               <p>HARȚĂ și MĂRIUCA</p>
               <p>HARȚĂ: Mi-o întors șurubu… ba încă bine. N-am ce zice.</p>
               <p>MĂRIUCA (în parte): Bietu bădică!… cît e de mâhnit!</p>
               <p>HARȚĂ: Da cine dracu s-o dus în via lui cu cosoru meu?</p>
               <p>MĂRIUCA (apropiindu-se): Eu, bădică…</p>
               <p>HARȚĂ: Tu?</p>
               <p>MĂRIUCA: Eu!… de-oi ști că mă-i da pe ușă afară, ți-oi spune tot… De cîte ori treceam pe lîngă via boierească, poama-mi făcea cu ochiul; ș-așa, nu mai tîrziu decît astă-noapte, m-o împins păcatu de-am sărit gardu, și cum tăiam struguri cu cosorul d-tale, m-o spăriet un cîne ș-am scăpat cosorul în vie. Aista-i tot adevărul. Dar de-oi mai sări eu garduri de azi înainte, să rămîn fată mare. Eu ți-am făcut șotia, bădică; eu sînt greșită… Na, bate-mă… bate-mă… Nu mă bați?</p>
               <p>HARȚĂ: Drace-mpelițat!… Nu te-am bătut cînd erai mică, și tocmai acum oi să te bat?</p>
               <p>MĂRIUCA (uimită): Alei! bădică… ești bun ca sînul mamei.</p>
               <p>MĂRIUCA</p>
               <p>Bădiță dragă, îți sînt greșită;</p>
               <p>Cu a mea faptă te-am întristat ;</p>
               <p>Tu cu blîndeță nemărginită</p>
               <p>Îmi zîmbești dulce și m-ai iertat!</p>
               <p>HARȚĂ</p>
               <p>Dar, Măriucă, tu ești greșită,</p>
               <p>Cu a ta faptă m-ai întristat,</p>
               <p>Însă, copilă, îmi ești iubită</p>
               <p>Și chiar din suflet eu te-am iertat.</p>
               <p>(Împreună.)</p>
               <p>MĂRIUCA</p>
               <p>Bădiță dragă etc.</p>
               <p>HARȚĂ</p>
               <p>Dar, Măriucă etc.</p>
               <p>MĂRIUCA (ștergîndu-și ochii): Iaca iar îmi vine să plîng.</p>
               <p>HARȚĂ: Nu te măhni, copilă hăi, că doar nu mi-ai vrut răul cînd ai luat un strugur de poamă. Slavă Domnului! în țara noastră cel ce are dă cu mulțămire celui ce n-are! Trebuie să fie cineva un frige-linte ca d-nu Bursuflescu, pentru ca să facă gură pentru un strugur.</p>
               <p>MĂRIUCA: O Doamne, cînd i s-ar părăgini via.</p>
               <p>HARȚĂ: L-aș face eu să-i ducă dorii, dacă n-ar avea cosoru meu la mînă.</p>
               <p>MĂRIUCA: Numai atîta trebuie?… Lasă pe mine că ți-l scot eu de la dînsu.</p>
               <p>HARȚĂ: Cum?</p>
               <p>MĂRIUCA: Îi vide… Iaca vine cucoana cea văduvă, care ședea cu săptămînele la cucoana Săftica, păn-a nu scăpăta biata bătrînă. Mă rog, adevărat e, bădică, că se mărită cu Bursuflescu?</p>
               <p>HARȚĂ: Așa se vorbește.</p>
               <p>MĂRIUCA: Dacă-i așa, fugi degrabă și mă lasă singură cu ea.</p>
               <p>HARȚĂ: Da ce ai de gînd să faci?</p>
               <p>MĂRIUCA: Să te scap de nevoie… Fugi iute. (Harfă iese pe portiță, împins de spate de Măriuca.)</p>
               <p>SCENA XVII[modifică]</p>
               <p>MĂRIUCA și TARSIȚA</p>
               <p>TARSIȚA (veselă): Bursuflescu mi-a adus veste că a isprăvit tîrgul cu Harță și că de azi înainte visurile mele poetice nu vor mai fi îngînate de miorlăitul motanilor și de urletul dulăilor… Cît mă iubește Nastasachi!</p>
               <p>MĂRIUCA (oprindu-se): Sărut mîna, cuconiță.</p>
               <p>TARSIȚA: Ce copilă-i asta?</p>
               <p>MĂRIUCA: Nu mă cunoști, cuconiță?</p>
               <p>TARSIȚA: Nu, nicidecum.</p>
               <p>MĂRIUCA: Eu sînt Măriuca.</p>
               <p>TARSIȚA: Care Măriucă?</p>
               <p>MĂRIUCA: Știi… Măriuca, fina cucoanei Săfticăi… Eu mă găsam colo sus în copacul ista, de culegeam mere, acu două luni, cînd d-ta ședeai pe laiță cu d-nu Alecu… nepotu nînașei.</p>
               <p>TARSIȚA (îngrijită): Ce zici?</p>
               <p>MĂRIUCA (rîzînd încet): Ba încă mi-aduc aminte că am scăpat un măr din sîn, de-a căzut buf! în spinarea cuconașului… Cuconașul era plecat și-ți vorbea la ureche… știi, cuconiță.</p>
               <p>TARSIȚA: Nu-mi aduc aminte…</p>
               <p>MĂRIUCA: Da cum. Doamne, . iartă-mă?… Cuconașul îți zicea că te iubește: (imitînd) „Ah!… te iubesc… Îngerașule… fie-ți milă… mă rog matale” și îți săruta mînile cu foc… și d-ta le lăsai să le sărute… Știi, cuconiță.</p>
               <p>TARSIȚA (in parte): Ne-a văzut drăcoaica. (Tare.) Bine, bine… taci și să nu pomenești nimănui de ce ai văzut.</p>
               <p>MĂRIUCA: Nici d-lui Bursuflescu?</p>
               <p>TARSIȚA: Lui încă mai puțin… Dar poate că ai ceva de cerut de la mine, dragă Măriucă?… Spune… vrei ceva?… (O dismeardă.)</p>
               <p>MĂRIUCA: Am, cuconiță… Te-aș ruga, dacă nu ți-ar fi cu supărare, să-mi scoți de la boieriu un cuțitaș, care mi l-o luat zăloagă.</p>
               <p>TARSIȚA: Un cuțitaș?</p>
               <p>MĂRIUCA: Așa… un cosor de vie… Însă vezi d-ta… să-l iei cu meșteșug… să nu priceapă…</p>
               <p>TARSIȚA (zîmbind): Da pentru ce?</p>
               <p>MĂRIUCA: Că de l-îi cere, n-a vre să ți-l deie… Iaca vine domnu Bursuflescu… eu merg să mă ascund după portiță… să te văd, cuconiță, dacă ești meșteră. (Iese și se pune după portiță.)</p>
               <p>TARSIȚA (în parte): Curioasă fată!</p>
               <p>SCENA XVIII[modifică]</p>
               <p>TARSIȚA, BURSUFLESCU, MĂRIUCA (după portiță)</p>
               <p>BURSUFLESCU: Ah! scumpa mea Muză, te caut peste tot locul… am crezut că te-a răpit Apolon.</p>
               <p>TARSIȚA: Ah! știi prea bine, tiranule, că alt Apolon nu există pentru mine decît Nastasachi Bursuflescu.</p>
               <p>BURSUFLESCU (sărutîndu-i mîna): Este o fee!</p>
               <p>TARSIȚA: Valeu!… mi-ai frînt degitele… ce ai în mînă?</p>
               <p>BURSUFLESCU (arătînd cuțitașul): Nimic… un cuțitaș prost, însă de mare valoare.</p>
               <p>TARSIȚA: Ian să-l văd.</p>
               <p>BURSUFLESCU (băgînd cuțitașul în buzunar): Nu merită să atingă o mînă de crin ca a d-tale.</p>
               <p>TARSIȚA (în parte): Nu vre să-l deie.</p>
               <p>BURSUFLESCU: Tarsiță… dă-mi voie să-ți zic Tarsiță…</p>
               <p>TARSIȚA: Îți dau voie, Nastasachi.</p>
               <p>BURSUFLESCU: Tarsiță, haide să ne punem pe laița cea de sub copac.</p>
               <p>TARSIȚA (coborînd ochii): Pentru ce?</p>
               <p>BURSUFLESCU: Pentru ca să începem acel duo amoros, care a fost întrerupt mai dinioare prin miorlăitul motanului lui Harță. Am multe de spus, căci inima mea debordă.</p>
               <p>TARSIȚA: Hai dacă vrei… Nu am nimic de refuzat fidanțatului meu… Dă-mi brațul.</p>
               <p>BURSUFLESCU (dîndu-i brațul și indreptindu-se spre laiță): Ah!…</p>
               <p>TARSIȚA (oprindu-se lîngă laiță): Vai de mine!</p>
               <p>BURSUFLESCU (spăriet): Ce este?</p>
               <p>TARSIȚA: Mi s-a umflat piciorul în botină și nu pot călca… (se văietă) mă curmă găitanul.</p>
               <p>BURSUFLESCU: Scoate botina… (Plecîndu-se.) Dă-mi voie să-ți ajut.</p>
               <p>TARSIȚA: Nu pune mîna… că nu sîntem cununați… Lasă că mi-o scot eu. (Se întoarce cu spatele la Bursuflescu, se pleacă și se face că deznoadă șiretul de la botină.)</p>
               <p>BURSUFLESCU (in estaz): Ce talie de silfidă!.. .parcă-i o floare îndoită de suflul aurorei. (Se uimește.) O zar… na… ca… de… (I se leagă limba.)</p>
               <p>TARSIȚA: Na… c-am înnodat șiretul. (Se văietă.) Ah! ah!… rău mă doare!… Îmi vine să leșin.</p>
               <p>BURSUFLESCU: Taie șiretul… taie-l.</p>
               <p>TARSIȚA: N-am foarfeci.</p>
               <p>BURSUFLESCU (dîndu-i cuțitașul): Iaca un cuțitaș.</p>
               <p>TARSIȚA: Ah! îți mulțămesc… Însă de-oi scoate botina, am să rămîn numai în colțun…</p>
               <p>BURSULESCU: Alerg iute să-ți aduc papucii de sus.</p>
               <p>TARSIȚA: Aleargă, scumpul meu, aleargă.</p>
               <p>BURSUFLESCU: M-am dus. (Iese iute prin fund.)</p>
               <p>MĂRIUCA (arătîndu-se la portiță, în parte): Meșteră-i cuconița!… (Tare.) Cuconiță…</p>
               <p>TARSIȚA: A! tu ești, Măriucă?</p>
               <p>MĂRIUCA: Adă degrabă cuțitașu, pănă nu vine boieriul.</p>
               <p>TARSIȚA: Na, și fugi.</p>
               <p>MĂRIUCA: Să-ți spun drept, cuconiță… meșteră ești! (Ieșind pe portiță.) Bădică, bădică…</p>
               <p>HARȚĂ (după portiță): Ce-i, fa?</p>
               <p>MĂRIUCA: Iaca cosoru.</p>
               <p>HARȚĂ: Alei! (Se aude un sărutat și Măriuca rîzînd.)</p>
               <p>BURSUFLESCU (aducînd o păreche de papuci): Iaca, iaca papucii… am alergat de m-am umplut de suflet. (Gîftie.)</p>
               <p>TARSIȚA: Merci, scumpul meu… acum nu mă mai. doare… am diznodat șiretul.</p>
               <p>BURSUFLESCU: A! bravo!… da unde-i cuțitașul?</p>
               <p>TARSIȚA: Care cuțitaș? Știu eu… l-ai luat cu d-ta</p>
               <p>BURSUFLESCU: Eu? (Își pipăie buzunarul.) Să-l fi. prăpădit? Nu se poate… unde să fie?</p>
               <p>SCENA XIX[modifică]</p>
               <p>TARSIȚA. BURSUFLESCU, HARȚĂ, MĂRIUCA</p>
               <p>HARȚĂ (în parte, arătînd cuțitașul): Mi-o venit apă la moară.</p>
               <p>BURSUFLESCU: Iaca și Harță, iubitul meu vecin… ai venit la bani, hoțule… să iei bani cu dimerlia… așa-i?</p>
               <p>HARȚĂ: Apoi dă, domnule… cine fuge de ochiu dracului?</p>
               <p>BURSUFLESCU: Ei! na, ca să nu te fac să aștepți mai mult… mie-mi place să plătesc peșin… Iaca 500 de lei… (Scoate punga.)</p>
               <p>HARȚĂ: 500 lei arvună?… dar ceialalți cînd mi-i numeri?</p>
               <p>BURSUFLESCU (rîzînd): Care ceialalți, ghidușule?</p>
               <p>HARȚĂ: Cei zece mii, prețul răzășiei, după tocmală.</p>
               <p>BURSUFLESCU: Ce tocmală?… N-a fost vorba de 500 de lei?</p>
               <p>HARȚĂ: Vrei să rîzi, domnule? Fie! hai să rîdem. (Măriucăi.) Rîde, fa!</p>
               <p>(Harfă și Măriuca rîd cu hohot.)</p>
               <p>BURSUFLESCU (îngrijăt, caută prin buzunar): Măi Harță, se vede că ai uitat cosorul!</p>
               <p>HARȚĂ: Ce cosor, domnule?</p>
               <p>BURSUFLESCU: Știi? Dovada! (În parte.) Unde dracu l-am pus?</p>
               <p>HARȚĂ: Dovada? Înțălegi tu ceva, Măriucă?</p>
               <p>MĂRIUCA: Ba cît hăciul… o fi vro cimilitură.</p>
               <p>BURSUFLESCU: Cosorul, măi, care l-ai prăpădit în via me.</p>
               <p>HARȚĂ: Eu? (Arătînd cuțitașul.) Iaca cosorul meu, d-le.</p>
               <p>BURSUFLESCU: La tine-i? Cum de se găsește la tine, hoțule?… Mi l-ai furat din buzunar?</p>
               <p>HARȚĂ: Ei!… am înțăles că d-tale nu-ți e de cumpărat răzășia… Bine. Hai, fa Măriucă.</p>
               <p>MĂRIUCA: Hai, bădică. (Vrea să iasă.)</p>
               <p>TARSIȚA: Stați! Ce este? Nu vă înțeleg.</p>
               <p>HARȚĂ: Ce să fie!… D-l Bursuflescu vroiește numaidecît să mă alunge de pe locul meu și acum nu vre să-mi plătească prețul tocmelei, adică 10500 lei… asta-i tot.</p>
               <p>BURSUFLESCU (furios): Zece sute cinci mii! Cîrjaliule!</p>
               <p>HARȚĂ: Ba zece mii cinci sute.</p>
               <p>QUATUOR</p>
               <p>BURSUFLESCU și TARSIȚA</p>
               <p>Zece mii, cinci sute de lei!</p>
               <p>Zece mii!… Ce-am auzit?</p>
               <p>Zece mii!… Pentr-un petic vrei</p>
               <p>Zece mii? … Harț, -ai nebunit.</p>
               <p>HARȚĂ MĂRIUCA</p>
               <p>Zece mii, cinci sule de lei,</p>
               <p>E un preț foarte potrivit.</p>
               <p>Zece mii! spune: vrei, nu vrei?</p>
               <p>Lucrul bun nu e scump plătit.</p>
               <p>BURSUFLESCU</p>
               <p>Mă Harță, vecine, să stăm la tocmală.</p>
               <p>HARȚĂ</p>
               <p>Tocmala-i făcută; nu-i loc de-nvoială.</p>
               <p>BURSUFLESCU</p>
               <p>Vrei două mii? Spune.</p>
               <p>HARȚĂ</p>
               <p>Ba nu.</p>
               <p>BURSUFLESCU</p>
               <p>Vrei trei mii?</p>
               <p>HARȚĂ</p>
               <p>Nu.</p>
               <p>BURSUFLESCU</p>
               <p>Trei și cinci?</p>
               <p>HARȚĂ</p>
               <p>Baiu.</p>
               <p>BURSUFLESCU</p>
               <p>Al naibii să fii!</p>
               <p>TARSIȚA</p>
               <p>Mai dă, Nastasachi.</p>
               <p>Foaia de titlu: broșura Peatra din casă, Iași, 1847.</p>
               <p>Începutul operetei Florin și Florica, în Foaia Societății, nr. 4, 1 apr. 1866.</p>
               <p>BURSUFLESCU</p>
               <p>Pe vrute, nevrute</p>
               <p>Îți dau cinci mii.</p>
               <p>HARȚĂ</p>
               <p>Baiul … Zece mii cinci sute!</p>
               <p>(Împreună.)</p>
               <p>BURSUFLESCU și TARSIȚA</p>
               <p>Zece mii, cinci sute de lei! etc.</p>
               <p>HARȚĂ și MĂRIUCA</p>
               <p>Zece mii cinci sute de lei! etc.</p>
               <p>TARSIȚA</p>
               <p>Vecine, creștine, fii om cu-omenie,</p>
               <p>Peste cinci mii, iată, adaog o mie.</p>
               <p>HARȚĂ</p>
               <p>Prea puțin, cucoană.</p>
               <p>TARSIȚA</p>
               <p>Opt mii nu voiești?</p>
               <p>HARȚA</p>
               <p>Nu.</p>
               <p>TARSIȚA</p>
               <p>Opt și cinci?</p>
               <p>HARȚĂ</p>
               <p>Baiu.</p>
               <p>TARSIȚA</p>
               <p>Prea mult te scumpești.</p>
               <p>MĂRIUCA</p>
               <p>Mai dă, cuconiță.</p>
               <p>TARSIȚA</p>
               <p>Să dau’ pe nevăzute?</p>
               <p>Ei! … zece mii…</p>
               <p>HARȚĂ</p>
               <p>Baiu … zece mii cinci sute!</p>
               <p>(Împreună.)</p>
               <p>BURSUFLESCU și TARSIȚA</p>
               <p>Zece mii cinci sute de lei! etc.</p>
               <p>HARȚĂ și MĂRIUCA</p>
               <p>Zece mii cinci sute de lei etc.</p>
               <p>TARSIȚA: Drept să-ți spun, jupîne Harță, ești lacom ca un jidan.</p>
               <p>MĂRIUCA: Nu se scumpește, cuconiță, că livada-i plină de copaci mari cît mărul cel cu laiță… Știi d-ta… (Arată copacul din mijlocul scenei.)</p>
               <p>TARSIȚA (în parte): Auzi, șerpoaica! (Lui Bursuflescu.) Dacă are copaci roditori, nu-i tocmai scump.</p>
               <p>BURSUFLESCU (indignat): Nu-i scump zece mii cinci sute?</p>
               <p>TARSIȚA (privind cu dragoste la Bursuflescu): Ce este o sumă de bani mai mare sau mai mică, pe lîngă fericirea de a rămînea singuri, noi doi, și… fără marturi.</p>
               <p>BURSUFLESCU (încîntat): Ah! ai dreptate, suflete. (Lui Harță.) Fie!… Îți dau cît ceri, numai te cară îndată din casa asta.</p>
               <p>HARȚĂ: Doar nu dau tatarii.</p>
               <p>BURSUFLESCU: Ba dau.</p>
               <p>HARȚĂ: Bine, însă să-mi adaugi pe deasupra via cea părăginită cu casele din ea, ca să am unde mă muta.</p>
               <p>BURSUFLESCU: Ce-ai zis?… (Tarșiței.) Ce-a zis?… Patru pogoane… cu poamă grasă și bina cu patru odăi, unde am putea să ședem chiar noi… și cu poamă bosuioacă… auzi pretenție!… cu poa…mă… coar… nă… (I se leagă limba.)</p>
               <p>TARSIȚA: Bade Harță… m-am înșălat… ești mai lacom și decît un jidan.</p>
               <p>MĂRIUCA: Îi plac merele, cuconiță.</p>
               <p>TARSIȚA: Merele?</p>
               <p>MĂRIUCA: Să vezi d-ta… Se găsește în vie un măr cu laiță dedesubt, ca aista… știi d-ta…</p>
               <p>TARSIȚA (curmîndu-i vorba): Bine, bine. (Lui Bursuflescu.) Dragă…</p>
               <p>BURSUFLESCU (trezindu-se): Aud?</p>
               <p>TARSIȚA: Mă iubești?</p>
               <p>BURSUFLESCU: Mă mai întrebi?</p>
               <p>TARSIȚA: Vrei să-mi dai o probă de dragoste?</p>
               <p>BURSUFLESCU: Nu una… o mie!</p>
               <p>TARSIȚA: Mersi… dă și via, ca să scăpăm de Harță.</p>
               <p>BURSUFLESCU: D-apoi…</p>
               <p>TARSIȚA: (strîngîndu-l de mînă): Nu te-i căi. (Coboară ochii.)</p>
               <p>BURSUFLESCU: Ah!… dau tot… (Tare.) Harță… harță Aud, domnule.</p>
               <p>BURSUFLESCU: Adă mîna-ncoace… bate cole… să fie via a ta.</p>
               <p>HARȚĂ: Cu casele?</p>
               <p>BURSUFLESCU: Cu.</p>
               <p>HARȚĂ: Noroc să deie Dumnezeu! (Măriucăi.) Biata cucoană Săftica!… a avea unde să-și petreacă bătrînețile.</p>
               <p>MĂRIUCA: Bădică… Îmi vine să te sărut.</p>
               <p>HARȚĂ: Lasă că ți-a veni rîndu și ție.</p>
               <p>MĂRIUCA: Oare?</p>
               <p>SCENA XX[modifică]</p>
               <p>Cei dinainte, LUNCEANU (un lacheu cu o tablă pe care sînt pahare de șampanie)</p>
               <p>LUNCEANU: Domnule Bursuflescu… iată actul de vînzare…</p>
               <p>HARȚĂ: Nu-i bun acela, cuconașule, trebuie schimbat.</p>
               <p>LUNCEANU: Iar!… de azi-dimineață nu fac alta decît…</p>
               <p>BURSUFLESCU (oftînd): Trebuie schimbat, Luncene… M-am spetit!… Zece mii cinci sute de lei, frate, și via cu poamă coarnă… asta… cu poamă coarnă.</p>
               <p>MĂRIUCA: Apoi dă, domnule, știi vorba: Leneșul mai mult aleargă și scumpul mai mult păgubește.</p>
               <p>LUNCEANU (voind să iasă): Care vra să zică, șă mă duc.</p>
               <p>BURSUFLESCU: Ba nu, îi face actul de vînzare după ce îi îndeplini formalitățile căsătoriei mele cu doamna Tarsița Gărofeasca.</p>
               <p>HARȚĂ: Și ale mele, domnule primar.</p>
               <p>MĂRIUCA: Cu cine, bădică?</p>
               <p>HARȚĂ: Cu Măriuca.</p>
               <p>MĂRIUCA: I!… bădică… acu te sărut… Nu mai aștept… (Sare în brațele lui Harță.)</p>
               <p>BURSUFLESCU (cu sentiment): Tarsiță… (întinde brațele.)</p>
               <p>TARSIȚA (asemene): Nastasachi… (Se repede să se arunce în brațele lui Bursuflescu, dar se oprește coborînd ochii.) Ba nu… după cununie. (Întră lacheul cu tablaua.)</p>
               <p>BURSUFLESCU: Ce vrei, Neculae?</p>
               <p>LUNCEANU: Eu i-am poroncit, din partea d-voastră, ca să aducă o garafă de șampanie, pentru ca să bem aldamașul…</p>
               <p>BURSUFLESCU: Bine ai făcut, Luncene… Hai să bem aldamașul!</p>
               <p>(Toți ieu cîte un pahar, zicînd: „Să bem aldamașul”.)</p>
               <p>COR FINAL</p>
               <p>(ciocnete de pahare)</p>
               <p>Aldamașl aldamaș,</p>
               <p>Obicei drăgălaș.</p>
               <p>Pentru-acel păgubaș</p>
               <p>Și acel cîștigaș.</p>
               <p>Aldamaș, te iubim</p>
               <p>Și te bem cu mult foc.</p>
               <p>Să trăim, să ciocnim,</p>
               <p>La mulți ani, cu noroc.</p>
               <p>(Cortina cade.)</p>
            </div>
         </div>
         <div type="div1">
            <head>Vodeviluri</head>
            <div type="div2">
               <head>Rămășagul</head>
               <subtitle>Proverb cu cîntice în 1 act</subtitle>
               <subtitle>Reprezentat pe Teatrul Național din Iași, în beneficiu artiștilor români. 1845.</subtitle>
               <p>PERSOANE[modifică]</p>
               <p>TEODOREANU, particular bogat</p>
               <p>SMĂRĂNDIȚA, femeia lui</p>
               <p>TINCA, vara Smărăndiței</p>
               <p>NICU, tînăr</p>
               <p>MADAM FRANȚ, guvernantă</p>
               <p>UN LACHEU</p>
               <p>Teatrul reprezintă un salon elegant. Ușă în fund ce duce afară. În stînga, altă ușă, care se deschide in apartamentul Smărăndiței. În dreapta, o a tria ușă ce dă Într-un cabinet. O fereastră, aproape. În mijlocul scenei, o masă rotundă pe care este așezat un servis bogat de ceai, sfeșnice de bronz ș.c.l. Lîngă masă, o canape și două jilțuri.</p>
               <p>SCENA I[modifică]</p>
               <p>TEODOREANU, SMĂRĂNDIȚA, TINCA (șed împregiurul mesei și beu ceai), LACHEUL (stă lîngă ușa din fund)</p>
               <p>TEODOREANU (citind o gazetă): „Și așa, bărbatul a fost înșelat de femeia lui cu atîta ghibăcie, încît el a mărturisit că este biruit”… Iar bărbatul înșelat!… Mă mir ce au scriitorii din ziua de astăzi cu bărbații?… Nu citești un roman… nu vezi o comedie, în care să nu întîlnești un bărbat înșelat și luat în rîs!</p>
               <p>SMĂRĂNDIȚA (zîmbind): Știu eu?</p>
               <p>TEODOREANU (citind): Încheiere. „Spiritul femeiesc este alcătuit de trei părți din iad și una din rai… De aceea, un bărbat cu minte trebuie să se păzască de a da nevestei sale pricini de a-l înșela, căci proverbul zice: femeia hotărăște și Satan împlinește”. Ha, ha, ha!… Se vede că autorul acestui articol îi însurat și se teme de vro pacoste căsătorească.</p>
               <p>SMĂRĂNDIȚA: Socoți?</p>
               <p>TEODOREANU: Eu unul, dacă l-aș întîlni, i-aș zice așa: „Domnule, nu tăgăduiesc că femeiele au mare istețime… dar, totodată, sînt încredințat că numai bărbatul cel prost se lasă ca să-l înșele; iar un om cu luare-aminte și cu oarecare ispită… niciodată”.</p>
               <p>SMĂRĂNDIȚA: Eu, dimpotrivă, i-aș zice: „Domnule, ai toată dreptatea!… femeia poate orișicînd să înșele pe bărbat, fie bărbatul cît de isteț, pentru că orișicare femeie are cîte un drăcușor mititel care o slujește.”</p>
               <p>TEODOREANU: Ba, zău? (Cătră Tinca.) Și tu, Tincă, tot așa gîndești, ca vara ta?</p>
               <p>TINCA: Eu încă nu-s măritată… nu pot să știu.</p>
               <p>SMĂRĂNDIȚA: Are dreptate Tinca; dar, lasă să se mărite, și-apoi să vezi de-a cui opinie a fi.</p>
               <p>TEODOREANU: Cu cine ai ținea atunci, Tincă?… cu Smărăndița, ori cu mine? Tinca (zîmbind și coborînd ochii): Cu vară-mea.</p>
               <p>SMĂRĂNDIȚA (rîzînd): Nu-ți spuneam eu?</p>
               <p>TEODOREANU (rîzînd): Bravo! frumos!… v-ați pus două împotriva me.</p>
               <p>SMĂRĂNDIȚA: Pentru că avem dreptate.</p>
               <p>TEODOREANU: Vorbă-i?… Ei, cu toate că eu sînt singur… cred că nu mi-ar fi greu să vă biruiesc.</p>
               <p>SMĂRĂNDIȚA: Cum?</p>
               <p>TEODOREANU: Puind orice rămășag îți voi, că, păn-în 24 de ceasuri, nu mă-i putea înșela… măcar că-ți sînt bărbat.</p>
               <p>SMĂRĂNDIȚA: Nu te juca cu focul.</p>
               <p>TEODOREANU: Pe mine m-a ustura, de m-oi frige!… ții rămășagul?</p>
               <p>SMĂRĂNDIȚA: Ascultă: Miculi a adus un șal negru care-mi place foarte mult…</p>
               <p>TEODOREANU: De mă-i înșela ori și prin care chip, mîne să te primbli cu șalul.</p>
               <p>SMĂRĂNDIȚA: Trimit dar să-l și aducă.</p>
               <p>TEODOREANU: Nu te grăbi, că încă nu l-ai cîștigat. (Se scoală.) Cîte ceasuri sînt? opt și jumătate… Îi vreme de bal-masqué… Nu mergi, Smărăndită?</p>
               <p>SMĂRĂNDIȚA: Nu pot merge că au să-mi vie niște vizite… dar tu, te duci?</p>
               <p>TEODOREANU: Mă duc puțin să mă întîlnesc cu un prietin. (Cătră fecior.) Gheorghe!… zi vezeteului să tragă la scară.</p>
               <p>(Lacheul iesă.)</p>
               <p>SMĂRĂNDIȚA: Ai să întîrzii mult, Teodorene?</p>
               <p>TEODOREANU: Vro două ceasuri… mai mult nu. (își ie pălăria.)</p>
               <p>SMĂRĂNDIȚA: Nu uita să treci pe la Miculi ca să spui să-mi aducă șalul.</p>
               <p>TEODOREANU (rîzînd): încă nu m-ai înșelat… La revedere.</p>
               <p>(Sărută pe Smărăndița Și iesă prin fund.)</p>
               <p>SCENA II[modifică]</p>
               <p>SMĂRĂNDIȚA, TINCA</p>
               <p>TINCA: Verișoară, ce i-a abătut bărbatului tău să-ți propuie un astfel de rămășag?</p>
               <p>SMĂRĂNDIȚA: Nu știu; dar… lasă-l că l-oi învăța eu cum să judece femeile.</p>
               <p>TINCA: Da bine… ce fel ai să-l înșeli?…</p>
               <p>SMĂRĂNDIȚA (zîmbind): îi videa.</p>
               <p>TINCA: Cum? ți-ai și închipuit planul?</p>
               <p>SMĂRĂNDIȚA: Nu ți-am spus că femeile au cîte un drăcușor care le povățuiește? (Sună clopoțelul.) (Întră un fecior.)</p>
               <p>SMĂRĂNDIȚA: Du-te de poftește pe madam Franț, guvernanta, să vie sus.</p>
               <p>(Feciorul iesă.)</p>
               <p>TINCA: Spune-mi și mie, verișoară, ce ai să faci? Mă rog matale.</p>
               <p>SMĂRĂNDIȚA: Am să-l fac pe bărbatu meu să se înamoreze de mine.</p>
               <p>TINCA: Cum se poate?</p>
               <p>SMĂRĂNDIȚA: Îți pare greu lucru?</p>
               <p>TINCA: Ba nu… D-apoi…</p>
               <p>SCENA III[modifică]</p>
               <p>SMĂRĂNDIȚA. TINCA, madam Franț</p>
               <p>MADAM FRANȚ: Ce poftești, cuconiță?</p>
               <p>SMĂRĂNDIȚA: Dragă madam Franț, am să te rog să-mi faci o slujbă.</p>
               <p>MADAM FRANȚ: Poroncește-mi ce ți-a plăcea.</p>
               <p>SMĂRĂNDIȚA: Să ai bunătate ca să te duci pănă peste drum, la croitorul ce vinde costumuri de balmasqué, și să-mi iei un domino negru de catife; dar să zici că-i pentru d-ta. madam Franț Dar eu n-am fost de cînd sînt la balmasqué.</p>
               <p>SMĂRĂNDIȚA: Că nici cer de la d-ta ca să te trudești pe la bal, ci, dimpotrivă, voi să merg eu însămi.</p>
               <p>MADAM FRANȚ: Așa? Foarte bine. Mă duc îndată la croitor,</p>
               <p>SMĂRĂNDIȚA: Dar să nu întîrzii!</p>
               <p>(Madam Franț iesă.)</p>
               <p>SCENA IV[modifică]</p>
               <p>TINCA, SMĂRĂNDIȚA</p>
               <p>TINCA: Păre-mi-se, dragă Smărăndiță, că ți-am înțeles planul.</p>
               <p>SMĂRĂNDIȚA: Dacă l-ai înțeles… cu atît mai bine, pentru că n-oi fi silită să ți-l tălmăcesc.</p>
               <p>TINCA: Auzi, șirată, cum s-ascunde de mine!</p>
               <p>SMĂRĂNDIȚA: D-apoi tu nu te ascunzi, de mine ca să citești răvașele’ ce-ți scrie Nicu Tolinescu? TINCA (turburîndu-se): Cine?… Nicu?</p>
               <p>SMĂRĂNDIȚA: Parcă eu nu știu? Dar să lăsăm vorba asta… Ia ascultă, Tincă: cum voi ieși de-acasă, să dai poroncă tuturor slugilor să se culce și să stingă toate lumînările de prin odăi, pentru ca să fie întuneric preste tot locul cînd m-oi întoarce.</p>
               <p>TINCA: Dar pentru ce?</p>
               <p>SMĂRĂNDIȚA: Pentru că mi-ai înțeles planul. (Trage clopoțelul.)</p>
               <p>(Lacheul intră.)</p>
               <p>SMĂRĂNDIȚA: Du-te de adă o trăsură bună și să-i zici să steie la poartă.</p>
               <p>(Lacheul iesă.)</p>
               <p>TINCA: Ai să ieși?… Și mult ai să întîrzii, Smărăndiță?</p>
               <p>SMĂRĂNDIȚA: Nu știu; dar să nu cumva să te găsesc deșteaptă… auzi?</p>
               <p>TINCA: Nu te teme, că eu acuș mă culc.</p>
               <p>SCENA V[modifică]</p>
               <p>TINCA, SMĂRĂNDIȚA, MADAM FRANȚ</p>
               <p>MADAM FRANȚ: Iaca domino, cuconiță.</p>
               <p>SMĂRĂNDIȚA: A! foarte mulțămesc, madam Franț.</p>
               <p>MADAM FRANȚ: Ce se mai mira croitorul, cînd i-am cerut un costum!… Se uita la mine și nu voia să creadă că. eu aș fi avut de gînd să merg la bal-masqué… Parcă bătrînele nu mai au inimă și gust de joc.</p>
               <p>SMĂRĂNDIȚA: Croitoru-i un obraznic.</p>
               <p>MADAM FRANȚ: Asta i-am zis și eu.</p>
               <p>SMĂRĂNDIȚA: Hai cu mine să mă-mbraci, madam Franț.</p>
               <p>MADAM FRANȚ: Haide, cuconiță.</p>
               <p>(Smărăndița iesă prin stînga, madam Franț o urmează pănă la ușă și pe urmă se-ntoarce iute de dă un răvaș Tincăi.)</p>
               <p>MADAM FRANȚ: Ține, dragă duducă, un răvaș de la cuconul Nicu.</p>
               <p>TINCA: A! cînd ți l-a dat?… Îmi vine să te sărut de bucurie.</p>
               <p>MADAM FRANȚ (fugind): Acum, acum. (În parte.) Ia așa eram și eu cînd eram tînără. (Întră în stînga.)</p>
               <p>SCENA VI[modifică]</p>
               <p>TINCA</p>
               <p>Dragu Nicu!… Să videm degrabă ce-mi mai scrie? (Deschide răvașul și citește:)</p>
               <p>„Duducă Tincă! Știi cît te iubesc din ceasul acel preafericit în care am jucat cu d-ta la revelion! Știi că sînt gata a jertfi tot ce am mai scump pe lume pentru a împlini poroncile ce ai binevoi să-mi dai!… Știi că cea mai prețioasă dorință a inimei mele este de a te numi, într-o zi, scumpa mea soție!… Dă-mi voie să mă întîlnesc cu d-ta macar un ceas, pentru ca să-ți spun din viu grai toată dragostea ce ai insuflat robului d-tale.</p>
               <p>Nicu Tolinescu.”</p>
               <p>Ah, ce plăcere, ce bucurie,</p>
               <p>În al meu suflet acum simțesc!</p>
               <p>Curînd aice are să vie</p>
               <p>Nicui, pe care de mult iubesc.</p>
               <p>De cind, la Curte,</p>
               <p>Făcîndu-mi curte</p>
               <p>Dulci complimente mi-a adresat,</p>
               <p>De fericire</p>
               <p>Și de uimire</p>
               <p>Inima-mi bate neîncetat.</p>
               <p>Mi-aduc aminte</p>
               <p>De-a lui cuvinte</p>
               <p>Ce la mazurcă tainic mi-a zis,</p>
               <p>Ș-a lui privire</p>
               <p>Cu mulțămire</p>
               <p>De-atunci adese o văd în vis!</p>
               <p>Ah, ce plăcere, ce bucurie,</p>
               <p>În al meu suflet… ș.c.l.</p>
               <p>SCENA VII[modifică]</p>
               <p>TINCA, MADAM FRANȚ, SMĂRĂNDIȚA (îmbrăcată în domino și țiind o mască de catifea neagră în mînă)</p>
               <p>SMĂRĂNDIȚA (întrînd): Iată-mă-s gata.</p>
               <p>TINCA (în parte, ascunzind răvașul): Verișoara!…</p>
               <p>SMĂRĂNDIȚA (apropiindu-se de Tinca, o sărută pe frunte): Cu seara bună, verișoară. (Încet.) Ce-ți mai scrie Nicu?</p>
               <p>TINCA: Nicu?…</p>
               <p>SMĂRĂNDIȚA: Ha, ha, ha!… Nu ți-am spus că știu tot?</p>
               <p>(Feciorul intră.)</p>
               <p>FECIORUL: Trăsura-i la poartă.</p>
               <p>SMĂRĂNDIȚA: Bine… Să te duci acum îndată la Miculi, să ceri un șal negru și să-l aduci aici.</p>
               <p>(Feciorul iesă.)</p>
               <p>SMĂRĂNDIȚA (în parte): A! Teodorene!… pui rămășag cu femeile, cînd îi treaba pe înșelat?… Bine, bine!… (Tare.) Seara bună, madam Franț… Tinco, nu uita ce ți-am spus. (Iesă prin fund.)</p>
               <p>SCENA VIII[modifică]</p>
               <p>TINCA, MADAM FRANȚ</p>
               <p>MADAM FRANȚ: Ei, duducă, ce-ți mai scrie cuconașu Nicu?… Dar pare că ești supărată?… Ce ai…</p>
               <p>TINCA: Ce să am, dragă madam Franț?… Am, că nu știu ce să fac.</p>
               <p>MADAM FRANȚ: Cum?</p>
               <p>TINCA: Nicu mă roagă ca să-i dau voie să vie să mă vadă singură!… și nu știu de se cuvine…</p>
               <p>MADAM FRANȚ: Numai atîta-i?… Da primește-l să vie, că n-are să te mănînce.</p>
               <p>TINCA: Zău?… pot să-l primesc, dragă madam Franț?</p>
               <p>MADAM FRANȚ: Poți, duducă, pentru că cuconul Nicu îi tînăr de treabă și vrea să te ieie… Hei! să mă fi văzut pe mine cînd eram tînără, cum mă întîlneam cu bietul Franț, Dumnezeu să-l ierte!… pe fereastă… Sărmanul! cum mă iubea!… În toate serile mi-aducea chipfe proaspete… A! (Plînge.)</p>
               <p>Sărmanul Franț, cît mă iubea!</p>
               <p>Cu chipfe, zău, el mă hrănea,</p>
               <p>Și ziua toată, -n cinstea mea,</p>
               <p>Bere și vin mereu el bea.</p>
               <p>Dar într-o zi… Ah, ce păcat!</p>
               <p>Atît de mult a închinat.</p>
               <p>Încît pe loc a rămas lat…</p>
               <p>În bere Franț s-a înecat!</p>
               <p>TINCA: Nu mai plînge, dragă madam Franț.</p>
               <p>MADAM FRANȚ: A!… De ce n-am murit și eu?</p>
               <p>TINCA: Dar dacă mureai, cine mi-ar fi fost guvernantă mie?</p>
               <p>MADAM FRANȚ: Bine zici, duducă Tincă. (O sărută.) Nu băga-n seamă cele ce spun… Ia, o babă nebună și eu… Mai bine să vorbim de cuconașul Nicu.</p>
               <p>TINCA: El ți-a dat scrisoarea?</p>
               <p>MADAM FRANȚ: Dar; l-am întîlnit la poartă, cînd mă duceam să ieu costumul cuconiței, și cînd ai ști cît m-a rugat ca să te fac să-l primești!…</p>
               <p>TINCA: Oare cum să-i dăm de știre?</p>
               <p>MADAM FRANȚ: D-lui mi-a zis că va cînta din flaut pe sub fereastă, și că dacă va videa o lumînare pe la geamuri, atunci s-a sui; iar de nu, s-a duce acasă măhnit.</p>
               <p>(Se aude un flaut sub fereastă.)</p>
               <p>TINCA: Ia auzi, madam Franț…</p>
               <p>MADAM FRANȚ: El îi, duducă.</p>
               <p>(Stau amîndouă de ascultă.)</p>
               <p>TINCA: Sărmanul Nicu!… va îngheța afară.</p>
               <p>MADAM FRANȚ: Cred și eu, că-i tare frig.</p>
               <p>TINCA: Ce să facem, dragă madam Franț? madam Franț (luînd o lumînare și purtînd-o pe la fereastă): Iaca ce să facem.</p>
               <p>(Flautul tace.)</p>
               <p>TINCA: Ah! cum îmi bate inima de tare. (Se pune pe un jilț.)</p>
               <p>MADAM FRANȚ: Nu fi copilă, duducă Tincă, că nu te-oi lăsa singură.</p>
               <p>TINCA: Să șezi cu mine, madam Franț.</p>
               <p>MADAM FRANȚ: Bine, bine; nu te teme. (În parte.) Draga duducă!… cum s-a îngălbenit!… Ia așa tremuram și eu… În vremea lui Franț.</p>
               <p>SCENA IX[modifică]</p>
               <p>TINCA, MADAM FRANȚ, NICU (intrînd cu sfială)</p>
               <p>NICU (se închină și stă lîngă ușă cu ochii în jos).</p>
               <p>TINCA (se scoală, se închină și se pune iar pe jîlț neuitîndu-se la Nicu).</p>
               <p>MADAM FRANȚ (Îi privește pe amîndoi cu dragoste).</p>
               <p>NICU (făcînd cîteva pasuri, zice încet): Mademuazelă…</p>
               <p>TINCA (arătînd un jîlț lui Nicu): Poftim, monsiu Nico.</p>
               <p>NICU (șezînd): Mademuazela-i sănătoasă?</p>
               <p>TINCA (Încet): Mersi.</p>
               <p>NICU (sucindu-și pălăria în mînă): Da vara d-tale-i sănătoasă?</p>
               <p>TINCA (sucindu-și basmaua): Sănătoasă.</p>
               <p>NICU: Se vede că a ieșit de-acasă.</p>
               <p>TINCA: Dar… mai dinioare.</p>
               <p>NICU: S-a fi dus poate la bal-masqué…</p>
               <p>TINCA: Nu cred… poate.</p>
               <p>MADAM FRANȚ (în parte): Văd că eu sînt de prisos.</p>
               <p>(Se furișează și iesă.)</p>
               <p>TINCA (văzînd-o că se duce): madam Franț…</p>
               <p>MADAM FRANȚ (de afară): Vin acuș…</p>
               <p>SCENA X[modifică]</p>
               <p>TINCA. NICU (Mică tăcere. Nicu și Tinca se sucesc pe scaune, se uită pe sus și oftează.)</p>
               <p>NICU: Ce frigu-i afară!</p>
               <p>TINCA: A fi înghețat pe ulițe.</p>
               <p>NICU: A înghețat, dar… De abia pot merge caii… lunecă, Doamne ferește!</p>
               <p>TINCA: Săracii! cît îi mai chinuiesc!</p>
               <p>NICU: Calul unui droșcar și-a rupt piciorul, în colț la Petrea bacalul.</p>
               <p>TINCA: Sărmanul!</p>
               <p>NICU: Ce mai plîngea bietul lipovan!</p>
               <p>TINCA: Cum n-a plînge? (Mică tăcere.)</p>
               <p>TINCA: N-ai fost astă-seară la bal-masque, monsiu Nicule?</p>
               <p>NICU: Nu, mademuazelă.</p>
               <p>TINCA: Dar ai de gînd să mergi mai tîrziu?</p>
               <p>NICU: Ba, nu cred.</p>
               <p>TINCA: Pentru ce?</p>
               <p>NICU: Nu-mi plac balurile unde…</p>
               <p>TINCA: Cum să nu-ți placă d-tale… care joci?</p>
               <p>NICU: Vreu să zic că nu-mi plac soarelele unde… nu ești d-ta.</p>
               <p>TINCA: a!… (Coboară ochii.)</p>
               <p>(Mică tăcere. Nicu și Tinca sînt foarte turburați.)</p>
               <p>NICU: Ai fost mai dăunăzi la teatru, mademuazelă?</p>
               <p>TINCA: Am fost de am văzut Iașii în carnaval.</p>
               <p>NICU: Și cum ți-a plăcut?</p>
               <p>TINCA: Am rîs foarte mult.</p>
               <p>NICU: Am auzit că s-a mîniet un comisar asupra autorului?</p>
               <p>TINCA: Pentru ce?</p>
               <p>NICU: Din pricina șatrarului Săbiuță.</p>
               <p>TINCA: Ha, ha, ha!</p>
               <p>NICU: Zice că de ce să numească pe comisar șatrarul Săbiuță și nu șatrarul Sabie.</p>
               <p>TINCA: Ha, ha, ha!… Ce nebun ești, monsiu Nicule.</p>
               <p>NICU (prinzînd la curaj): Cu adevărat sînt nebun, duducă… dar cînd ai ști… (Văzînd pe madam Franț, in parte.) Tronc!… cînd era să mă declar și eu…</p>
               <p>SCENA XI[modifică]</p>
               <p>NICU, TINCA, MADAM FRANȚ (aducînd un șal)</p>
               <p>MADAM FRANȚ: Iaca șalul de la Miculi, duducă Tincă. Tinca (sculîndu-se): Ia să-l văd.</p>
               <p>(Nicu se scoală asemene și se apropie de masa unde madam Franț a așezat șalul.)</p>
               <p>MADAM FRANȚ: Ce frumos șal!… Trebuie să facă vro sută de galbeni.</p>
               <p>TINCA: Tare-i elegant! Cum îți pare, monsiu Nicule?</p>
               <p>NICU: Îmi pare minunat… dar aș dori să-l văd pe umerile unei dame, pentru ca să judec ce efect face!</p>
               <p>MADAM FRANȚ: Ia, cearcă-l d-ta, duducă Tincă!</p>
               <p>NICU: Bine zice madam Franț… Cearcă-l d-ta, ca să știm de se prinde pe o talie elegantă…</p>
               <p>TINCA: Dacă vreți numaidecît, bucuros.</p>
               <p>MADAM FRANȚ: Vină de-mi ajută, monsiu Nicule, ca să-l întindem.</p>
               <p>(Nicu și madam Franț s-apucă de întins șalul, dar Nicu se greșește și-l întoarce pe dos.)</p>
               <p>MADAM FRANȚ: Nu așa, că-l dai pe dos.</p>
               <p>NICU: Da cum?… Nu-i bine?</p>
               <p>TINCA: Dă la mine, monsiu Nicu, să-l strîng eu, că d-ta nu știi.</p>
               <p>NICU: Poftim; dar cu astă condițiune, că să ți-l pun eu pe umeri.</p>
               <p>TINCA: Bine.</p>
               <p>(După ce madam Franț și Tinca au îndoit șalul cum se cuvine, Nicu ie șalul și-l pune pe umerile Tincăi.)</p>
               <p>NICU (în parte, puind salul Tincăi): Ce talie!… (Oftează.)</p>
               <p>MADAM FRANȚ: A!… Ce frumos îți șede, duducă Tincă. Doamne!… cînd ai ști cît ești de frumușică!… Nu-i așa, cucoane Nicule?</p>
               <p>NICU (cu jumătate de glas): Dar. (Oftează.)</p>
               <p>(Tinca se primblă cu cochetărie pe dinaintea lui Nicu.)</p>
               <p>TINCA: Cît de bine are să-i pară verișoarei!… și ce bine are s-o prindă!</p>
               <p>NICU: Dac-a prinde-o așa de frumos ca pe d-ta, mademuazelă, cred că i-a părea foarte bine.</p>
               <p>TINCA: Mai ales la Copou, trebuie să facă un efect minunat.</p>
               <p>MADAM FRANȚ: Știți ce? Hai să ne închipuim că sîntem la Copou și că ne primblăm cu toții pe iarbă verde… d-voastră la brațetă amîndoi și eu în urmă.</p>
               <p>TINCA: Ha, ha, ha!… Ce idei poznașe ai cîteodată, madam Franț.</p>
               <p>MADAM FRANȚ: Da, zău!… Hai să mai rîdem puțintel. (Luînd pe Nicu de mină.) Vină încoaci, monsiu Nicule. (Se apropie de Tinca.) Dă brațul duducăi… Așa… acum hai să ne primblăm.</p>
               <p>(Nicu și Tinca se primblă rîzînd. Madam Franț îi urmează.)</p>
               <p>TINCA: Doamne!… ce nebună ești, madam Franț!</p>
               <p>MADAM FRANȚ: Ia uitați-vă ce de mai dame frumoase, ce de mai cavaleri plăcuți se uită la d-voastră… De nu v-ar deochia!…</p>
               <p>NICU: Da bine, că-i veselă de tot Madam Franț! (Rîzînd.) Ne face de rîdem ca nebunii.</p>
               <p>MADAM FRANȚ: Ei, primblați-vă împreună, că eu sînt cam ostenită și trebuie să mă odihnesc puțin; dar să luați seama la trăsuri.</p>
               <p>TINCA: Ce?… iar te duci, Madam Franț?</p>
               <p>MADAM FRANȚ: N-ai nici o frică, că. ai un cavaler cu d-ta. (În parte.) Iar încep a fi de prisos… mă duc să mă culc. (Iesă.)</p>
               <p>SCENA XII[modifică]</p>
               <p>NICU. TINCA</p>
               <p>(Îndată după ce se duce madam Franț, tinerii iar se turbură, tac, caută intr-o parte, dar nu incetează de a să primbla.)</p>
               <p>NICU (peste puțin): Nu găsești, mademuazelă, că sînt lucruri în lume care n-ar trebui să aibă sfîrșit?</p>
               <p>TINCA: Care lucruri?</p>
               <p>NICU: De pildă… primblarea asta care o facem împreună.</p>
               <p>TINCA: Da nu te temi c-ai osteni?</p>
               <p>NICU: O! mademuazelă… cu d-ta m-aș primbla toată viața mea.</p>
               <p>TINCA (zîmbind): Pe jos?</p>
               <p>NICU: Și pe jos… și-n trăsură… și cu vaporul… Numai să fiu cu d-ta.</p>
               <p>De-ar fi cu putință,</p>
               <p>De-aș avea noroc</p>
               <p>Cu a ta ființă</p>
               <p>Să fiu la un loc,</p>
               <p>De-orice-mprotivire</p>
               <p>Eu mi-aș bate joc,</p>
               <p>Și cu-a ta iubire</p>
               <p>Aș trece prin foci</p>
               <p>(Se aude o trăsură.)</p>
               <p>SCENA XIII[modifică]</p>
               <p>NICU, TINCA,. MADAM FRANȚ (viind iute)</p>
               <p>MADAM FRANȚ: Fugi, duducă, că vine cuconița.</p>
               <p>TINCA (aruncînd șalul pe canape): Vai de mine!… dar Nicu?</p>
               <p>MADAM FRANȚ: Trebuie să se ascundă undeva, pănă se vor culca boierii, ș-apoi va ieși.</p>
               <p>NICU: Unde să m-ascund?</p>
               <p>MADAM FRANȚ: A! aici, în cabinetul ista… Întră degrabă că-i aud suind scările. (Îl împinge pe Nicu în cabinetul din dreapta.)</p>
               <p>TINCA: Să stingem lumînările. (Le stinge.)</p>
               <p>MADAM FRANȚ: Hai degrabă, să nu te găsască aici! (Iesă amîndouă iute prin stînga.)</p>
               <p>SCENA XIV[modifică]</p>
               <p>(Întuneric.)</p>
               <p>TEODOREANU (cu ochii legali),</p>
               <p>SMĂRĂNDIȚA (în domino)</p>
               <p>SMĂRĂNDIȚA (trăgîndu-l de mînă, zice cu glasul schimbat): Iată-ne în sfîrșit!… am ajuns!</p>
               <p>TEODOREANU: A! slavă Domnului, că s-a sfîrșit acest voiaj prin întuneric, ce facem acum de vrun ceas!</p>
               <p>SMĂRĂNDIȚA: Îți pare rău că l-ai făcut?</p>
               <p>TEODOREANU: Ba nu, scumpul meu domino… dar aș voi să știu ce idee ai avut ca să-mi legi ochii în tinda teatrului și pentru ce m-ai silit să jur că n-oi face nici un chip de a afla cine ești?</p>
               <p>SMĂRĂNDIȚA: Ți-am spus, domnule Teodorene, la balmasqué, că de mult eu am un capriciu pentru d-ta… că de mult mi-ai plăcut, și că de mult doream să am o întîlnire cu d-ta… Însă o întîlnire astfel, ca d-ta să nu poți ști cine sînt… De aceea ți-am și legat ochii în tinda teatrului, pentru ca să nu vezi în ce trăsură aveai să te sui… prin care uliți erai să treci și în care casă erai să întri… D-ta, ca un cavaler bine crescut, ai primit toate condițiile și mi-ai jurat că te-i supune la toate voințile mele, în vreme cît vom fi împreună.</p>
               <p>TEODOREANU: Toate aceste sînt adevărate; dar de ce să mă lipsești de fericirea de a te privi, pentru că… sînt sigur că ești prea frumoasă.</p>
               <p>SMĂRĂNDIȚA: Dar; sînt destul ele frumușică… și nu cred că te-i căi c-ai venit cu mine, dacă m-ai cunoaște.</p>
               <p>TEODOREANU: Auzi d-ta?… și să fiu eu silit a fi cu ochii legați dinaintea unei frumuseți!… asta-i de nesuferit… și, zău, mai că-mi vine să-mi calc jurămîntul.</p>
               <p>SMĂRĂNDIȚA: Adu-ți aminte că mi-ai dat parola de onoare.</p>
               <p>TEODOREANU: Ard-o focu parolă!… Încai fie-ți milă de mine… mă mîngîie de orbirea la care m-ai osîndit.</p>
               <p>SMĂRĂNDIȚA (luîndu-l de mînă, îl duce lîngă canape, unde se pun unul lîngă altul): Am multe de spus… Vin să ne punem pe canape.</p>
               <p>TEODOREANU (în parte): Ce fericire!…</p>
               <p>SMĂRĂNDIȚA: Purtarea me trebuie să ți se pară foarte curioasă.</p>
               <p>TEODOREANU: Dimprotivă…</p>
               <p>SMĂRĂNDIȚA: Dar… ce mă mîngîie este că sîntem amîndoi vinovați.</p>
               <p>TEODOREANU: Tot astfel de vinovății să-mi deie Dumnezeu!</p>
               <p>SMĂRĂNDIȚA: Cum?… nu te mustră cugetul că ești necredincios femeiei d-tale?</p>
               <p>TEODOREANU: Femeia me?… Dar bărbatul d-tale? Ha, ha, ha…</p>
               <p>SMĂRĂNDIȚA: Bărbatul meu? Ha, ha, ha. Oare… ce-or fi făcînd acum amîndoi?</p>
               <p>TEODOREANU: Smărăndița?… Sînt sigur că-și închipuie planuri ca să mă înșele.</p>
               <p>SMĂRĂNDIȚA: Cum?</p>
               <p>TEODOREANU: Am pus rămășag amîndoi pe un șal.</p>
               <p>SMĂRĂNDIȚA: Și în loc să te înșele ea… tu o înșeli, berbantule… ha, ha, ha.</p>
               <p>TEODOREANU: Ha, ha, ha. Așa sîntem noi!… ai dracului.</p>
               <p>SMĂRĂNDIȚA: Nu toți.</p>
               <p>TEODOREANU: De pildă, bărbatul tău.</p>
               <p>SMĂRĂNDIȚA: Bărbatul meu e bun la suflet, dar se socoate prea cu cap.</p>
               <p>TEODOREANU: Sînt sigur că trebuie să fie camprostuț.</p>
               <p>SMĂRĂNDIȚA: A! Teodorene, nu-mi ocărî soțiorul.</p>
               <p>TEODOREANU: Eu nu-l ocărăsc, dar nu pot tăgădui adevărul… Sînt încredințat că-i prostuț, sărmanul!</p>
               <p>SMĂRĂNDIȚA: Ha, ha, ha… ce n-aș da să te audă.</p>
               <p>TEODOREANU: Nu-i așa? Vezi c-am gîcit?… Unde se află el acum?</p>
               <p>SMĂRĂNDIȚA: S-a dus de zece zile la moșie..</p>
               <p>TEODOREANU: Bine-a făcut… Ce ziceam eu că-i prost?… Dimprotivă, el îi foarte isteț, de vreme ce te-a lăsat singură… cu mine… și lîngă mine… scumpa mea mască. (Vrea să o ieie de talie.)</p>
               <p>SMĂRĂNDIȚA (sculîndu-se): N-ai auzit o trăsură?</p>
               <p>TEODOREANU: Unde?</p>
               <p>SMĂRĂNDIȚA: în ogradă.</p>
               <p>TEODOREANU: Nu… ți s-a părut.</p>
               <p>SMĂRĂNDIȚA: Ba nu… Ia să mă duc să văd… Șezi aici că vin acuș. (Iesă prin stînga.)</p>
               <p>TEODOREANU: Stăi, iubita mea, nu te duce…</p>
               <p>SCENA XV[modifică]</p>
               <p>TEODOREANU (singur): Ce întîmplare curioasă!… Mă duc la bal-masqué, și, preste cîtăva vreme, o mască elegantă se apropie de mine, mă ie de braț, îmi vorbește de Italia, de Franța… și într-un cuvînt… mă încîntă!… Cerc să o cunosc… În zădar!… În sfîrșit, îmi propune să merg cu dînsa, dar cu condiție ca să-mi lege ochii în tinda teatrului… Am primit… și după ce am trecut prin o mulțime de ulițe nici nu știu care… iată-mă-s… Într-o casă necunoscută și lîngă o persoană pe care nici măcar nu o prepun… Ce întîmplare plăcută!… și cu atît mai plăcută, că-i plină de taină.</p>
               <p>Amorul la taină mă-ndeamnă aice</p>
               <p>Să gust a plăcerei favor mult iubiți</p>
               <p>Ah! sune mai iute minutul ferice,</p>
               <p>Căci sufletu-mi arde de-un dor nesfîrșit!</p>
               <p>Amorul, plăcerea sînt paseri ușoare</p>
               <p>Ce cintă ș-ațîță a inimei dor;</p>
               <p>Nebunul și prostul le lasă să zboare,</p>
               <p>Iar omul cu minte le prinde din zbor.</p>
               <p>SCENA XVI[modifică]</p>
               <p>TEODOREANU, SMĂRĂNDIȚA</p>
               <p>TEODOREANU: A! parcă aud foșăind un domino… D-ta ești?</p>
               <p>SMĂRĂNDIȚA (tot cu glasul prefăcut): Țist… Taci, pentru numele lui Dumnezeu! că a venit bărbatul meu de la țară.</p>
               <p>TEODOREANU: Ce zici?</p>
               <p>SMĂRĂNDIȚA: Trăsura care am auzit-o mai dinioare a fost a lui.</p>
               <p>TEODOREANU: Ei, și vrea să zică, trebuie să mă duc?…</p>
               <p>SMĂRĂNDIȚA: Negreșit… Ah, ce nenorocire!</p>
               <p>TEODOREANU (smulgîndu-și batista de pe ochi): Pe unde să fug, că nu văd nimic?</p>
               <p>SMĂRĂNDIȚA: Nu fugi încă… Așteaptă aici în salon pănă s-or liniști oamenii din ogradă, ș-apoi oi veni eu să-ți dau drumul.</p>
               <p>TEODOREANU: Dar dac-a veni bărbatu d-tale aici?</p>
               <p>SMĂRĂNDIȚA: Nu te teme, că-i trudit de pe drum și are să se culce îndată.</p>
               <p>TEODOREANU: Și nu și-a rupt încai gîtul pe drum?</p>
               <p>SMĂRĂNDIȚA: Ah, Teodorene, cît îmi pare de rău!… Sărută-mă macar o dată păn-a nu ne despărți…</p>
               <p>TEODOREANU (în parte): Nu pre am gust de sărutat, cu bărbatul la spate. (O sărută.)</p>
               <p>SMĂRĂNDIȚA: Stăi pe canape și nu face vuiet, că sîntem perduți… Adio, scumpul meu!… Adio, sufletul meu!… (Iesă prin stînga.)</p>
               <p>SCENA XVII[modifică]</p>
               <p>TEODOREANU, NICU (în cabinel)</p>
               <p>TEODOREANU (pe canape): Scumpul meu, sufletul meu!… Foarte mulțămesc de dragoste… Mai bine făceam eu de mă întorceam binișor acasă; încai acum n-aș fi cu frica-n spate… Da mîncal-ar moliile de bărbat!… tocmai acum și-a găsit să vie? Nu putea să se prăvale pe drum și să-și rupă un picior?… Ia, așa sînt bărbații… cînd nu te aștepți nicidecum, țop, îți cad în cap… Ce să fac acum?… Cu întunericul ista nu pot vide nici cît o palmă dinaintea mea… De-oi căuta să găsesc ușa, pot să dau vrun scaun jos, să fac vuiet și să deștept bărbatul. Mai bine s-aștept… dar pănă cînd s-aștept?… Și eu ziceam că-i întîmplare plăcută!… ba că chiar!…</p>
               <p>NICU (deschizînd ușa cabinetului, în parte): Nu se mai aude nimic.</p>
               <p>TEODOREANU (auzind ușa cabinetului deschizîndu-se, se aruncă în fundul canapelei și zice în parte): Parc-am auzit că s-a deschis o ușă… Oare nu-i el?</p>
               <p>NICU (auzind canapeua scîrțiind): O scîrțiit ceva… (Întră degrabă în cabinet.)</p>
               <p>TEODOREANU: De cînd sînt nu mi s-a bătut inima așa de tare… (Căutînd împrejur.) Nu se zărește nimic… să vede că mi s-a părut… (Auzind ușa.) Iar?</p>
               <p>NICU (deschizînd ușa): Oare să fie cineva în salon? Ia s-ascult… (Ascultă.)</p>
               <p>TEODOREANU: Ce să fie? (Ascultă).</p>
               <p>(Mică tăcere.)</p>
               <p>NICU: A fi vro mîță culcată pe canape.</p>
               <p>TEODOREANU: Negreșit că-i vrun șoarec… Uf!… m-am săturat de șezut… Ia să cerc să găsesc ușa. (Se scoală de pe canape, merge încet și pipăind prin casă.)</p>
               <p>NICU: Acum socot că mă pot duce. (Se pornește asemene spre ușă.)</p>
               <p>(Bojbăind amîndoi prin întuneric, se ating cu mînile și stau încremeniți.)</p>
               <p>TEODOREANU, NICU (în parte): Parc-am atins o mînă de om!</p>
               <p>(Împreună, în parte.)</p>
               <p>TEODOREANU,</p>
               <p>Am asudat</p>
               <p>Ș-asud mereu,</p>
               <p>Parc-am intrat</p>
               <p>În feredeu!</p>
               <p>Simt că slăbesc,</p>
               <p>Mă-ngălbenesc,</p>
               <p>Și mă topesc;</p>
               <p>Valeu, valeu!</p>
               <p>NICU</p>
               <p>Am înghețat</p>
               <p>Și-ngheț mereu,</p>
               <p>Parc-am intrat</p>
               <p>În gheață, zău.</p>
               <p>Mă oțăresc,</p>
               <p>Mă-nvinețesc,</p>
               <p>Mă-nțe penesc;</p>
               <p>Valeu, valeu!</p>
               <p>TEODOREANU: Astfel asud, că pare că mă topesc.</p>
               <p>NICU: Mi s-au tăiet picioarele de tot.</p>
               <p>TEODOREANU (preste puțin): N-aud nimic… poate a fi fost vro mobilă.</p>
               <p>NICU (asemene): Ce mai stau pe gînduri?… Haide într-un noroc.</p>
               <p>(Se pornesc iar amîndoi și, ajungînd lîngă ușa din fund, se lovesc și se apucă de guleri.)</p>
               <p>TEODOREANU (tare): Să nu dai, că dau de tot.</p>
               <p>NICU (asemene): Că și eu dau de moarte.</p>
               <p>TEODOREANU: Da nu strînge așa de tare, că te gîtul pe loc.</p>
               <p>NICU: Ori tu pe mine, ori eu pe tine.</p>
               <p>(Se zgîlție amîndoi.)</p>
               <p>TEODOREANU: Nu strînge, îți zic, că să n-am parte…</p>
               <p>NICU: Îți spun că nu-s vinovat… A! luptă vrei?…</p>
               <p>TEODOREANU: Măi omule, n-am venit aici pentru ce socotești tu… A! vrei să mă trîntești?… (Se luptă grozav.)</p>
               <p>SCENA XVIII[modifică]</p>
               <p>TEODOREANU, NICU, SMĂRĂNDIȚA, MADAM FRANȚ, [TINCA]</p>
               <p>(Cu lumînări în mînă.)</p>
               <p>TOȚI: Ce este? Ce vuiet îi aici?</p>
               <p>TEODOREANU: Ia bărbatu d-tale… (Cunoscînd pe</p>
               <p>SMĂRĂNDIȚA.) Ce văd?… Smărăndița!</p>
               <p>SMĂRĂNDIȚA: Ha, ha, ha… Smărăndița, care te-a adus de la teatru, acasă la tine..</p>
               <p>TEODOREANU: Smărăndița!… (În parte.) Frumoasă mi-ai jucat-o, și mare gogoman sînt!</p>
               <p>SMĂRĂNDIȚA: Mai pui rămășag cu mine, Teodorene?</p>
               <p>TEODOREANU (văzînd șalul pe canape): Iaca și șalul!… (Ia șalul și-l pune pe umerile Smărăndiței.) Ai cîștigat, dragă Smărăndița… Proverbul are dreptate.</p>
               <p>SMĂRĂNDIȚA: Femeia hotărăște și Satan împlinește.</p>
               <p>TEODOREANU (În parte): Și bărbatul plătește.</p>
               <p>SMĂRĂNDIȚA (veselă): Mîngîie-te, Teodorene, că tu ai fost înșelat cu ochii legați, cînd mulți alții sînt înșelați cu ochii deschiși.</p>
               <p>TEODOREANU (văzînd pe Nicu): Da bine, domnu Nicu Tolinescu ce caută aici?</p>
               <p>SMĂRĂNDIȚA: Cu adevărat. (Cătră Ținea, zîmbind.) Răspunde tu…</p>
               <p>TINCA: Verișoară…</p>
               <p>NICU: Domnule Teodorene, ani venit aici ca să cer mîna duducăi.</p>
               <p>TEODOREANU: Prin întuneric?… Ha, hă, ha… asta-i modă nouă.</p>
               <p>SMĂRĂNDIȚA: Nu face nimic; noi primim cu bucurie… Să videm Tinca dacă vrea?… (Cătră Tinca.) Tu primești?</p>
               <p>TINCA: Dacă primiți d-voastră…</p>
               <p>TEODOREANU: Ei, nu mai coborî ochii și zi că vrei, să se sfîrșească comedia. (Luînd-o de mînă.) Nicule, iată mîna Tincăi… Dar să iei seama la rămășaguri…</p>
               <p>NICU (cu bucurie): Tinco!… noaptea asta îi ziua cea mai fericită pentru mine.</p>
               <p>SMĂRĂNDIȚA (în parte): Ș-a perdut calendariul, bietul băiet!…</p>
               <p>(întră lacheul.)</p>
               <p>LACHEUL: Poftim la masă.</p>
               <p>TEODOREANU: Iaca venim. Nicule, dă brațul Tincăi… Smărăndițo… (Îi prezentează brațul.)</p>
               <p>SMĂRĂNDIȚA: Acuș… Să dau mai întîi un sfat prietinilor.</p>
               <p>SMĂRĂNDIȚA (cătră public)</p>
               <p>Vă feriți, iubiții mei</p>
               <p>Însurăței</p>
               <p>Și holtei,</p>
               <p>De rămășag cu femei.</p>
               <p>Cînd e treaba pe-nșelat,</p>
               <p>Orice bărbat</p>
               <p>Diplomat</p>
               <p>Rămîne-ades rușinat.</p>
               <p>Iar de vreți să cîștigați,</p>
               <p>V-arătați</p>
               <p>Delicați</p>
               <p>Și la dame șaluri dați,</p>
               <p>Că așa, zău, le-nșelați.</p>
               <p>TOȚI</p>
               <p>Dar, de vreți să cîștigați,</p>
               <p>V-arătați</p>
               <p>Delicați… ș.c.l.</p>
               <p>(Ușele din fund se deschid și se zărește o masă bogată cu candelabre aprinse.)</p>
               <p>(Cortina cade.)</p>
            </div>
            <div type="div2">
               <head>Piatra din casă </head>
               <p rend="justify">PERSOANE[<ref target="https://ro.wikisource.org/w/index.php?title=Piatra_din_casă&amp;action=edit&amp;section=1">modifică</ref>]</p>
               <p rend="justify">Căminarul Grigori Pâlciu — D-nul N. Teodoru.</p>
               <p rend="justify">Comisul Nicu, fiul său — D-nul Luchian.</p>
               <p rend="justify">Cucoana Zamfira, văduvă — D-na Sterian.</p>
               <p rend="justify">Marghiolița, fiica ei — D-la Gabriela.</p>
               <p rend="justify">Leonil, vărul Marghioliței — D-nul Neculau.</p>
               <p rend="justify">Herr Franț Birman, doctor — D-nul Teodorini.</p>
               <p rend="justify">Ioana Țiganca — *</p>
               <p rend="justify">Un fecior — *</p>
               <p rend="bold">PIATRA DIN CASĂ</p>
               <p rend="bold">COMEDIE CU CÂNTICE, ÎN UN ACT</p>
               <p rend="justify">Reprezentată pe teatrul național din Iași, în beneficiul artiștilor din București, în 3 Mai 1847.</p>
               <p rend="justify">Teatrul reprezintă o odaie simplu mobilată. Ușă în fund, care duce afară; altă ușă în stânga, care se deschide în odăile cucoanei Zamfira. — O canape în fața scenei de-a stânga, și scaune. — Un dulap mare în fund cu două uși.</p>
               <p rend="justify">(Scena se petrece în Iași, la 1845).</p>
               <p rend="justify">SCENA I.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=2">modifică</ref>]</p>
               <p rend="bold">Cucoana Zamfira (pe canape), Ioana.</p>
               <p rend="justify">Zamfira. — (cercând dulceți într-o tăbăluță) Ți-am mai spus Ioano, că nu-s destul de legate dulcețile... privește, nu au coardă nici de cum...</p>
               <p rend="justify">Ioana. — Cum, Doamne iartă-mă, cucoană? că de azi dimineață le țin pe foc. De le-oi mai pune pe jăratic, mă tem că din belte s-or priface în balmuș.</p>
               <p rend="justify">Zamfira. — Ea, taci, dobitoaco, că nu știi ce zici. Du-te de le mai dă o fertură pană s-or lega cum se cade.</p>
               <p rend="justify">Ioana. — (în parte, voind să iasă prin stânga) Ardă-le focu dulceți, că-mi scot sufletul!</p>
               <p rend="justify">Zamfira. — Ascultă... ce face Marghiolița?</p>
               <p rend="justify">Ioana. — Duduca?.. drăngănește din ghitardă.</p>
               <p rend="justify">Zamfira. — Dascalu de joc o fost azi după masă?</p>
               <p rend="justify">Ioana. — Care? Cel uscat ca un țîr?.. o fost.</p>
               <p rend="justify">Zamfira. — Și cel de franțuzește?</p>
               <p rend="justify">Ioana. — Ș-acel pleșuv... Sărmana duducuță!.. toată ziua o necăjesc fel de fel de șonți!.. în calte de s-ar mărita o dată, să scape...</p>
               <p rend="justify">Zamfira. — Ei, nu mai clențeni, cioară, și ieși afară.</p>
               <p rend="justify">Ioana. — (ieșind prin stânga, în parte) Crapă de ciudă cucoana, că nu-și poate mărita fata.</p>
               <p rend="justify">SCENA II.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=3">modifică</ref>]</p>
               <p rend="justify">Zamfira. — (plimbându-se pe gânduri) Bine zice Ioana!.. Măcar de s-ar mărita Marghiolița mai degrabă ca să scap de-o grijă... Dar unde-i găsești azi bărbații ca mai înainte!.. Nu-i vezi că fug de însurat, ca dracu de tămîe?.. S-au scumpit mirii ca vămile... Of, of! de cât ai avea o fată mare în casă, mai bine șepte turci.</p>
               <p rend="justify">Of, of, of! ce supărare,<lb/>De-a avea o fată mare!<lb/>Te silești<lb/>Ca s-o crești<lb/>Ș-apoi trebui să pornești<lb/>La vânat<lb/>Prin cel sat,<lb/>Ca să-i cauți un bărbat.<lb/>De-i flăcău<lb/>Nătărău,<lb/>Te închini la duhul său;<lb/>De-i ghebos,<lb/>Uricios<lb/>Îi zici că-i foarte frumos;<lb/>Și-i zâmbești,<lb/>Îl slăvești,<lb/>Ca să poți să-l ginerești!<lb/>Of, of, of! ce supărare<lb/>De-a avea o fată mare!</p>
               <p rend="justify">SCENA III.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=4">modifică</ref>]</p>
               <p rend="bold">Zamfira, Her Franț (intră prin fund)</p>
               <p rend="justify">Franț. — M-am închinat cu sărut mâna, cucoană Zamfiriță. Cum merge sănătatea?</p>
               <p rend="justify">Zamfira. — Ah! nu prea bine, monsiu Franț.</p>
               <p rend="justify">Franț. — Nu bine?.. (pipăindu-i mâna) Cu adevărat, turburare mare... Scoate limba puțintel.</p>
               <p rend="justify">Zamfira. — Că doar nu-s bolnavă cum socoți d-ta.</p>
               <p rend="justify">Franț. — Da cum?</p>
               <p rend="justify">Zamfira. — Am boala grijei.</p>
               <p rend="justify">Franț. — Boala grijei?.. Nu cunosc...</p>
               <p rend="justify">Zamfira. — Nu înțelegi că sînt îngrijită pentru Marghiolița?</p>
               <p rend="justify">Franț. — A! ha, ha, ha. Eu mă spăriesem că ai friguri.</p>
               <p rend="justify">Zamfira. — Mai bine aș avea friguri, lungoare, gălbănare, de cât fată mare!.. Ah, monsiu Franț, nu știi ce sarcine-s fetele la casa omului!</p>
               <p rend="justify">Franț. — (oftând) Ah! cucoană Zamfiriță, cum se nu știu!</p>
               <p rend="justify">Zamfira. — Ce zici?.. Ai și d-ta vr-o Marghioliță?</p>
               <p rend="justify">Franț. — Ba m-a ferit Dumnezeu! Dar, știi că mi-ai poroncit să aștept pana s-a mărita mademuasel Mari, și mi-ai făgăduit că atunci te-i cununa cu mine...</p>
               <p rend="justify">Zamfira. — Cu adevărat, monsiu Franț, ți-am făgăduit... dar cine știe dacă s-a înplini vr-o dată!</p>
               <p rend="justify">Franț. — (cu foc) A!.. de ce nu? Nu-ți-am spus că te iubesc de două-zeci ș-atâți de ani?.. tocmai din vremea volintirilor?.. De ce să nu-ți fie milă de patima mea?..</p>
               <p rend="justify">Eu, vestitul doctor Franț,<lb/>Care-n târg vând sănătate,<lb/>De când m-ai prins mata-n lanț,<lb/>Sufăr boale-nfricoșate!<lb/>La ochi simt o turburare,<lb/>În pept ferbințeală mare,<lb/>La suflet melanholie<lb/>Și la crieri nebunie!<lb/>Zău, sînt vrednic de-a ta jale,<lb/>Vindecă-mi patima grea...<lb/>Eu sînt doftorul matale,<lb/>Ah! fii doftoroaea mea!</p>
               <p rend="justify">Zamfira. — Cum n-aș vrea să fiu doftoroae, monsiu Franț!.. Dar, ce folos, dacă nu pot găsi un bărbat Marghioliței!.. D-ta mai căutat-ai prin târg?</p>
               <p rend="justify">Franț. — Am umblat toate ulițele, toate casele, toate...</p>
               <p rend="justify">Zamfira. — Și ai găsit ceva?</p>
               <p rend="justify">Franț. — He, he... (ie tabac) Poftești cucoană Zamfiră?</p>
               <p rend="justify">Zamfira. — (luând tabac) Foarte-ți mulțemesc... Ș-așa zici că ai găsit?..</p>
               <p rend="justify">Franț. — He, he... (strănută).</p>
               <p rend="justify">Zamfira. — Să-ți fie de bine! (strănută).</p>
               <p rend="justify">Franț. — Foarte-ți mulț... Să-ți fie de bine.</p>
               <p rend="justify">Zamfira. — Amin, și într-un ceas bun!.. Da ia spune-mi mai degrabă...</p>
               <p rend="justify">Franț. — (în taină) Cunoști pe Cuconu Grigori Pâlciu?</p>
               <p rend="justify">Zamfira. — Căminarul Grigori?.. Cum să nu-l cunosc? Era bun prietin cu răposatu socrul meu, Dumnezeu să-l ierte!</p>
               <p rend="justify">Franț. — Știi că are un băet?</p>
               <p rend="justify">Zmafira. — Îl știu... Nicu... îi cam tăcut... cam prostuț.</p>
               <p rend="justify">Franț. — Prostuț... dar holteiu!..</p>
               <p rend="justify">Zamfira. — Bine zici... și are stăricică bună tată-său.</p>
               <p rend="justify">Franț. — Și-l-a făcut Comis mai dăunăzi.</p>
               <p rend="justify">Zamfira. — Almintrele seamănă a fi cam de treabă tânăr.</p>
               <p rend="justify">Franț. — Cu atât mai de treabă, că-i bun de însurat.</p>
               <p rend="justify">Zamfira — Trebue să fie de vr-o 22 de ani?</p>
               <p rend="justify">Franț. — I-a înplinit la Crăciun.</p>
               <p rend="justify">Zamfira. — Dar... socoți că a vrea? </p>
               <p rend="justify">Franț. — Dacă n-a vrea el, tată-său vrea. </p>
               <p rend="justify">Zamfira. — Ce zici, dragă monsiu Franț?.. I-ai și vorbit?</p>
               <p rend="justify">Franț. — Mă mai întrebi, când știi că te iubesc de două-zeci ș-atâți de ani?.. tocmai din vremea...</p>
               <p rend="justify">Zamfira. — Și ce-a răspuns Căminarul?</p>
               <p rend="justify">Franț. — -Mi-a zis că a veni deseară cu feciorul său să petreacă aici câteva ceasuri și să se înțeleagă cu d-ta asupra foaiei de zestre.</p>
               <p rend="justify">Zamfira. — Ah, monsiu Franț! și nu-mi-o spui mai degrabă?.. Îmi vine să te sărut de bucurie.</p>
               <p rend="justify">Franț. — (cu dragoste) Fă-ți pomană, că te iubesc de două-zeci ș-atâți...</p>
               <p rend="justify">Zamfira. — Oare?.. Mări, tot o să ne cununăm înpreună... (îl sărută).</p>
               <p rend="justify">Franț — (în parte) Ah!</p>
               <p rend="justify">Zamfira. — Du-te acum degrabă Frănțișorule în târg și-mi cumpără o oca de zaharicale pe deseară.</p>
               <p rend="justify">Franț. — (cu foc) Ori ce-i dori... poroncește-mi, că eu de-acum sînt a matale de veci.</p>
               <p rend="justify">Zamfira. — Și eu a matale, tij, scumpul meu Franț! </p>
               <p rend="justify">Franț. — (în parte) Scumpul meu!.. A, Birman, Birman!.. Du bist ain hunțgemainer Don Jian! (iese</p>
               <p rend="justify">îngânfat prin fund).</p>
               <p rend="justify">SCENA IV.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=5">modifică</ref>]</p>
               <p rend="justify">Zamfira. — În sfîrșit am să scap de-o grijă!.. am să mă cotorosesc de fată! Slavă ție Doamne, că-mi urnești peatra din casă! (strigă la ușa din stânga) Marghiolițo, Marghiolițo... vin’ degrabă sufletul meu.</p>
               <p rend="justify">SCENA V.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=6">modifică</ref>]</p>
               <p rend="bold">Zamfira, Marghiolița (se arată la ușă cu o ghitară în mână).</p>
               <p rend="justify">Marghiolița. — Ce vrei neneacă? </p>
               <p rend="justify">Zamfira. — Vină-ncoaci.</p>
               <p rend="justify">Marghiolița. — Acuș... numai să leg o strună la ghitară.</p>
               <p rend="justify">Zamfira. — Da lasă-ți cobza la o parte și vină azi când te chiem.</p>
               <p rend="justify">Marghiolița. — (intră mânioasă și aruncă ghitara pe un jilț) Of! iată-mă c-am venit... ce vrei?</p>
               <p rend="justify">Zamfira. — Dec!.. ce te răstești așa la mine, jupâneasă?.. Ai uitat cu cine vorbești?</p>
               <p rend="justify">Marghiolița. — Cine să răstește?.. Îți spun c-am venit.</p>
               <p rend="justify">Zamfira. — Te văd eu, că doar nu-s chioară; dar te poftesc să-ți mai ții clanțul, c-apoi...</p>
               <p rend="justify">Marghiolița. — (cu mânie, în parte) Apoi ce?</p>
               <p rend="justify">Zamfira. — Ascultă-mă... Deseară au să vie să petreacă aici, cuconu Grigori Pâlciu cu feciorul său... cu feciorul său... mă-nțelegi?</p>
               <p rend="justify">Marhiolița. — D-apoi bine... deseară mi-ai făgăduit să mergem la teatru.</p>
               <p rend="justify">Zamfira. — Vom merge altă dată, că nu piere lumea.</p>
               <p rend="justify">Marghiolița. — Altă dată, altă dată... Tot așa mă porți cu vorbe.</p>
               <p rend="justify">Zamfira. — Lasă, fata mea, că după ce te-i mărita, tot teatru îi videa.</p>
               <p rend="justify">Marghiolița. — (în parte) Măcar de-ar da Dumnezeu să mă mărit, ca să scap de-aici!</p>
               <p rend="justify">Zamfira. — Bucură-te dar și te veselește, dragă Marghioliță, că în curănd ai să ieși și tu în lume... ai să fii cucoană.</p>
               <p rend="justify">Marghiolița. — (rușinoasă) Să fiu cucoană?..</p>
               <p rend="justify">Zamfira. — Ei, las’... nu-ți mai cârni nasul, că știu că-ți pare bine. Vină mai bine de-mi sărută mâna, că ți-am găsit un bărbat.</p>
               <p rend="justify">Marghiolița. — (veselă) Zău?.. care, dragă nenecuță?</p>
               <p rend="justify">Zamfira. — Nicu... feciorul Căminariului Pâlciu?</p>
               <p rend="justify">Marghiolița. — Nicu?.. Nu-l cunosc... dar-mi-a spus văru Leonil, că-i prost de tot.</p>
               <p rend="justify">Zamfira. — Vărul tău Leonil îi un nebun și un obraznic, și dacă l-oi mai videa pe-aici, am să-i rup urechile.</p>
               <p rend="justify">Marghiolița. — Vorbește încai franțuzește?</p>
               <p rend="justify">Zamfira. — Nicu?.. A fi rupănd și el vro două vorbe ca toată lumea.</p>
               <p rend="justify">Marghiolița. — Dar... la balurile de la Curte merge?</p>
               <p rend="justify">Zamfira. — Cum nu?.. îi Comis!</p>
               <p rend="justify">Marghiolița. — Merge! Cât-mi pare de bine! Vrea să zică oi juca și eu la Revelion?</p>
               <p rend="justify">Zamfira. — Ba încă și la sfântu Neculae.</p>
               <p rend="justify">Marghiolița. — Și mi-a lua și lojie la teatru, la benuar? </p>
               <p rend="justify">Zamfira. — Ce la benuar?.. la răndul întăi.</p>
               <p rend="justify">Marghiolița. — Și mai bine, ca să moară de-ciudă celelalte fete... Ah, nenecuță, cât ești de bună!</p>
               <p rend="justify">Zamfira. — Vezi cum mă îngrijesc de soarta ta?.. De aceea și tu trebue să faci ce te-oi sfătui eu.</p>
               <p rend="justify">Marghiolița. — Ori ce mi-i porunci, nenecuță...</p>
               <p rend="justify">Zamfira. — Să te gătești, dintăi frumos: să te strângi în corset și când va veni Nicu, să-i dai pricină de vorbă... însă franțuzește! Să te uiți la el cu ochi galiși, să-i zâmbești, să-i cânți din ghitară marșul lui Napoleon, și însfîrșit să faci ori ce-i ști, pentru ca să-l amețești.</p>
               <p rend="justify">Marghiolița. — Las pe mine, nenecuță, că m-oi pricepe eu.</p>
               <p rend="justify">Zamfira. — Haide, apucă-te de-ți fă părul, că acuș însărează. Eu mă duc în târg ca să-ți cumpăr o rochie de nunta... dar caută să fii gata când m-oi întoarce.</p>
               <p rend="justify">Marghiolița. — Bine... dragă nenecuță. </p>
               <p rend="justify">Zamfira. — A!.. să nu uiți ca să aduci aici ghergheful cel cu turcu călare, pentru ca să-l vadă Nicu. (iese prin fund).</p>
               <p rend="justify">SCENA VI.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=7">modifică</ref>]</p>
               <p rend="bold">Marghiolița (veselă).</p>
               <p rend="justify">Baluri la Curte și lojie la teatru! Cât sînt de fericită! Toate câte le-am dorit, oi să le am... și însfîrșit oi să ies in lume, să fiu slobodă, să scap de cușca asta în care mă usuc.</p>
               <p rend="justify">I.<lb/>Cât îmi pare bine<lb/>C-am să mă mărit!<lb/>Ce noroc pe mine<lb/>Ce vis fericit!<lb/>Oi să am capele,<lb/>Horbote, brațele,<lb/>Rochii de Paris!<lb/>Și cai și trăsură<lb/>Care nu-mi trecură<lb/>Nici măcar prin vis.<lb/>Tra, la, la, la, la,<lb/>De m-aș mărita,<lb/>Să cânt tot așa:<lb/>Tra, la, la, la, la.<lb/>II.<lb/>Am să-mi cumpăr șaluri<lb/>După gustul meu;<lb/>Să mă duc la baluri<lb/>Și să joc mereu.<lb/>Iară, când la Curte<lb/>Îmi va face curte<lb/>Vr-un tănăr frumos...<lb/>Dacă bărbățelul,<lb/>Dacă suflețelul<lb/>Va fi mânios,<lb/>Tra, la, la, la, la,<lb/>Și m-a descânta...<lb/>I-oi răspunde-așa:<lb/>Ha, ha, ha. ha, ha.</p>
               <p rend="justify">SCENA VII.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=8">modifică</ref>]</p>
               <p rend="bold">Marghiolița, Leonil (intră prin fund pe furiș, se apropie de Marghiolița ș-o sărută pe umăr).</p>
               <p rend="justify">Leonil. — (sărutând-o) Tra, la, la.</p>
               <p rend="justify">Marghiolița. — (spărietă, țipă și fuge în odaia din stânga).</p>
               <p rend="justify">Leonil. — (alergând după ea) Stăi verișorică, că eu sînt... Leonil, verișorul matale cel drăgălaș.</p>
               <p rend="justify">Marghiolița. — (din întru) Fugi, obraznicule, că m-ai spăriet.</p>
               <p rend="justify">Leonil. — (voind să deschidă ușa) Te-am spăriet. Apoi dar deschide-mi ca să viu să-ți descânt de spaimă.</p>
               <p rend="justify">Marghiolița. — (țiind ușa) Ba mai bine-ți caută de nevoi și-ți ie tălpășița pană nu vine neneaca ca să te dee de urechi afară.</p>
               <p rend="justify">Leonil. — Am mai pățit-o și altă dată... Nu-mi pasă, măcar să-mi și rupă urechile... Mă jertfesc pentru mata! (trage de ușă).</p>
               <p rend="justify">Marghiolița. — Da lasă ușa în pace, nebunule.</p>
               <p rend="justify">Leonil. — Ba nu... am s-o scot din țițîni, cum m-ai scos și mata din sărite.</p>
               <p rend="justify">Marghiolița. — Apoi cearcă, de vrei să vezi pe dracu.</p>
               <p rend="justify">Leonil. — Dar... vreu să-l văd cu coarnele în papiliote, și să-l sărut și să-i spun că-l iubesc peste măsură.</p>
               <p rend="justify">Marghiolița. — Ha, ha, ha, cât îi de obraznic!</p>
               <p rend="justify">Leonil. — Obraznicu mănâncă praznicu... Deschizi, ori stric ușa?.. Pân’ în trei ori... una... două... două și jumătate...</p>
               <p rend="justify">Marghiolița. — Ba te rog, Leonițule, nu te-apuca de pozne.</p>
               <p rend="justify">Leonil. — Ei, dacă te rogi, se schimbă. Te las, însă cu condiție să-mi dai o guriță.</p>
               <p rend="justify">Marghiolița. — Ai nebunit?</p>
               <p rend="justify">Leonil. — Ba nu-mi e mult... și drept dovadă, mă jur să n-am parte de mătușica, dacă nu dau păretele jos. (împinge tare ușa).</p>
               <p rend="justify">Marghiolița. — Of, Doamne, ce necaz... Ei, șezi binișor că-ți dau... întinde botul.</p>
               <p rend="justify">Leonil. — L-am întins.</p>
               <p rend="justify">(Ușa se deschide pe jumătate. Obrazul loanei se ivește... și Leonil îl sărută, fără a lua de samă. Îndată după aceasta, ușa se închide iute și se aud risuri în întru).</p>
               <p rend="justify">Marghiolița. — (rîzănd) Să-ți fie de bine, verișorule.</p>
               <p rend="justify">Ioana. — (asemenea) Și la mulți ani, cuconașule.</p>
               <p rend="justify">Leonil. — (depărtându-se de ușă furios) Am pățit-o!</p>
               <p rend="justify">O! ce foc<lb/>M-a trăsnit<lb/>Stau pe loc înpetrit!<lb/>Iubeam un înger, o porumbiță<lb/>Și de la dînsa ceream guriță;<lb/>Când vai! în ciudă<lb/>Soarta mea crudă<lb/>Schimbă pe înger într-o țigancă,<lb/>Pe porumbiță în trup de stancă;<lb/>Și-n loc de miere<lb/>Ah! gustai fiere!<lb/>Și-n loc de buze de verișoară<lb/>Sărutai gingaș... un plisc de cioară!<lb/>O! ce foc<lb/>M-a trăsnit!<lb/>Stau pe loc<lb/>Înpetrit!</p>
               <p rend="justify">Ce să fac?.. Să stric ușa și să dau năvală în odae ca să-mi răsbun, cu șaptezeci de mii de milioane de sărutări... Dar... alta nu-mi mai rămâne. (se repede spre ușă, dar de o dată se oprește, auzind glasul Zamfirei afară). Săracul de mine! ce-am auzit? glasul mătușicăi?.. De m-a găsi baba aici, apoi chiar că rămân făr’ de urechi! mai ales că mi-a hotărît să nu-i mai calc în casă, de când-i am zis că se dă cu roș... unde să fug? unde să m-ascund?.. A!.. în dulapul ist cu rochii. (intră în dulap) Nu-s călcate rochiile, dar le-oi călca eu. (le calcă în picioare)</p>
               <p rend="justify">SCENA VIII.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=9">modifică</ref>]</p>
               <p rend="bold">Leonil (în dulap), Zamfira (aducând o rochie albă), Her Franț (cu o hârtie de cofeturi).</p>
               <p rend="bold">(Până a nu intra pe scenă, Zamfira și Franț zic următoarele cuvinte tocmai când vrea Leonil să se arunce asupra ușei ca s-o strice).</p>
               <p rend="justify">Zamfira. — D-ta ești, Her Franț? dă-mi brațul să sui scările.</p>
               <p rend="justify">Franț. — Poftim pe cel din stânga că-i din partea inimei.</p>
               <p rend="justify">Zamfira. — (intrând) Of?.. bată-le cucu marșan-de-mode, că mare scumpe-s!.. Auzi d-ta, opt sute de lei pentru o rochie gata de nuntă?.. Nu face mireasa cât rochia.</p>
               <p rend="justify">Leonil. — (în parte, deschizând puțin dulapul) O rochie de nuntă!</p>
               <p rend="justify">Franț. — După cum îi și mireasa... dar când mireasa se numește Zamfira, nu-i nimic destul de scump pe la jidani.</p>
               <p rend="justify">Zamfira. — (zîmbind) Berbantule! tot așa mă ademenești cu vorbe dulci.</p>
               <p rend="justify">Franț. — (dându-i cofeturile) Și cu zaharicale, ca pe un canaraș.</p>
               <p rend="justify">Zamfira. — (luându-le) Taci, dimoni, că mă scoți din minți. (merge spre dulap).</p>
               <p rend="justify">Leonil. — Auzi-i cum se ciugulesc? (văzând pe Zamfira, închide iute ușa). O!</p>
               <p rend="justify">Zamfira. — (încercând să deschidă dulapul) Ce dracu are dulapul ista de nu vrea să se deschidă? </p>
               <p rend="justify">Franț. — Da ce vrei să faci?</p>
               <p rend="justify">Zamfira. — (întorcându-se către Franț) Vreu să închid rochia de nuntă a Marghioliței.</p>
               <p rend="justify">Franț. — Ia să cerc eu, că-s vîrtos. (cearcă, dar nu poate să deschidă).</p>
               <p rend="justify">Zamfira. — (rîzând) Ei; monsiu Franț, așa mi te lauzi? Ha, ha, ha... (imtând pe Franț) Ia să cerc eu, că-s vîrtos! Ha, ha, ha...</p>
               <p rend="justify">Franț. — (necăjindu-se în zadar) Tertaifel!</p>
               <p rend="justify">Zamfira. — Ia să-ți ajut și eu, că-ți-ai uitat virtutea acasă.</p>
               <p rend="justify">(Feciorul intră).</p>
               <p rend="justify">Feciorul. — Cucoană; o venit o trăsură cu doi boeri.</p>
               <p rend="justify">Franț. — (depărtându-se de dulap) Negreșit că-i cuconu Grigori Pâlciu cu fiul său.</p>
               <p rend="justify">Zamfira. — (întorcând spatele la duiap) Cuscrul și ginerele? Poftește-i sus și adă lumînări degrabă, că-i întuneric.</p>
               <p rend="justify">(Feciorul iesă.)</p>
               <p rend="justify">Leonil. — (furios) Pâlciu ginere! O!</p>
               <p rend="justify">(Zamfira pune rochia și cofeturile pe un scaun lângă dulap și se apropie de Franț. În vremea asta Leonil deschide ușa dulapului și fură cofeturile).</p>
               <p rend="justify">Zamfira. — Acum îi acum, dragă monsiu Franț. </p>
               <p rend="justify">Franț. — N-ai nici o grijă, cucoană Zamfiriță.</p>
               <p rend="justify">Zamfira. — (alergând la ușa din stânga) Marghioliță, ești gata?</p>
               <p rend="justify">Marghiolița. — (din odaie) Numai pantofii să mi-i leg. </p>
               <p rend="justify">Zamfira. — Caută să întri în salon când oi tuși.</p>
               <p rend="justify">Marghiolița. — Bine, nenecuță.</p>
               <p rend="justify">Leonil. — (mâncând zaharicale) Verișoara să fie Pâlcioae! O!</p>
               <p rend="justify">(Feciorul întră aducând luminări aprinse).</p>
               <p rend="justify">Feciorul. — Boerii se suie pe scări. (pune luminările pe masă și iesă).</p>
               <p rend="justify">SCENA IX.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=10">modifică</ref>]</p>
               <p rend="bold">Cei dinainte, Căminarul Grigori. Pâlciu, Nicu.</p>
               <p rend="justify">Pâlciu. — Cu plecăciune.</p>
               <p rend="justify">Zamfira. — Sluga d-tale, cucoane Grigori... Da de unde și pănă unde pe la noi?.. De atâta vreme de când nu ne-ai mai dat obraz...</p>
               <p rend="justify">Pâlciu. — Mă iartă, cucoană dragă, c-am fost tot cam bolnav.</p>
               <p rend="justify">Zamfira. — (arătând pe Nicu) D-lui îi cuconașul d-tale?.. Nicușoru?</p>
               <p rend="justify">Pâlciu. — Dar... nu-l cunoști? (lui Nicu) Sărută mâna cucoanei.</p>
               <p rend="justify">Nicu. — (Sărută mâna cucoanei Zamfirei, care îl sărută pe frunte).</p>
               <p rend="justify">Zamfira. — Ba că bine zici, cucoane Grigori... Ia privește-l cum o crescut de mare! S-o făcut holtei.</p>
               <p rend="justify">Pâlciu. — Hei!.. așa crescu bobocii.</p>
               <p rend="justify">Leonil. — (în parte cu gura plină) Bobocii!</p>
               <p rend="justify">Zamfira. — Da... ia poftim de șezi, cucoane Grigori, să mai vorbim de vremile noastre.</p>
               <p rend="justify">Pâlciu. — (șezănd pe canape lângă Zamfira) Sărut mâna... Iată și domnul Franț, prietinul nostru. Unde nu gândești, acolo-l găsești.</p>
               <p rend="justify">Franț. — (șezănd pe un jilț) Eu sînt ca buruiana cea rea.</p>
               <p rend="justify">Pâlciu. — Ba nu, Birmănașule dragă, ești ca burueana cea de leac.</p>
               <p rend="justify">Zamfira. — Pentru că-i doftor? Ha, ha, ha... Tot vesel ești, Cucoane Grigori! (ride tușind și căutând spre odaia din stânga).</p>
               <p rend="justify">Pâlciu. — Hei!.. cum dă Dumnezeu și cel codru verde, cucoană Zamfiră. Noi, bătrânii căutăm să veselim ceasurile câte ne mai rămân de trăit, pentru ca să ne mângâiem de cele care au trecut.</p>
               <p rend="justify">Zamfira. — Și bine faceți, bine faceți.</p>
               <p rend="justify">Pâlciu. — (luând pe Zamfira de mână) Bine facem cu adevărat, cucoană dragă, pentru că cine știe?.. mâni, poimâni poate... alivanta-n groapă.</p>
               <p rend="justify">Franț. — Fără voia doftorilor?</p>
               <p rend="justify">Pâlciu. — (rîzănd) Ba cu toată împuternicirea lor.</p>
               <p rend="justify">Zamfira. — Ha, ha, ha. (tușește) Da ce nu șezi, cucoane Nicule?</p>
               <p rend="justify">Nicu. — (se pune pe un scaun).</p>
               <p rend="justify">Pâlciu. — Mări, nu-l mai tot cuconi, că s-a diochia. </p>
               <p rend="justify">Zamfira. — (rîzând și tușind mai tare) Bate-te norocu că poznaș mai ești. (în parte) Nici c-a veni drăcoaica.</p>
               <p rend="justify">SCENA X.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=11">modifică</ref>]</p>
               <p rend="bold">Cei dinainte, Marghiolița.</p>
               <p rend="justify">Pâlciu. — Hei!.. iată și duduca Marghiolița, fata moșului cea frumoasă.</p>
               <p rend="justify">Zamfira. — Vezi cât o crescut?</p>
               <p rend="justify">Pâlciu. — Ba ce crescut!.. bre, bre! când era nu-mai de-o șchioapă.</p>
               <p rend="justify">Leonil. — (în parte furios) Șchioapă... verișoara!</p>
               <p rend="justify">Pâlciu — Vin’ încoaci, fata mea, să te sărute moșu.</p>
               <p rend="justify">(Marghiolița se apropie de Pâlciu, care o sărută pe frunte. Zamfira și Franț își fac semne de bucurie. Nicu se scoală pe picioare și se uită pe furiș la Marghiolița).</p>
               <p rend="justify">Marghiolița. — (în parte) Of!.. că m-o înghimpat cu mustețele.</p>
               <p rend="justify">Pâlciu. — Îți aduci aminte, Marghiolițo, când îmi ziceai mosu Pâlsiu, mosu Pâlsiu?.. Parcă nu-mi vine-a crede că-i ea, cucoană Zamfira. Dintr-atâtica, s-o făcut coșcoge fătoiul.</p>
               <p rend="justify">Leonil. — (cu gura plină, furios) Fătoiul!</p>
               <p rend="justify">Pâlciu. — Iată și Nicu, fiul meu, dragă Marghioliță... Nu-ți aduci aminte când te giucai cu dînsu de-a Babaoarba?</p>
               <p rend="justify">Nicu. — Ba nu babacă... de-a Puia-gaia.</p>
               <p rend="justify">Pâlciu. — Vin de-i sărută mâna, Nicule.</p>
               <p rend="justify">Nicu. — (Sărută mâna Marghioliței ș-apoi se întoarce la locul lui și stă tot în picioare).</p>
               <p rend="justify">Leonil. — Îi pupă mâna prostu... O!</p>
               <p rend="justify">Marghiolița. — (Se uită cu ochi galiși la Nicu în toată scena asta. Nicu se turbură).</p>
               <p rend="justify">Pâlciu. — Ce mai zici și d-ta, mosiu Franț?.. Așa-i că de-acum o venit vremea să dăm răndul copiilor?</p>
               <p rend="justify">Franț. — Așa-i pravila Naturei, cucoane Grigori. Bătrânii înpreună și tinerii iarăși înpreună... mai ales când se găsesc doi cari se potrivesc...</p>
               <p rend="justify">Zamfira. — Adevărat grăești, monsiu Franț... Nimic nu-i mai nostim de cât doi hulubași... păreche.</p>
               <p rend="justify">Pâciu. — Atunce-i fericire-n casă.</p>
               <p rend="justify">Leonil. — (în parte) Ba în hulubărie.</p>
               <p rend="justify">Zamfira. — Cui o spui, cucoane Grigori?.. Iată-mă-s eu... am trăit 17 ani cu răposatul soțu meu, Dumnezeu să-l ierte!.. și nici odată nu ne-am sfădit... Sărmanu! ce bujor de om era! Cât oi trăi, l-oi tot boci! (plânge).</p>
               <p rend="justify">Sărmanu bărbățelu!<lb/>Sărmanu suflețelu.<lb/>Ce om, ce om era!<lb/>Supus l’ a mea voință,<lb/>Plecat l’ a mea dorință<lb/>În veci el s-arăta!<lb/>Eu îl numeam Luluță,<lb/>El mă numea Mumuță<lb/>Cu glasu-i drăgălaș,<lb/>Și îmi zicea: «Firiță!<lb/>Tu ești o porumbiță,<lb/>Și eu un porumbaș.»<lb/>Ah, vai ș-amar de mine!<lb/>Ah, dragul meu bărbat!<lb/>Mumuța după tine<lb/>Va plânge ne-ncetat!</p>
               <p rend="justify">(Marghiolița și Franț își șterg ochii. Nicu trage din buzunar, o basma lungă și-și suflă nasul tare).</p>
               <p rend="justify">Pâlciu. — Așa și eu cu biata răposata, Dumnezeu s-o ierte!.. Ah, ce femee scumpă și iconoamă!.. Of, of!</p>
               <p rend="justify">Sărmănica<lb/>Mititica!<lb/>Cât de mult ea mă iubea!<lb/>Sărmănica<lb/>Mititica!<lb/>Ce dulceți bune făcea!<lb/>Ce locmale<lb/>Baclavale,<lb/>Învărtite și bohaciu!<lb/>Ce vutci bune,<lb/>De minune,<lb/>Cu miros de odogaciu!<lb/>Amar mie!<lb/>Ce soție,<lb/>Ce comoară-am prăpădit!<lb/>Ah! ce viață.<lb/>Ce dulceață,<lb/>Moartea crudă mi-a răpit!</p>
               <p rend="justify">Leonil. — (în parte)! Bre!.. c-au să înece mahalaua. </p>
               <p rend="justify">Zamfira. — Of, of!.. Marghiolițo, du-te de zi s-aducă dulceți de cele care ai făcut tu astăzi.</p>
               <p rend="justify">(Marghiolița iese prin stânga).</p>
               <p rend="justify">Zamfira. — Cucoane Grigori, am să-ți dau să guști dulceți de-a Marghioliței.</p>
               <p rend="justify">Pâlciu. — De i-or sămăna ei, trebue să fie foarte plăcute. Așa-i Nicule?</p>
               <p rend="justify">Nicu. — (răsărind) Dar babacă; îmi plac. </p>
               <p rend="justify">Zamfira. — Da ce nu șezi, cucoane Nicule?</p>
               <p rend="justify">Nicu. — (se pune pe scaun) Mersi.</p>
               <p rend="justify">Zamfira. — Trebue să știi, cucoane Grigori, că nu se află mai bună gospodină pe fața pămăntului. De-i nevoe în casă de dulceți, de pânză, de păstrămuri, de ori ce însfîrșit.. Marghiolița poartă de grijă de toate. Ea dă de bucate; ea ține cheile de la cămară și de la pivniță, încât eu sînt silită a sta cu mânele legate.</p>
               <p rend="justify">Franț. — Halal de bărbatul ce-a avea!</p>
               <p rend="justify">Zamfira. — Halal, zău! Și să vezi cum coasă la gherghef, să te minunezi... (strigă) Marghiolițo, trimite-ți ghergheful aici.</p>
               <p rend="justify">Leonil. — ( în parte) Auzi telălița, cum își laudă marfa?</p>
               <p rend="justify">(Ioana aduce ghergheful, îl dă lui Pâlciu și iesă).</p>
               <p rend="justify">Pâlciu. — Aferim... frumos de tot!.. Da cine-i, mă rog, turcul ist călare?</p>
               <p rend="justify">Franț — Îi Ali-Pașa.</p>
               <p rend="justify">Pâlciu — Cel care o tăiet volintirii?.. bre, bre!..</p>
               <p rend="justify">Zamfira. — Tocmai... Poftești să vezi și d-ta, cucoane Nicule?</p>
               <p rend="justify">Pâlciu. — Iar îl cuconești?.. Eu văd c-ai să-mi diochi flăcăul.</p>
               <p rend="justify">Nicu — (ia ghergheful și rămâne cu el în mână).</p>
               <p rend="justify">(Intră Marghiolița și după dînsa Ioana, purtând tablaua cu dulceți).</p>
               <p rend="justify">Zamfira. — Adă aici, Ioano.</p>
               <p rend="justify">(Ioana merge cu tablaua d-ântăi la Pâlciu, pe urmă la Nicu și în sfîrșit la Franț, care nu ie dulceți. Marghiolița o urmează și dă paharele cu apă).</p>
               <p rend="justify">Pâlciu. — (gustând dulcețile) Cu adevărat că-s minunate... Așa belte! (amestecând greu) Așa... bel... te. (în parte) Văleu, că mi s-o încleiet fălcile.</p>
               <p rend="justify">Marghiolița. — Să-ți fie de bine.</p>
               <p rend="justify">Pâlciu. — Să... rut... ochișo... orii.., fata... mea.</p>
               <p rend="justify">Zamfira. — Poate că n-au coardă destulă!</p>
               <p rend="justify">Ioana. — Da cum, Doamne iartă-mă! că de azi dimineață le ferb pe foc.</p>
               <p rend="justify">Zamfira. — (căutând s-acopere vorba Ioanei, tușește) Poftești, cucoane Nicule? (în parte) Ei lasă, cioară, că-ți-oi rupe eu pliscul.</p>
               <p rend="justify">(Când vine tablaua dinaintea lui Nicu, el se scoală, pune ghergheful pe scaun și ie dulceți multe).</p>
               <p rend="justify">Marghiolița. — (dându-i paharul) <hi rend="italic">A vo suhe</hi>, monsiu Nicu.</p>
               <p rend="justify">Nicu. — (înecându-se cu dulceți) <hi rend="italic">Mersi</hi>... (tușește)</p>
               <p rend="justify">Pâlciu. — Ce dracu! iar te-ai înecat, măi tălălău.</p>
               <p rend="justify">Leonil. — (în parte) Moașa-n pod.</p>
               <p rend="justify">Nicu. — (turburat, se pune peste gherghef și răsare îndată).</p>
               <p rend="justify">Pâlciu. — Na, c-ai spart ghergheful? Ei, da m-ai rușinat urît, măi badeo!</p>
               <p rend="justify">Zamfira. — (sculându-se) Nu-i nimica, nu-i nimica.</p>
               <p rend="justify">Marghiolița. — (râde).</p>
               <p rend="justify">Nicu. — (uitându-se la gherghef) Numai nasu-i spart, babacă.</p>
               <p rend="justify">Pâlciu. — (sculându-se foarte supărat) Și poate că nu-i destul să spargi nasu lui Ali-Pașa?</p>
               <p rend="justify">Zamfira. — Nu te supera, cucoane Grigori, că Marghiolița mai face și alți turci în ceealaltă odaie.</p>
               <p rend="justify">Pâlciu. — Zău?.. Hai să-i videm. Nu poți crede cât mi-s de dragi Turcii... de lână.</p>
               <p rend="justify">Zamfira. — Poftim, cucoane Grigori. Vii cu noi, monsiu Franț?</p>
               <p rend="justify">Franț. — Bucuros.</p>
               <p rend="justify">(Pâlciu întră în stînga)</p>
               <p rend="justify">Zamfira. — Marghiolițo, șezi cu cuconu Nicu. (încet Marghioliței) Nu uita să-i cânți marșul lui Napoleon. (se duce spre ușa din stânga și, pănă a nu ieși, zice încet lui Franț). Acum îi vreme de pus la cale... Să dai pricină de vorbă, monsiu Franț. (iese).</p>
               <p rend="justify">Franț. — Las’ pe mine, cucoană Zamfiră. (iese).</p>
               <p rend="justify">Leonil. — (În parte) Se duc să deschidă iarmarocul.</p>
               <p rend="justify">SCENA XI.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=12">modifică</ref>]</p>
               <p rend="bold">Leonil (în dulap), Marghiolița, Nicu.</p>
               <p rend="justify">Marghiolița. — (după o mică tăcere) Monsiu Nicu...</p>
               <p rend="justify">Nicu. — (cu jumătate de glas) <hi rend="italic">Cheschevu madmuasel?</hi>
               </p>
               <p rend="justify">Marghiolița. — <hi rend="italic">Je vu pri... reste</hi> pe canape.</p>
               <p rend="justify">Nicu. — (se pune pe un jilț) <hi rend="italic">Pardon</hi>.</p>
               <p rend="justify">Marghiolița — (în parte, șezând pe canapea) Parcă nu prea știe franțuzește. (mică tăcere).</p>
               <p rend="justify">Leonil. — (în parte) Ce pardon i-aș trage la ceafă.</p>
               <p rend="justify">Marghiolița. — Monsiu Nicu, îți aduci aminte de <hi rend="italic">notr anfans</hi>?</p>
               <p rend="justify">Nicu. — <hi rend="italic">Cheschevu</hi>?</p>
               <p rend="justify">Marghiolița. — <hi rend="italic">De notr anfans</hi>.</p>
               <p rend="justify">Nicu. — <hi rend="italic">Pardon</hi>.</p>
               <p rend="justify">Marghiolița — (în parte) Se vede că alte vorbe nu mai rupe. (tare) <hi rend="italic">Vu parle franse, monsiu Nico?</hi>
               </p>
               <p rend="justify">Nicu. — <hi rend="italic">Parle, madmuasel.</hi>
               </p>
               <p rend="justify">Marghiolița. — <hi rend="italic">E bien... parlon înpreună.</hi>
               </p>
               <p rend="justify">Nicu. — <hi rend="italic">Parlon.</hi>
               </p>
               <p rend="justify">(Mică tăcere. Marghiolița se uită cu dragoste la Nicu, care coboară ochii, se sucește pe scaun și-și suflă nasul tare).</p>
               <p rend="justify">Marghiolița. — N-ai fost la Paris, monsiu Nicu?</p>
               <p rend="justify">Nicu. — Nu dar cât pe ce era să mă trimeată babacă.</p>
               <p rend="justify">Marghiolița. — Și de ce nu te-o trimis?</p>
               <p rend="justify">Nicu. — S-o temut să nu-mi perd legea și să mă-ntorc înapoi păgân.</p>
               <p rend="justify">Marghiolița. — Numai pentru atâta?..</p>
               <p rend="justify">Nicu. — I-o mai fost frică că m-oi face și eu ca Iorgu de la Sadagura.</p>
               <p rend="justify">Marghiolița. — Păcat că te o giudecat așa de rău!.. Dacă mergeai la Paris, videai teatruri... învățai să gioci polca; auziai opere frumoase... marșul lui Napoleon... Cunoști marșul lui Napoleon, monsiu Nicu?</p>
               <p rend="justify">Nicu. — L-am auzit odată din cobza lui Barbu.</p>
               <p rend="justify">Marghiolița. — Îi tare frumoși Eu îl știu.</p>
               <p rend="justify">Nicu. — Din cobză?</p>
               <p rend="justify">Marghiolița. — Ba din ghitara... Ha, ha, ha!.. auzi?.. din cobză?</p>
               <p rend="justify">Nicu. — Barbu te-o învățat?</p>
               <p rend="justify">Marghiolița — Cine?.. Barbu?.. Ha, ha, ha!..</p>
               <p rend="justify">Nicu. — (în parte) Am scăpat vr’o gogomănie... Ia s-o dreg. (tare) Mata, duducă, trebue să-l cânți negreșit mai bine decât Barbu, și dacă ai vrea...</p>
               <p rend="justify">Marghiolița. — Vrei să-l auzi? (se scoală și merge să iee ghitara).</p>
               <p rend="justify">Nicu. — Ce se potrivește!.. <hi rend="italic">pardon madmuazel. </hi>(se răpede s-aducă ghitara, o ie în mână și o cearcă) Da... bună ghitară! (rupe o strună) Tronc! (rămâne înpetrit).</p>
               <p rend="justify">Marghiolița. — (supărată) Na!.. Pas acum de-i mai cântă marșul lui Napoleon.</p>
               <p rend="justify">Nicu. — (după o mică tăcere) Să-mi plesnească ochii, dacă am vrut s-o rup... Pardon de iertăciune, duducă.</p>
               <p rend="justify">Marghiolița. — Ba nu; nu vreu să te iert, pană nu-i face ce ți-oi zice eu.</p>
               <p rend="justify">Nicu. — Ce poroncești?</p>
               <p rend="justify">Marghiolița. — Poroncesc să-mi cânți o romanță.</p>
               <p rend="justify">Nicu. — (rușinându-se) Da... zău! nu știu să cânt.</p>
               <p rend="justify">Marghiolița. — Nu te cred.</p>
               <p rend="justify">Nicu. — Doar să-ți cânt de dragoste.</p>
               <p rend="justify">Leonil. — (în parte) Auzit-ai Pâlciu cum se obrăznicește!</p>
               <p rend="justify">Nicu. — Să-ți cânt de dragoste, duducă?</p>
               <p rend="justify">Marghiolița — (coborând ochii) Cântă.</p>
               <p rend="justify">(Nicu își drege glasul; începe dar nu nimerește tonul. După câteva încercări el cântă pe aria: Cumetriță dragă, ș.c.l.)</p>
               <p rend="justify">Ori cine trăește<lb/>Pe Amor slăvește;<lb/>Ori care jivină<lb/>De amor suspină!<lb/>Gâscășoara gâgâește,<lb/>Rățișoara hăcăește,<lb/>Stăncușoara cârâește,<lb/>Harmasarul nechezește<lb/>Motănașul miorlăește,<lb/>Cucoșul codcodăcește...<lb/>Și eu, plin de jale, iți rostesc matale:<lb/>Duducuță dragă,<lb/>S-a trecut de șagă!</p>
               <p rend="justify">Marghiolița. — Ha, ha, ha.</p>
               <p rend="justify">Leonil. — Ha, ha, ha.</p>
               <p rend="justify">Nicu. — Dec!.. (se uită cu mirare la Marghiolița ș-apoi începe și el a rîde tare).</p>
               <p rend="justify">SCENA XII.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=13">modifică</ref>]</p>
               <p rend="bold">Cei dinainte, Pâlciu, Zamfira, Franț.</p>
               <p rend="justify">Pâlciu. — (întrând mânios) Așa, dragă cucoană... dacă nu vrei s-adaogi încă două sălașe de țigani în foaia de zestre, apoi nu pot nici eu să-ți dau băetu.</p>
               <p rend="justify">Zamfira. — (mânioasă) Nici un suflet mai mult. Dacă-ți place... dacă nu, alții mă rog.</p>
               <p rend="justify">Pâlciu. — Pot să te roage; dar flăcău ca al meu nu se prea găsesc pe toate ulițele.</p>
               <p rend="justify">Zamfira. — Ei! dragă cucoane Grigori; tot țiganu-și laudă ciocanu.</p>
               <p rend="justify">Pâlciu. — (atins) Care vrea să zice... eu sînt țigan și Nicu ciocan?.. Foarte-ți mulțămesc.</p>
               <p rend="justify">Franț. — (căutând să-i înpace) <hi rend="italic">Aber</hi> nu-i așa, cucoane...</p>
               <p rend="justify">Pâlciu. — Ian las’ neamțule... nu te-amesteca unde nu-ți ferbe oala... Cât pentru d-ta, cucoană Zamfiră, fiind că te scumpești pentru două sălașe de țigani, pune-ți pofta-n cui despre cuscrie cu mine... Mă duc...</p>
               <p rend="justify">Zamfira. — Călătorie sprincenată!</p>
               <p rend="justify">Pâlciu. — Auzi, țigan!.. ciocan! (lui Nicu) Hai cioc... Nicule de aici. Hai cu tătuca, că-ți-oi găsi eu neveste aiurea... Auzi, țigan, ciocan!.. (iesă prin fund, furios).</p>
               <p rend="justify">Nicu. — (jalnic Marghioliței) <hi rend="italic">Bonsuar madmuazel.</hi> (iesă după tatăl său).</p>
               <p rend="justify">Leonil. — (cu bucurie) Se vede că nu s-au ajuns cu târgul.</p>
               <p rend="justify">SCENA XIII.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=14">modifică</ref>]</p>
               <p rend="bold">Leonil, Zamfira, Marghiolița, Franț, (și mai pe urmă Ioana.) — (mică tăcere).</p>
               <p rend="justify">Franț. — (venind între amăndouă) Ce să facem acum? </p>
               <p rend="justify">Zamfira. — Of! of! am rămas iar cu peatra-n casă! Of!.. amețesc... leșin... (leșină în brațele lui Franț).</p>
               <p rend="justify">Franț. — (spăriet) <hi rend="italic">Vas ist?</hi>
               </p>
               <p rend="justify">Marghiolița. — Eu, peatră-n casă!.. Ah! mor. (leșină asemenea în brațele lui Franț).</p>
               <p rend="justify">Franț. — (și mai spăriet) <hi rend="italic">Vas ist?</hi>
               </p>
               <p rend="justify">
                  <hi rend="italic">Tertaifel! Vas ist das?</hi>
                  <lb/>
                  <hi rend="italic">Main Got, main Gott!</hi> ah vai!<lb/>Îmi vine să le las,<lb/>Să cade <hi rend="italic">ale zvai</hi>.<lb/>Cucoană Zamfiriță<lb/>Duducă Marghioliță<lb/>Am obosit de tot<lb/>Și, zău! că nu mai pot.<lb/>Cucoană Marghioliță,<lb/>Duducă Zamfiriță<lb/>Treziți-vă că zău!<lb/>Leșin pe loc și eu...<lb/>
                  <hi rend="italic">Tertaifel! vas ist das?</hi>
                  <lb/>
                  <hi rend="italic">Main Got, main Got!</hi> ah vai!<lb/>Îmi vine să le las<lb/>Să cadă <hi rend="italic">ale zvai.</hi>
               </p>
               <p rend="justify">(Strigă) Ioană, Ioană, adă degrabă oțet, colonie... ce-i găsi, că au leșinat cucoanele.</p>
               <p rend="justify">Leonil. — Marghiolița leșinată! Hei, că nu sînt în locul șoacăței.</p>
               <p rend="justify">Franț. — (strigă iar) Ioană, Ioană.</p>
               <p rend="justify">Ioana. — (alergând cu un șip) Săracan de mine!.. ce au pățit?</p>
               <p rend="justify">Franț. — Dă-le iute la nas... <hi rend="italic">Tonerveter!</hi>... grele-s!</p>
               <p rend="justify">Ioana. — (le pune șipul sub nas).</p>
               <p rend="justify">Zamfira. — (răsărind) Pi! ce putoare!</p>
               <p rend="justify">Marghiolița. — (asemene) Fi! <hi rend="italic">chel orior!</hi>
               </p>
               <p rend="justify">Franț — (scăpând) Uf! </p>
               <p rend="justify">Zamfira. — Ce șip îi aista?</p>
               <p rend="justify">Franț. — Colonie.</p>
               <p rend="justify">Ioana. — Ba terpentină. </p>
               <p rend="justify">Zamfira. — Terpentină? Ah! iar leșin.</p>
               <p rend="justify">Marghiolița. — (alergănd lângă Zamfira) Nu o lăsa, monsiu Franț.</p>
               <p rend="justify">Zamfira. — (furioasă) Tu ești? stahio! lipsești din ochii mei să nu te mai văd;... câ-mi otrăvești zilele!</p>
               <p rend="justify">Franț. — (voind s-o liniștească) Cucoană Zamfiriță...</p>
               <p rend="justify">Zamfira. — Fugi și d-ta; dă-mi pace. (țipănd) Dați-mi pace cu toții... Nu mai vreu să văd pe nime; nu vreu să mă mai mărit, nici să caut gineri... ardă-i focu să-i arză!.. Mă duc de mâni la călugărie cu fată cu tot.</p>
               <p rend="justify">Marghiolița. — La călugăriei Ah! amețesc! </p>
               <p rend="justify">Zamfira. — Ba să lipsești, îți zic, că ți-oi da acuș niște marghiolii de nu l-ei putea duce.</p>
               <p rend="justify">Marghiolița. — (întră plângând în stânga).</p>
               <p rend="justify">Leonil. — A apucat-o istericale pe babă. </p>
               <p rend="justify">Franț. — Cucoană Zamfiră, liniștește-te... Ce vrea să zică...</p>
               <p rend="justify">Zamfira. — Mări, caută-ți drumu și mă lasă-n pace... (țipă) Of!.. mi-o ieșit peri albi de când am fată mare! (întră furioasă în stânga).</p>
               <p rend="justify">Franț. — Fa, Ioană, du-te de-o înpacă și-i fă apă caldă de picioare. Auzi, fa, Ioană?</p>
               <p rend="justify">Ioana. — (luând luminările) Ian nu prea fa, și mai jupîneasă... Auzitu-m-ai sucitule? (iesă după Zamfira).</p>
               <p rend="justify">Franț. — (prin întuneric) <hi rend="italic">Saperment ain mal!</hi>.. toată casa-i cu capu-n jos... Cum să dreg trebile? (gândește) <hi rend="italic">Tonerveter!</hi>.. nu-mi vine nici o ideie. (de odată se oprește și se bate cu palma peste frunte ca cănd ar fi găsit vr-un chip) A!.. (schimbând ideia) Ba nu așa. (se bate încă odată și mai tare) O! am găsit!.. Mă duc să mă tălmăcesc cu cuconu Grigori. (iesă prin fund lovindu-se de mobile) <hi rend="italic">Tertaifel!</hi> Că întuneric îi!</p>
               <p rend="justify">SCENA XIV.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=15">modifică</ref>]</p>
               <p rend="justify">(întuneric).</p>
               <p rend="justify">Leonil. — (ieșind din dulap) Uf!.. Slavă Domnului, c-am scăpat din temniță!.. Bre, bre, bre! Multe pozne am mai văzut de când locuesc în dulapul ista!.. Dragoste șvăbească, cochetărie băbească, gogomănie pâlciască, târguire căsătorească, și... fudulie țigănească! Dar din toate aceste n-am înțeles alta, decât ca baba a căpchiet, pentru că nu-și poate mărita fata, și că vrea s-o trimeată la monăstire pentru ca să scape de dînsa. (cu mânie) Verișoara la călugărie! Nu voi suferi nici odată o asemene nelegiuire... Dar cum să fac ca s-o scap de comănac? (găndește) S-o fur în astă noapte și s-o trec peste Dunăre?.. Dar; planu-i minunat, numai de aș putea întra în odaea Marghioliței ca să-i dau de știre să fugă. Însă cum dracu să trec prin iatacul cloanței, fără ca să mă bage de seamă?.. O! îmi vine o ideie năstrușnică. (ie rochia adusă de cucoana Zamfira la scena VIII și o arată publicului, zicând): Oi să mă schimb în fată mare! (întră în dulap).</p>
               <p rend="justify">SCENA XV.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=16">modifică</ref>]</p>
               <p rend="bold">Leonil, Marghiolița (iesă încet din odaia din stânga).</p>
               <p rend="justify">Marghiolița. — (tristă) La călugărie!.. Auzi? să mă dee la monăstire pentru un cusur de două sălașe de țigani!.. Mai bucuroasă voi întra în fundul pămăntului... Mai bine voi fugi unde m-or duce ochii, departe de casa părintească în care sînt sarcină! (plângând) Pentru că m-o făcut Dumnezeu fată, maică mea nu mă poate suferi, parcă eu sînt vinovată... O! cât sînt de nenorocită!</p>
               <p rend="justify">Ah! plâng și suspin<lb/>Și suspin mereu,<lb/>Și sufăr un chin<lb/>Un chin foarte greu.<lb/>În furtună rea,<lb/>Ca frunza plutesc!<lb/>Și-n durere grea<lb/>Cu amar trăesc!</p>
               <p rend="justify">(Stă tristă cu batista la ochi).</p>
               <p rend="justify">Leonil — (ieșind din dulap în rochie și oprindu-se în fund) Iată-mă-s gata! De m-a zări mătușica, va socoti că-s Ioana țiganca, și voi putea lesne să întru la Marghiolița... Hai! într-un noroc! (face un pas și se oprește zărind pe Marghiolița) Ce zăresc acolo?.. o matahală neagră?.. trebuie să fie Ioana, care vrea să închide ușile, (se dă după dulap).</p>
               <p rend="justify">Marghiolița. — (stergăndu-și ochi) Haideți, cum a vrea Dumnezeu, păn’ a nu se trezi maică-mea. (mergănd spre dulap) Să-mi ieu capela și mantela.</p>
               <p rend="justify">(Marghiolița deschide dulapul. De-odată Leonil o ridică în brațe fără veste și o închide în întru).</p>
               <p rend="justify">Leonil. — Să nu cârcnești, cioară, că te-am prăpădit, (depărtăndu se de dulap) Ișala!.. am închis baragladina! și de-acum pot, fără nici o frică, să trec prin iatacul babei. Acum chiar că m-a lua de Ioana, (se pornește în stânga rîzănd încet) A dracului mai sînt! (ajungând Ia mijlocul scenei, se oprește) Cine mai vine?</p>
               <p rend="justify">(Ușa din fund se deschide și Nicu vine bojbăind prin întuneric).</p>
               <p rend="justify">SCENA XVI.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=17">modifică</ref>]</p>
               <p rend="bold">Leonil, Nicu.</p>
               <p rend="justify">Nicu. — (intrând) Doftorul Franț m-o sfătuit ca să viu înapoi să fur pe duduca Marghiolița... (se lovește de un scaun) Valeu!.. dar întuneric îi! (înaintează încetișor spre Leonil)</p>
               <p rend="justify">Leonil. — (în parte) Nu cumva-i doftoru?</p>
               <p rend="justify">Nicu. — (în parte) Parcă zăresc o rochie... Oare nu-i duduca Marghiolița?</p>
               <p rend="justify">Leonil. — Ba-o tocmai șoacăța! (se depărtează în dreapta).</p>
               <p rend="justify">Nicu. — Ba-i tocmai duduca! (fuge în stânga) Îmi vine să fug. (stau puțin amândoi și ascultă)</p>
               <p rend="justify">Leonil. — Cum dracu să mă disbăr de dînsul?</p>
               <p rend="justify">Nicu. — Hei! de-aș avea curaj... ce i-ași mai spune prin întuneric!</p>
               <p rend="justify">Leonil. — O!.. să mă prefac că-s baba! (lui Nicu, încet) Pst!</p>
               <p rend="justify">Nicu. — (în parte, cu mirare) Aud?</p>
               <p rend="justify">Leonil. — Pst, Pst.</p>
               <p rend="justify">Nicu. — (asemene) Parcă mă chiamă? (lui Leonil) Pst.</p>
               <p rend="justify">Leonil. — (cu glas schimbat) D-ta ești?</p>
               <p rend="justify">Nicu. — (încet) Eu.</p>
               <p rend="justify">Leonil. — (cu dragoste) Ah!</p>
               <p rend="justify">Nicu. — (asemene) Oh!</p>
               <p rend="justify">Leonil. — Dragul meu...</p>
               <p rend="justify">Nicu. — (apropiindu-se de Leonil) Scumpa mea!..</p>
               <p rend="justify">Leonil. — (în parte) Mâncate-ar moliile!..</p>
               <p rend="justify">Nicu. — (prinzănd curaj, tare) Scumpa mea duducă Marghioliță!..</p>
               <p rend="justify">Leonil. — (cu mirare, în parte) Ce-am auczit! glasul lui Pâlciu?.. Ce caută prostu!</p>
               <p rend="justify">Nicu. — N-ași fi îndrăznit nici odată să mă apropii de mata, duducă, dar de vreme ce mi-ai făcut pst, nu te mânie dacă ți-oi spune că sînt a matale pre plecată și supusă slugă, căci din ceasul cum te-am văzut, duducuță Marghioliță, m-ai agiuns la inimă... fiind inima me a matale drept care și eu asemene v-oi fi tot de-a una fericit de a mă supune matale, căci... (tot frasul acesta îl zice dintr-o suflare).</p>
               <p rend="justify">Leonil. — (imitând glasul Mairghioliții, îi taie vorba) Destul, monsiu Nicu, că te-i înăduși.</p>
               <p rend="justify">Nicu. — Nu te îngriji, duducuță, că eu așa sînt... Când mă pornesc odată nu mai oprește nici dracu.</p>
               <p rend="justify">Leonil. — Ce zici?</p>
               <p rend="justify">Nicu. — Pre legea me!.. Nu căuta că-s rușinos dinaintea oamenilor... îs tare cu duh când sînt singur, sau cu altul... și mai ales cu alta.</p>
               <p rend="justify">Leonil. — Atunci ești obraznic?</p>
               <p rend="justify">Nicu. — Poroncă?</p>
               <p rend="justify">Leonil. — Vreu să zic că atunci îți arăți arama?</p>
               <p rend="justify">Nicu. — Dar; atunci mă disvălesc; și drept dovadă, ieu îndrăzneală a-ți spune că te iubesc peste măsură.</p>
               <p rend="justify">Nicu.<lb/>Te iubesc peste măsură.<lb/>Leonil.<lb/>
                  <hi rend="italic">Cheschevu?</hi>
                  <lb/>Nicu.<lb/>Pre legea me.<lb/>Leonil.<lb/>Tu mă-nșeli... ah! taci din gură.<lb/>Nicu.<lb/>Eu?.. <hi rend="italic">pardon.</hi>
                  <lb/>Leonil.<lb/>
                  <hi rend="italic">Vreman?</hi>
                  <lb/>Nicu.<lb/>
                  <hi rend="italic">Jame!</hi>
                  <lb/>Leonil<lb/>Ah! și eu te iubesc foarte.<lb/>Nicu.<lb/>
                  <hi rend="italic">Cheschevu?</hi>
                  <lb/>Leonil.<lb/>
                  <hi rend="italic">Parol;</hi> mă jur.<lb/>Nicu.<lb/>Ah! de-acum pană la moarte<lb/>Sînt al tău.<lb/>Leonil.<lb/>
                  <hi rend="italic">Vreman?</hi>
                  <lb/>Nicu.<lb/>
                  <hi rend="italic">Tujur.</hi>
               </p>
               <p rend="justify">Nicu. — (cu foc) Duducuță, să-mi sară ochișorii dacă se află un alt om mai fericit decât supusa sluga matale, drept care, hai să fugim înpreună, fiindcă părinții noștri se scumpesc pentru două sălașe de țigani.</p>
               <p rend="justify">Leonil. — Ce zici? Vrei să mă furi? (în parte) Auzi prostu?</p>
               <p rend="justify">Nicu. — Fără doar și poate... Ah! fie-ți milă, duducuță, de flacăra unui muritor care-i... înflăcărat! Spune-mi, fugi cu mine, ori... ori fug singur?</p>
               <p rend="justify">Leonil. — (în parte) Du-te dracului!</p>
               <p rend="justify">Nicu. — Aud? primești?.. Ah! duducă, îți sărut mânele, (sărută mânele lui Leonil).</p>
               <p rend="justify">(Se aude strănutând în stânga)</p>
               <p rend="justify">Nicu. — Poroncă?</p>
               <p rend="justify">Leonil. — Ai auzit?</p>
               <p rend="justify">Nicu. — Ce?</p>
               <p rend="justify">Leonil. — Vine neneaca.</p>
               <p rend="justify">Nicu. — Elei!</p>
               <p rend="justify">Leonil. — Și de ne-a găsi înpreună, sîntem prăpădiți.</p>
               <p rend="justify">Nicu. — Elei!</p>
               <p rend="justify">Leonil. — Ascunde-te degrabă.</p>
               <p rend="justify">Nicu. — Unde?</p>
               <p rend="justify">Leonil. — În dulapul ista până ce s-a duce neneaca, că oi veni eu să-ți deschid mai pe urmă.</p>
               <p rend="justify">Nicu. — Și după ce mi-i deschide, îi fugi cu mine?</p>
               <p rend="justify">Leonil. — Te mai îndoiești, tiranule?</p>
               <p rend="justify">Nicu. — Ba-ți sărut mânușițile.</p>
               <p rend="justify">Leonil. — (cu dragoste) Sărută și pei!.. (îi dă mâna și Nicu o sărută de multe ori).</p>
               <p rend="justify">Nicu. — (mergend spre dulap) M-am dus. (intrând în dulap) Ah! duducuță, cred că m-ai băgat în rai.</p>
               <p rend="justify">Leonil. — (închizăndu-i) Ba în dulap, prostule, și să nu crâcnești, că ești mort. (Aceste cuvinte le zice cu glas firesc).</p>
               <p rend="justify">Nicu. — (din dulap spăriet) Elei!</p>
               <p rend="justify">Leonil. — (viind în mijlocul scenei) Hup și altul, (rîde) L-am închis pe prostu cu Ioana țiganca! Ha, ha, ha... Aibă parte unul de altul. Acum ceasul fericirei a sunat pentru mine. Dragă verișoară! am să te scap, pentru ca să-ți dovedesc cât te iubesc de mult... Haide!.. (face câteva pasuri spre ușa din stânga și se oprește spăriet). Iar o dihanie!</p>
               <p rend="justify">(Se deschide ușa și Zamfira intră prin întuneric)</p>
               <p rend="justify">SCENA XVII.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=18">modifică</ref>]</p>
               <p rend="bold">Leonil, Zamfira (în toaletă de noapte).</p>
               <p rend="justify">Zamfira. — (în parte) Încotro o apucat jupîneasa Marghiolița?.. De un ceas de când am auzit-o ieșind, și încă nu s-o întors în odaie.</p>
               <p rend="justify">Leonil. — (în parte) Aud foșnăind fuste... Cine să fie?.. Baba doarme; Ioana-i în dulap. Îi verișoara, negreșit. (tare) Tu ești, Marghiolițo?</p>
               <p rend="justify">Zamfira. — (în parte, cu mirare) Ce?</p>
               <p rend="justify">Leonil. — (apropiindu-se de Zamfira) Nu-ți fie frică, verișoară, că eu sînt... Leonil?..</p>
               <p rend="justify">Zamfira. — (în parte) Leonil?..</p>
               <p rend="justify">Leonil. — Am hotărit să te fur în astă noapte, pentru ca să te scap de babă și de călugărie.</p>
               <p rend="justify">Zamfira. — (în parte, supărată) Babă!</p>
               <p rend="justify">Leonil. — Nu-i e rușine băborniței să nebunească la bătrânețe, și se vrea să-și face un blestem ca aista... să te călugărească!.. Îi bună, zău, de închis la Golia.</p>
               <p rend="justify">Zamfira. — (în parte, cu mânie) La Golia, eu?</p>
               <p rend="justify">Leonil. — Gândește cât îi de rea cu tine! parcă n-ai fi copila ei, ci o țigancă!.. Gândește că ești socotită de dînsa ca o sarcină, ca o peatră în casă!.. și hai să fugim înpreună, pană nu se trezește stahia.</p>
               <p rend="justify">Zamfira. — (în parte, furioasă) Stahia! (apucând pe Leonil de urechi) A! blestematule... sînt stahie, eu?</p>
               <p rend="justify">Leonil. — (spăriet) Valeu!.. am pățit-o.</p>
               <p rend="justify">Zamfira. — (trăgându-l de urechi) A! berbantule, vrei să-mi furi fata?.. Zici că-s băborniță, că-s stahie, că-s bună de închis la Golia?.. Ei, las’ moțpane, că te-oi învăța eu. (strigă) Ioană, Ioană, adă lumînări.</p>
               <p rend="justify">Leonil. — Mătușică, dragă mătușică... (în parte) Oi să rămîn făr de urechi... (se luptă cu Zamfira; scapă și vrea să fugă) La fugă, băete. (aleargă la ușa din fund, dar deodată se oprește auzind glasul lui Pâlciu și a lui Franț, zicând afară următoarele cuvinte:)</p>
               <p rend="justify">Pâlciu. — Degeaba-ți bați capul, monsiu Franț. </p>
               <p rend="justify">Franț. — Fă-mi hatîrul de vină cu mine.</p>
               <p rend="justify">(Zicând aceste, Pâlciu și Franț intră prin fund). (Leonil se întoarce iute înapoi și fuge spre ușa din stânga; dar aici întâlnindu-se cu Ioana, care vine cu lumînări, aleargă la dulap, îl deschide și caută să între în întru; însă Nicu îl înpinge cu picioarele și vrea să tragă ușa dulapului. Luptă comică între ei).</p>
               <p rend="justify">Zamfira. — (În toata vremea asta, alungă pe Leonil) Așteaptă tălharule, că ți-oi da eu stahie, ți-oi da eu băborniță, ți-oi da eu fete de furat.</p>
               <p rend="justify">SCENA XVIII.[<ref target="https://ro.wikisource.org/w/index.php?title=Piatra_din_casă&amp;action=edit&amp;section=19">modifică</ref>]</p>
               <p rend="bold">Zamfira, Leonil, Pâlciu, Franț, Marghiolița, Nicu, Ioana (aducând lumînări).</p>
               <p rend="justify">Pâlciu, Franț. — Ce este? Ce gălăgie?</p>
               <p rend="justify">(Se apropie cu toții de dulap, care stă deschis).</p>
               <p rend="justify">Zamfira. — Ce-mi văzură ochii!</p>
               <p rend="justify">Leonil. — Verișoara cu Pâlciu!</p>
               <p rend="justify">Pâlciu. — Închiși într-un dulap! </p>
               <p rend="justify">Franț. — Prin întuneric!</p>
               <p rend="justify">Ioana. — Și cuconașu Leonil în rochie de nuntă? Ha, ha, ha.</p>
               <p rend="justify">(Stau cu toții încremeniți în fața dulapului, unde Marghiolița și Nicu se ascund cu mânele la ochi).</p>
               <p rend="justify">Leonil. — (viind în fața scenei) Mare poznă am făcut! </p>
               <p rend="justify">Zamfira. — (furioasă) Ce cauți în garderob, diavoloaico?</p>
               <p rend="justify">Pâlciu. — (furios) Ce-mi boscorosești prin dulap, măi tălălău?</p>
               <p rend="justify">Marghiolița. — Neneacă...</p>
               <p rend="justify">Nicu. — Babacă...</p>
               <p rend="justify">Zamfira. — Ce?</p>
               <p rend="justify">Pâlciu. — Ha?</p>
               <p rend="justify">Marghiolița. — Văru Leonil m-o închis aici, neneacă.</p>
               <p rend="justify">Nicu. — Și pe mine tot el, babacă. </p>
               <p rend="justify">Zamfira, Pâlciu. — (împreună) Leonil!</p>
               <p rend="justify">(Se reped și apucă pe Leonil de brațe)</p>
               <p rend="justify">Zamfira. — Tu, blestematule?</p>
               <p rend="justify">Pâlciu. — Tu, berbantule?</p>
               <p rend="justify">Leonil. — Ho țeară!.. încet... Vreți să-știți ce caută Marghiolița și Nicu în dulap?.. Ei caută să găsească cele două sălașe de țigani, pentru care d-voastră ca niște părinți buni, nu v-ați putut agiunge cu târgu... Ați înțeles acum?</p>
               <p rend="justify">(Zamfira și Pâlciu îl las de mână și se întorc spre Franț).</p>
               <p rend="justify">Zamfira, Pâlciu. — (împreună) O nebunit?</p>
               <p rend="justify">Leonil. — Ba nici de cum... Și mai bine de cât să fie țiganii o pricină de neunire între familii... mai bine, ca niște creștini adevărați, ați da iertare robilor!.. și ca niște părinți buni, ați face fericirea copiilor!</p>
               <p rend="justify">Ioana. — Să trăiești, cuconașule!</p>
               <p rend="justify">Franț. — Bravo, Leonil! (cătră Zamfira și Pâlciu) Ați auzit?.. faceți cum vă zice el. (silindu-i să-și dee mânele) Dați-vă mânele și ziceți: Noroc să dee Dumnezeu!</p>
               <p rend="justify">Zamfira. — (căutând cu dragoste la Franț) Fie cum vrei, monsiu Franț. (lui Pâlciu) Noroc să dee Dumnezeu!</p>
               <p rend="justify">Pâlciu. — Amin!</p>
               <p rend="justify">Leonil. — (viind îute între amândoi) Întocmai ca la iarmaroc. Iată dar și o rochie de nuntă drept aldamaș. (cătră Marghiolița și Nicu) Săriți acum din cuib, hulubașilor! și veniți de-mi mulțămiți mie pentru fericirea voastră, (în parte) Cu toate că, de-ași fi știut...</p>
               <p rend="justify">Nicu. — (sare din dulap și dă mâna Marghioliței ca să se scoboare).</p>
               <p rend="justify">Marghiolița. — (scoborându-se) <hi rend="italic">Monsiu Nico.</hi>
               </p>
               <p rend="justify">Nicu. — <hi rend="italic">Cheschevu?</hi>
               </p>
               <p rend="justify">Marghiolița. — Ești <hi rend="italic">contan?</hi>
               </p>
               <p rend="justify">Nicu. — <hi rend="italic">Je.</hi>
               </p>
               <p rend="justify">(Vin amăndoi lângă Pâlciu și Zamfira).</p>
               <p rend="justify">Zamfira. — (în parte) În sfîrșit sînt slobodă să mă mărit și eu!</p>
               <p rend="justify">(cătră public).</p>
               <p rend="justify">Mi-am urnit peatra din casă,<lb/>Am scăpat de displăceri,<lb/>Și la nuntă-mi și la masă<lb/>Vă poftesc cinstiți boeri.</p>
               <p rend="justify">Leonil. — (tăindu-i cânticul) Taci, mătușica, că te aude lumea, și-i rușine! În ochii părinților, fetele trebuie să fie ca petre scumpe, iar nu ca petre-n casă.</p>
               <p rend="justify">(cătră public)</p>
               <p rend="justify">Eu primesc făr’ de rușine,<lb/>Dacă spun acum minciuni,<lb/>S-aruncați cu petre-n mine<lb/>Aici, în loc de cununi.</p>
               <p rend="justify">Pâlciu. — (curmându-i cânticul) Da’ vorbă-i?.. s-arunce aici cu petre ca să ne sparge capetele! Nu-i destul cât ne le-am stricat în astă seară cu căsătoria copiilor?..</p>
               <p rend="justify">(cătră public)</p>
               <p rend="justify">Cu adâncă plecăciune<lb/>Mă închin, cinstiți boeri.<lb/>Mai întăi...</p>
               <p rend="justify">(regușește și nu mai poate urma înainte).</p>
               <p rend="justify">Franț. — (dându-l de o parte) Destul, cucoane Grigori, c-ai răgușit; mai bine du-te de bea ceaiu de soc.</p>
               <p rend="justify">Pâlciu. — Dec! că mare obraznică-i șoacăța!</p>
               <p rend="justify">Franț (cătră public)</p>
               <p rend="justify">Eu sînt doftor cu știință<lb/>Cunoscut de mult în Iași, ș.c.l.</p>
               <p rend="justify">Pâlciu. — (luându-l de braț și trăgăndu-l în fund). Dacă ești doftor, vin’ de mă tămăduește de răgușeală și le dă pace boerilor.</p>
               <p rend="justify">Franț. — <hi rend="italic">Aber das ist aine incovenentișes...</hi> (se sfădesc încet amăndoi în fund).</p>
               <p rend="justify">Nicu. — (înaintează, rușinându-se, cătră public, și țiind cu o mână pe Marghiolița, iar cu cealaltă sucindu-și pălăria).</p>
               <p rend="justify">Nicu.</p>
               <p rend="justify">Dacă scumpa mea mireasă<lb/>Ca și mie v-a plăcut...</p>
               <p rend="justify">Marghiolița.</p>
               <p rend="justify">Dacă Peatra cea din casă<lb/>Spaimă chiar nu v-a făcut...</p>
               <p rend="justify">Nicu.</p>
               <p rend="justify">Primiți cu bucurie,<lb/>Domnilor, să ne fiți nuni.</p>
               <p rend="justify">Marghiolița.</p>
               <p rend="justify">Pentru-a noastră cununie<lb/>Aruncați două cununi.</p>
               <p rend="italic">Toți în cor.</p>
               <p rend="justify">Primiți cu bucurie,<lb/>Domnilor, să le fiți nuni.<lb/>Și pentru-a lor cununie<lb/>Aruncați două cununi.</p>
               <p rend="justify">(Cortina cade).</p>
               <p rend="justify"> </p>
            </div>
            <div type="div2" rend="P7">
               <head>Nunta țărănească - Tablou național în un act </head>
               <subtitle>Reprezentat în Iași, în ajutorul săracilor, în 3 februariu 1848</subtitle>
               <p rend="justify">PERSOANELE[<ref target="https://ro.wikisource.org/w/index.php?title=Nunta_țărănească&amp;action=edit&amp;section=1">modifică</ref>]</p>
               <p rend="justify">ALECU LEONESCU</p>
               <p rend="justify">CHIR GAITANIS LOGHIOTATOS</p>
               <p rend="justify">MOȘ TROHIN PÎCALĂ, fruntaș</p>
               <p rend="justify">ILENUȚA, fata lui [TROTUȘAN]</p>
               <p rend="justify">FRUNZĂ, pușcaș</p>
               <p rend="justify">UN VORNICEL DE NUNTĂ</p>
               <p rend="justify">UN PRIVIGHITOR</p>
               <p rend="justify">ȚĂRANI, ȚĂRANCE</p>
               <p rend="justify">Teatrul reprezintă o priveliște de țară. În stînga, casa lui moș Trohin. În mijlocul scenei, spre fund, un scrînciob.</p>
               <p rend="justify">În dreapta, copaci.</p>
               <p rend="justify">SCENA I[<ref target="https://ro.wikisource.org/w/index.php?title=Nunta_țărănească&amp;action=edit&amp;section=2">modifică</ref>]</p>
               <p rend="justify">ALECU (în costum de vînător, vine alergînd din dreapta cu pușca în mînă). FRUNZĂ (întră după Alecu)</p>
               <p rend="justify">ALECU: N-o lăsa, Frunză!… n-o lăsa să scape.</p>
               <p rend="justify">FRUNZĂ: Ce să nu las, cuconașule?</p>
               <p rend="justify">ALECU: Prepelița.</p>
               <p rend="justify">FRUNZĂ: Ce prepeliță?… Prin sat vrei să ucizi prepeliți?</p>
               <p rend="justify">ALECU: Ei… măi badeo! se vede că de azi-dimineață ai prins prepelița de coadă, dacă n-ai zărit-o mai dinioare cînd ne-a zburat înainte!</p>
               <p rend="justify">FRUNZĂ: Ian lasă, cuconașule! că doar n-am orbul găinelor.</p>
               <p rend="justify">Știu că prepelițe</p>
               <p rend="justify">Sînt multe prin sat,</p>
               <p rend="justify">Albe, drăgălașe,</p>
               <p rend="justify">Bune de vînat.</p>
               <p rend="justify">Dar acele paseri,</p>
               <p rend="justify">Nu s-ascund, nu zbor,</p>
               <p rend="justify">Ci stau făr’ de frică,</p>
               <p rend="justify">De-ți insuflă dor;</p>
               <p rend="justify">Și-n loc de-a le prinde,</p>
               <p rend="justify">Bietul vinător</p>
               <p rend="justify">Deseori se vede</p>
               <p rend="justify">Prins în lațul lori</p>
               <p rend="justify">ALECU (supărat): Ei, ai vorbit de te-ai pripit.</p>
               <p rend="justify">FRUNZĂ: D-apoi vezi că bine zice moș</p>
               <p rend="justify">TROHIN: vrabia malai visează!… Așa și d-ta, cuconașule, de cînd ai scăpat de la dascalu Găitan, tot vînat vezi pe toate cărările.</p>
               <p rend="justify">ALECU: Mări, nu-mi mai pomeni de cațaonul cel de dascal, lua-l-ar năbădăicele! că m-am săturat de dînsul ca de mere acre.</p>
               <p rend="justify">FRUNZĂ: Că mare ciof îi, bată-l crucea!… Cît ți-i ziulica de mare, îl auzi răcnind prin ogradă: Mo Frunza! mo pușcași, nu mi lasa ta curcania si fuga pe porta, mo!… Parcă eu sînt pușcaș, ca să păzăsc curcanii lui! mînca-i-ar fripți să-i mănînce!</p>
               <p rend="justify">ALECU: D-apoi eu, măi Fhinză, ce mai pățesc cu el de cînd mi l-a pus pe cap tatăl meu ca să mă procopsească!</p>
               <p rend="justify">FRUNZĂ: Ce să facă?… Să te pricopsească?</p>
               <p rend="justify">ALECU: Toată ziua mă silește să zic: tipto, tiptis, tipti.</p>
               <p rend="justify">Ce necaz pe minei Ah, ce supărare!</p>
               <p rend="justify">Să zic toată ziua, tot în gura mare:</p>
               <p rend="justify">Tipto, tiptis,</p>
               <p rend="justify">Tiptis, tipti;</p>
               <p rend="justify">Pipto, piptis,</p>
               <p rend="justify">Piptis. pipti.</p>
               <p rend="justify">Ardă-l focu dascăli cum mă năcăjește</p>
               <p rend="justify">Ca să mă învețe greco-păsărește!</p>
               <p rend="justify">FRUNZĂ: Tipto, tiptis? ha, ha, ha! pare că se bat calicii în gură. Tipto, tiptis… ha, ha, ha.</p>
               <p rend="justify">ALECU: Apoi… pas de nu iubi mai bine vînatul la păsări, decît limba păsărească…</p>
               <p rend="justify">FRUNZĂ: Că ai și dreptate, cuconașule. Ce este mai frumos decît vînatul? O! ce bucurie</p>
               <p rend="justify">Simt în pept deodată,</p>
               <p rend="justify">Cînd văd pe cîmpie</p>
               <p rend="justify">Că mi se arată:</p>
               <p rend="justify">Căprioare fugătoare,</p>
               <p rend="justify">Prepelițe zburătoare,</p>
               <p rend="justify">Păsărele cîntătoare</p>
               <p rend="justify">Ce mă chem la vînătoare.</p>
               <p rend="justify">Atunci trag cu pușca, le culc la pămînt.</p>
               <p rend="justify">ALECU</p>
               <p rend="justify">Și eu trag ca tine; dar trag tot în vînt!</p>
               <p rend="justify">(Chir Gaitanis strănută în culise, în stînga.)</p>
               <p rend="justify">ALECU (răsărind): Ai auzit, Frunză?</p>
               <p rend="justify">FRUNZĂ: Ce?</p>
               <p rend="justify">ALECU: O prepeliță zburînd? (Face cîteva pasuri spre fund și caută între culisele din stînga.)</p>
               <p rend="justify">FRUNZĂ (urmînd pe Alecu): Zburînd?… ba strănutînd, vrei să zici.</p>
               <p rend="justify">ALECU: Oare ce dihanie se vede colo, dindosul gardului?… am s-o hultuiesc cu ploaie. (Întinde pușca și trage.)</p>
               <p rend="justify">(Chir Gaitanis țipi între culise și zice „Amant me scotosen! Aman!”)</p>
               <p rend="justify">FRUNZĂ: Na! c-ai făcut moarte de grec!</p>
               <p rend="justify">ALECU: Moarte de grec? ha, ha, ha. L-am lovit pe Gaitanis! ha, ha!… tipto, tiptis, ton elipsa.</p>
               <p rend="justify">SCENA II[<ref target="https://ro.wikisource.org/w/index.php?title=Nunta_țărănească&amp;action=edit&amp;section=3">modifică</ref>]</p>
               <p rend="justify">ALECU, GAITANIS. FRUNZĂ</p>
               <p rend="justify">GAITANIS (întrînd prin stînga): Ah! vah! me scotosan! (Văzînd pe Alecu.) A! esi, catergari, mi a traso cu tufechi la ipochimeno a me?</p>
               <p rend="justify">ALECU: Nu-i vina mea, chir dascale… Te-am luat de o capră sălbatică.</p>
               <p rend="justify">GAITANIS: Capra, crapa! Se crapi me to capra su, me olo.</p>
               <p rend="justify">FRUNZĂ: Jupîne dascale…</p>
               <p rend="justify">GAITANIS: Zupine esti tu, mozicule; ego sinto loghiotatos! auzitu mu, mo?</p>
               <p rend="justify">ALECU (strîmbînd pe Gaitanis): Auzitulu mo?</p>
               <p rend="justify">GAITANIS: Lasa, lasa, cateramene, că v-oi dreze eu pe amundoi chind a veni cuconul Leonescu, babacato dimitale de la Iasi… am si ți… am si ți… (Strănută.)</p>
               <p rend="justify">ALECU: Ișala!</p>
               <p rend="justify">FRUNZĂ: Și la mulți ani!</p>
               <p rend="justify">GAITANIS: Merzi la diavolo cu isala, che nu știu ține mi a mestecato piperi mesa is to tabacheri.</p>
               <p rend="justify">ALECU (încet, lui Frunză): Eu i-am vărsat aseară o solniță întreagă.</p>
               <p rend="justify">FRUNZĂ (încet, lui Alecu): Să-i fi pus și un pipăruș de cei roși.</p>
               <p rend="justify">GAITANIS: Țe ziți?</p>
               <p rend="justify">ALECU: Cum? Zău, dascale, ți-a pus piper?</p>
               <p rend="justify">GAITANIS: Fă-te che nu stii, moțpanopulos țe esti… Da, a veni el tatato dimitale la moșia aițe… (În parte.) Am si-i trago un falanga ca la dascalo Chiriacos.</p>
               <p rend="justify">ALECU: Mări, hai, Frunză, la vînat, că iar i-au venit toanele ghiujului.</p>
               <p rend="justify">GAITANIS (furios): Ghiuzi!… mi a ziso ghiuzi! (Vrea să alerge după Alecu, dar se oprește văitîndu-se de șale.) Aștepta si te ghiuzuesco eu, berbanti.</p>
               <p rend="justify">FRUNZĂ: Nu te da, cașcaval!</p>
               <p rend="justify">GAITANIS: Cascavali!… (Se răpede după Frunză.)</p>
               <p rend="justify">ALECU: Iuruș, palicari!… ha!</p>
               <p rend="justify">GAITANIS (cu deznădăjduite, in parte): Kirie eleison! mi vine se turbezo!</p>
               <p rend="justify">ALECU: Hai, Frunză, mergi cu mine?</p>
               <p rend="justify">FRUNZĂ: Ba, nu pot, cuconașule, că-s vornicel de nuntă astăzi.</p>
               <p rend="justify">ALECU: Da cine se mărită?</p>
               <p rend="justify">FRUNZĂ: Fata lui moș Trohin, Ilenuța.</p>
               <p rend="justify">GAITANIS: I Ilenuța si marita?</p>
               <p rend="justify">FRUNZĂ: Dar, jupîne șiret; o ie Trotușan Mocanul.</p>
               <p rend="justify">GAITANIS: Chir Gaitanis, mozicole, nu sireto. (În parte.) Si marita!</p>
               <p rend="justify">ALECU: Ei bine, Frunză, rămîi tu la nuntă, că oi veni și eu mai pe urmă să gioc o horă.</p>
               <p rend="justify">GAITANIS: Ba si merzi acasa, si înveți to țeaslovisu. Auzitu-mu?</p>
               <p rend="justify">ALECU: Auzitu-mu… (în parte.) Culcă-te pe acea ureche.</p>
               <p rend="justify">GAITANIS: Oriste?</p>
               <p rend="justify">ALECU: O priză de tabac… se paracalo.</p>
               <p rend="justify">GAITANIS: Taba… a… (Strănută.)</p>
               <p rend="justify">ALECU: Megas postelnicos!</p>
               <p rend="justify">GAITANIS: Țe-a ziso?</p>
               <p rend="justify">ALECU</p>
               <p rend="justify">Calispera, spera,</p>
               <p rend="justify">Cachisu imera;</p>
               <p rend="justify">File, ti mandata?</p>
               <p rend="justify">Psomi che salata.</p>
               <p rend="justify">GAITANIS</p>
               <p rend="justify">Am si-ți rupo to urechi</p>
               <p rend="justify">Che mi-a traso cu tufechi;</p>
               <p rend="justify">S-ai facuto frica mari</p>
               <p rend="justify">La voinico palicari.</p>
               <p rend="justify">(împreună.)</p>
               <p rend="justify">ALECU și FRUNZĂ</p>
               <p rend="justify">(rîzînd)</p>
               <p rend="justify">Vai sărmanu dascal!</p>
               <p rend="justify">Vezi-l cum pufnește.</p>
               <p rend="justify">Ochii se aprinde,</p>
               <p rend="justify">Nasu-i se roșește.</p>
               <p rend="justify">GAITANIS</p>
               <p rend="justify">Țe blastamația</p>
               <p rend="justify">Țe enițaria</p>
               <p rend="justify">Zeu, crepo de țuda,</p>
               <p rend="justify">Crepo de mînia.</p>
               <p rend="justify">(Alecu iesă rîzînd prin fund in dreapta; Frunză în stînga.)</p>
               <p rend="justify">SCENA III[<ref target="https://ro.wikisource.org/w/index.php?title=Nunta_țărănească&amp;action=edit&amp;section=4">modifică</ref>]</p>
               <p rend="justify">GAITANIS: Ghidi, ghidi, puschi nerusinato… Mi a scoso din țiținia! uf!… In țe vremi am azunso!… I puschi de baeți se ie la riso pe loghiotati!</p>
               <p rend="justify">I</p>
               <p rend="justify">S-a dus vremea țea frumosa</p>
               <p rend="justify">Chind un dascalos grecos</p>
               <p rend="justify">Inarmat cu-o varga grosa</p>
               <p rend="justify">Paradosa faneros:</p>
               <p rend="justify">Aritmetichi,</p>
               <p rend="justify">Me gramatichi,</p>
               <p rend="justify">Che istorichi</p>
               <p rend="justify">Ap’edo ‚p echi.</p>
               <p rend="justify">Ma acum lumea se stricai</p>
               <p rend="justify">Si de rîs noi am remas;</p>
               <p rend="justify">Câți baeții, fara frica,</p>
               <p rend="justify">Ne dau nouă piste nas!</p>
               <p rend="justify">Inainte chind intramo in scola cu sprințenele sburlite, toți baeții tremura ca varga… ca varga țe se clătină pe capa a lor; si chind zițeam odata: sopate diavole! nu auziai niți chirc. Pe urma chind chemamo vro unu ca se-si spuie matima, intra saptezeți de drați in el. (Făcînd ca un dascal grec în școală.)</p>
               <p rend="justify">— Bre, Burduzane, ela do.</p>
               <p rend="justify">— (Făcînd ca școlarul.) Oriste didascale.</p>
               <p rend="justify">— Ela do; pes mu: Posa ine ta meri tu logu?</p>
               <p rend="justify">— Ta meri tu logu?. .. decapente!</p>
               <p rend="justify">— Decapente?… decapente fores na scasis, anoite. Și înțepeam se-l croiesc cu varga; che dos tu, che dos tu… păn’țe învața posa ine ta meri tu logu! Căți atunți:</p>
               <p rend="justify">II</p>
               <p rend="justify">Atunți varga pe spinare</p>
               <p rend="justify">Tipto, tiptis arata;</p>
               <p rend="justify">Si falanga la pițoare</p>
               <p rend="justify">Chiar din talpă-i învața</p>
               <p rend="justify">Aritmetichi,</p>
               <p rend="justify">Me gramatichi,</p>
               <p rend="justify">Che istorichi</p>
               <p rend="justify">Ap’edo ‚p echi.</p>
               <p rend="justify">Ma acum lumea se strica,</p>
               <p rend="justify">Si de ris noi am remas!</p>
               <p rend="justify">Căți baeții fara frica,</p>
               <p rend="justify">Ne dau nouă piste nas!</p>
               <p rend="justify">De ațeea vino lăcuste in țeara! de ațeea nu creste grio che papușoi. Ma țe stau eu de vorbesco de păpușoi, chind si marita Ilenuța! ah, kirie eleison! ea si marita cu altu țineva de prost, si eu remuni cu lacrime pe mustăți! Eu care o iubesco ca matia mu!… Eu care m-am calițito hranind-o cu roșcovi si cu halvas indirnetico!… Ama! o hi, bade Trohine… o hi, zupinesa Ilenuța!… n-a fi cum socotiți voi… mai sint si eu pe aițe… si nu laso se mi sufla niște țărănoi is to borsi mesa! Ohi, bade Trohine! mi esti dator cu 500 de lei, de asta iarna, si daca nu mi-i plați paraluți, tora, tora, gligora, peșin, pesin, am se-ți puno ecsecuția, si se-ți opresco nunta. (Bate la ușa lui Trohin.) Trohine, moi, Trohine, bre! ela do!</p>
               <p rend="justify">SCENA IV[<ref target="https://ro.wikisource.org/w/index.php?title=Nunta_țărănească&amp;action=edit&amp;section=5">modifică</ref>]</p>
               <p rend="justify">GAITANIS, TROHIN (ieșind din casă)</p>
               <p rend="justify">TROHIN: Aud?… Cine mă cheamă?</p>
               <p rend="justify">GAITANIS: Ia vino-ncoațe, mo.</p>
               <p rend="justify">TROHIN (în parte): Găitanul m-o prins în laț…</p>
               <p rend="justify">GAITANIS: Ma rog, zupune bade Trohine, cum îndrăznești se fați nunta, păn-a nu-mi plati ței ținți sute de lei?… ha?…</p>
               <p rend="justify">TROHIN (in parte): M-o strîns cu ușa grecu, dar oi să mă fac surd.</p>
               <p rend="justify">GAITANIS: Auzitu-mu, ha?</p>
               <p rend="justify">TROHIN: Cine? țapul cel mare care te-o împuns astă iarnă de-ai picat pe gheață?… o murit săracu! d-ta să fii sănătos!</p>
               <p rend="justify">GAITANIS: Țe țap?… Eu ți vorbesco de bani.</p>
               <p rend="justify">TROHIN: Așa, așa! bietul Balaban… el săracu!…</p>
               <p rend="justify">GAITANIS: Ei! apoi să nu te fați zaratico?… Eu i zico bani, si el mi raspundi Balabani. (Tare.) Ținți sute de lei!…</p>
               <p rend="justify">TROHIN (în parte): Zbeară tu, grecule, cît ți-a ținea gura… (Tare.) Aud?</p>
               <p rend="justify">GAITANIS: Unde-s banii mei?… Unde-i Ilenuța?</p>
               <p rend="justify">TROHIN: Măriuța? baba Măriuța?</p>
               <p rend="justify">GAITANIS: Na tos! acum mi pomenește de baba Mariuța! Ma chind ai asurzito asa, bre, hondrochefale? (Strigă tare la urechea lui Trohin.) Ilenuța… Ilenuța… surdole!</p>
               <p rend="justify">TROHIN (răsărind): Ho! că m-ai spăriet.</p>
               <p rend="justify">GAITANIS: Ho!… (În parte.) Mi a ziso ho, ca la vodia!… (Furios.) Esi, ise ho, bovole! ma ego ime loghiotatos, apo to Tenedosit auzitu-mu?… apo to Tenedosi! si am se-ți puno ecsecuția ca se-mi plătești datoria! auzitu-mu? Ma duco s-aduco aițe pe privighitori… Auzitu-mu?… Privighitori!…</p>
               <p rend="justify">TROHIN: Că privighitorile. nu mai cîntă acum, jupîne.</p>
               <p rend="justify">GAITANIS: Ba chinta, chinta. (Bătînd în pumni.) Si ai se chinta si tu, acus… Acus!</p>
               <p rend="justify">Ai si chinta,</p>
               <p rend="justify">Ai si chinta</p>
               <p rend="justify">Si se maninți o plaținta</p>
               <p rend="justify">Chiparata</p>
               <p rend="justify">Si sarata</p>
               <p rend="justify">Cum n-ai muncat nițiodatat</p>
               <p rend="justify">TROHIN</p>
               <p rend="justify">(în parte)</p>
               <p rend="justify">Vai de mine!</p>
               <p rend="justify">Vai de mine,</p>
               <p rend="justify">C-a să-mi facă vro rușine!</p>
               <p rend="justify">Ce păcate</p>
               <p rend="justify">Ce păcate,</p>
               <p rend="justify">Vai de mine-mi cad în spate!</p>
               <p rend="justify">GAITANIS</p>
               <p rend="justify">(bătînd în pumni)</p>
               <p rend="justify">Ai se chinți! ai se chinți ca un cuc,</p>
               <p rend="justify">Neschi!</p>
               <p rend="justify">Si se merzi, si se merzi cu butuc,</p>
               <p rend="justify">Neschi!</p>
               <p rend="justify">(Împreună.)</p>
               <p rend="justify">GAITANIS</p>
               <p rend="justify">Ai se chinta,</p>
               <p rend="justify">Ai se chinta</p>
               <p rend="justify">Si se maninți o plaținta</p>
               <p rend="justify">Chiparata</p>
               <p rend="justify">Si sarata</p>
               <p rend="justify">Cum n-ai muncat nițiodata!</p>
               <p rend="justify">TROHIN</p>
               <p rend="justify">Vai de mine!</p>
               <p rend="justify">Vai de mine,</p>
               <p rend="justify">C-a să-mi facă vro rușine!</p>
               <p rend="justify">Ce păcate! (bis)</p>
               <p rend="justify">Ce păcate,</p>
               <p rend="justify">Vai de mine-mi cad în spate!</p>
               <p rend="justify">(Gaitanis iesă furios prin dreapta.)</p>
               <p rend="justify">(Se aud chiote de nuntași, în stînga.)</p>
               <p rend="justify">SCENA V[<ref target="https://ro.wikisource.org/w/index.php?title=Nunta_țărănească&amp;action=edit&amp;section=6">modifică</ref>]</p>
               <p rend="justify">TROHIN: Iaca și nuntașii!… Săracul de mine! am pățit-o tocmai astăzi, cînd îmi mărit fata!… și din păcate n-am nici un ban ca să mă pot plăti de grec, că am pus tot ce-am avut în zestrea Ilenuței. Doamne, Doamne! adică să te ferească Dumnezeu de holeră, de locuste și de… Găitani! (Întră în casa lui.)</p>
               <p rend="justify">SCENA VI[<ref target="https://ro.wikisource.org/w/index.php?title=Nunta_țărănească&amp;action=edit&amp;section=7">modifică</ref>]</p>
               <p rend="justify">NUNTAȘII, [TROTUȘAN], (mai pe urmă) TROHIN</p>
               <p rend="justify">(Doi vornicei de nuntă, cu pălăriile împodobite cu flori, intră din stînga, înainte, fiind în mini cîte un baston alb, cîte un colac și cîte un buchet de flori. După ei vine mirele încungiurat de fărani carii chiuiesc. Toți se opresc în mijlocul scenei, în fața casei lui Trohin. În vreme ce întră nuntașii, orhestrul cîntă aria nunții.)</p>
               <p rend="justify">VORNICELUL (cătră mire): Ei, măi Trotușane!… Iată-ne agiunși la casa Ilenuții!… Dar păn-a nu bate la ușa ei, să ne cînți un cîntic de cele bătrînești, de care ai auzit de la tată-tău.</p>
               <p rend="justify">TROTUȘAN: Bucuros… Să vă cînt cînticul tătarului.</p>
               <p rend="justify">TOȚI: Dar, dar!</p>
               <p rend="justify">TROTUȘAN: Apoi, zice că, pe cînd năvălea tătarii în țară, strămoșii noștri, care erau pui de viteji, le cînta așa, de pe ist mal a Nistrului:</p>
               <p rend="justify">I</p>
               <p rend="justify">Măi tătare, ține-ți calul!</p>
               <p rend="justify">Măi tătare, strînge-i frîul!</p>
               <p rend="justify">Măi tătare, lasă malul,</p>
               <p rend="justify">Nu cerca a trece rîul;</p>
               <p rend="justify">Că, pe crucea sfintei lege!</p>
               <p rend="justify">De voi doi, peste hotare.</p>
               <p rend="justify">Nimic, zău! nu s-a alege,</p>
               <p rend="justify">Măi tătare, măi tătare!…</p>
               <p rend="justify">Dacă tătarii era oameni de cuvînt și se întorcea înapoi, românii îi lăsa în pace; iar de nu, apoi strămoșii noștri le vorbea încă o dată cu binele și le zicea:</p>
               <p rend="justify">II</p>
               <p rend="justify">Mâi tătare, dă-ne pace!</p>
               <p rend="justify">Măi tătare, stăi, nu trece!</p>
               <p rend="justify">Măi tătare, nu mă face</p>
               <p rend="justify">Să-ți fărîm capul tn zece.</p>
               <p rend="justify">Că, de sus, de pe movilă,</p>
               <p rend="justify">De-oi zvîrli ghioaga cea mare,</p>
               <p rend="justify">Singur ți-oi plînge de milă,</p>
               <p rend="justify">Măi tătare, măi tătare!</p>
               <p rend="justify">După asta, dacă-l împingea păcatul pe dușman să treacă în țara noastră, apoi îl videa Dumnezeu! Românul perdea răbdarea, ridica ghioaga, și-l turtea pe tătar la pămînt, și-l da la corbi! Pe urmă-l prohodea așa:</p>
               <p rend="justify">III</p>
               <p rend="justify">Măi tătare, unde-ți e pala?</p>
               <p rend="justify">Măi tătare; unde-ți e calul?</p>
               <p rend="justify">Măi tătare, unde-ți e fala?</p>
               <p rend="justify">Nu ți-am spus să nu treci malul?</p>
               <p rend="justify">Nu știai tu, măi vecine,</p>
               <p rend="justify">Ce-i românul în turbare?…</p>
               <p rend="justify">Corbul mușcă-acum din tine,</p>
               <p rend="justify">Măi tătare, măi tătarei</p>
               <p rend="justify">TOȚI (chiuiesc vesel): Să trăiești, Trotușane.</p>
               <p rend="justify">TROTUȘAN: Noroc să deie Dumnezeu, ca să ne facem și noi ca strămoșii noștri!</p>
               <p rend="justify">TOȚI: Ura!… vornicelul: Hai de-acum să începem nunta. (Se apropie de casa lui Trohin împreună cu cellalt vornicel și bate la ușă.)</p>
               <p rend="justify">(Orhestrul cîntă în surdină.)</p>
               <p rend="justify">SCENA VII[<ref target="https://ro.wikisource.org/w/index.php?title=Nunta_țărănească&amp;action=edit&amp;section=8">modifică</ref>]</p>
               <p rend="justify">NUNTAȘII, TROHIN (ieșind pe pragul ușei)</p>
               <p rend="justify">TROHIN</p>
               <p rend="justify">Oameni buni, bine-ați venit!</p>
               <p rend="justify">VORNICELUL</p>
               <p rend="justify">Moșule, bine-am găsit!</p>
               <p rend="justify">TROHIN</p>
               <p rend="justify">Ce vreți la bordeiul meu?</p>
               <p rend="justify">VORNICELUL</p>
               <p rend="justify">Să-ți agiute Dumnezeu!…</p>
               <p rend="justify">Sîntem oameni călători,</p>
               <p rend="justify">Călători și vînători,</p>
               <p rend="justify">Și cătăm o căprioară</p>
               <p rend="justify">Tinerică, sprintioară,</p>
               <p rend="justify">Cu-ochișori de porumbele,</p>
               <p rend="justify">Cu cosițele-n inele</p>
               <p rend="justify">Și cu salbă de mărgele.</p>
               <p rend="justify">Și-i frumoasă, vorbitoare,</p>
               <p rend="justify">De trup gingaș ca o floare,</p>
               <p rend="justify">Păsărică cîntătoare</p>
               <p rend="justify">Care cîntă, făr’ să zboare…</p>
               <p rend="justify">Rogu-te, moșule, spune:</p>
               <p rend="justify">N-ai văzut așa minune?…</p>
               <p rend="justify">TROHIN: Ba am văzut-o, feții mei. Mai dinioare trecea pe aici și o intrat în casa mea. Așteptați să v-o aduc. (Întră înîntru și se întoarce aducînd o babă scurtă și urîtă.) Asta vă e minunea ce cătați?</p>
               <p rend="justify">TOȚI (rîzînd): O!…</p>
               <p rend="justify">TROTUȘAN: Ba, ferească Dumnezeu!… asta-i Știrba-Baba-Cloanța!…</p>
               <p rend="justify">TROHIN (rîzînd): Vezi poznă! în loc să pun mîna pe-o căprioară, am pus mîna pe-o bufnișoară. (Întrînd iar în bordei.)</p>
               <p rend="justify">VORNICELUL: Da mare hîtru-i moș Trohin! Ha, ha, ha!…</p>
               <p rend="justify">TOȚI: Mare hîtru-i!</p>
               <p rend="justify">SCENA VIII[<ref target="https://ro.wikisource.org/w/index.php?title=Nunta_țărănească&amp;action=edit&amp;section=9">modifică</ref>]</p>
               <p rend="justify">NUNTAȘII. TROHIN, ILENUȚA, ȚĂRANCE</p>
               <p rend="justify">TROHIN (ieșind inainte): Iaca, măi flăcăi, căprioare sprintioare, păsărele cîntătoare, floricele frumușele… Pe care o cătați voi?</p>
               <p rend="justify">TROTUȘAN (alergînd la Ilenuța): Pe Ilenuța, pe Ilenuța!</p>
               <p rend="justify">ILENUȚA (cu bucurie): Trotușan! (Vin amîndoi in fața scenei.)</p>
               <p rend="justify">(Împreună.)</p>
               <p rend="justify">(Aria „Căruța poștei”)</p>
               <p rend="justify">TROTUȘAN</p>
               <p rend="justify">Dulce iubită,</p>
               <p rend="justify">A mea ursită,</p>
               <p rend="justify">De-acum cît lumea vreu să trăiesc;</p>
               <p rend="justify">Căci în uimire.</p>
               <p rend="justify">De fericire,</p>
               <p rend="justify">În rai, cu tine, simt că plutesc!</p>
               <p rend="justify">(Împreună.)</p>
               <p rend="justify">Ah în uimire</p>
               <p rend="justify">De fericire,</p>
               <p rend="justify">În rai, cu tine, simt că plutesc! țăranii</p>
               <p rend="justify">Vezi ce uimire</p>
               <p rend="justify">De fericire,</p>
               <p rend="justify">În a lor suflet acum simțesc!</p>
               <p rend="justify">ILENUȚA</p>
               <p rend="justify">A fi iubită</p>
               <p rend="justify">Ș-a ta ursită</p>
               <p rend="justify">E tot ce-n lume de-acum doresc;</p>
               <p rend="justify">Căci în uimire</p>
               <p rend="justify">De fericire,</p>
               <p rend="justify">În rai, cu tine, simt că plutesc!</p>
               <p rend="justify">(Împreună.)</p>
               <p rend="justify">Ahl în uimire</p>
               <p rend="justify">De fericire,</p>
               <p rend="justify">În rai, cu tine, simt că plutesc!</p>
               <p rend="justify">ȚĂRANII</p>
               <p rend="justify">Vezi ce uimire</p>
               <p rend="justify">De fericire,</p>
               <p rend="justify">În a lor suflet acum simțesc!</p>
               <p rend="justify">VORNICELUL (dispărțindu-i): Bine, bine; lasă că vă veți drăgosti mai pe urmă. Acum, hai să tragem o horă de nuntă.</p>
               <p rend="justify">TOȚI: Hora, hora! vornicelul: Vino, moș Trohine, de gioacă cu noi; hai, doar ți-i mai scutura din cele bătrînețe.</p>
               <p rend="justify">TROHIN: Bucuros, feții mei! Hai sâ giucăm hora Ilenuței… știți ceea:</p>
               <p rend="justify">Hai, Ileană, la poiană,</p>
               <p rend="justify">Ileano, Ileană.</p>
               <p rend="justify">(Orhestrul cîntă „Hora Ilenei”; toți se prind la gioc și cintă.)</p>
               <p rend="justify">COR GENERAL</p>
               <p rend="justify">Hai, Ileană, la poiană,</p>
               <p rend="justify">Ileano, Ileană!</p>
               <p rend="justify">Să săpăm o buruiană,</p>
               <p rend="justify">Ileano, Ileană!</p>
               <p rend="justify">Buruiana macului,</p>
               <p rend="justify">Ileano, Ileană!</p>
               <p rend="justify">Ca s-o dăm bărbatului,</p>
               <p rend="justify">Ileano, Ileană!</p>
               <p rend="justify">SCENA IX[<ref target="https://ro.wikisource.org/w/index.php?title=Nunta_țărănească&amp;action=edit&amp;section=10">modifică</ref>]</p>
               <p rend="justify">Cei dinainte (jucînd), GAITANIS, PRIVIGHITORUL</p>
               <p rend="justify">GAITANIS: Ha, ha! voi chintați si zucați?</p>
               <p rend="justify">TROHIN (văzînd pe Gaitanis): Na; c-am pățit-o, săracul de mine!</p>
               <p rend="justify">GAITANIS: Chintați tin Ileana is tin poiana… Ma nu trebui si chintați asa, dar ia asa:</p>
               <p rend="justify">Hai, țerane, la-nchisore,</p>
               <p rend="justify">Bade Trohine!</p>
               <p rend="justify">Cu butuți la pițore.</p>
               <p rend="justify">Bade Trohine!</p>
               <p rend="justify">Păn’ țe-i plați paraluți,</p>
               <p rend="justify">Bade Trohine!</p>
               <p rend="justify">A lui chir Gaitanuți,</p>
               <p rend="justify">Bade Trohine!</p>
               <p rend="justify">(Hora se strică.)</p>
               <p rend="justify">TOȚI (spărieți): La închisoare!</p>
               <p rend="justify">GAITANIS: Neschi, la închisore sau la groso, cum ți-a plățea mai bine. Moi, privighitori, pune muna la gît a lui!</p>
               <p rend="justify">TROHIN: Mă rog, jupîne dascale…</p>
               <p rend="justify">GAITANIS: Loghiotatos, bre!…</p>
               <p rend="justify">TROHIN: Fie și ghiotatos… Nu-mi face o rușine ca asta, tocmai dinaintea satului.</p>
               <p rend="justify">GAITANIS: Sat, mat, che pasat… nu mi pasa. Pune muna la gît a lui.</p>
               <p rend="justify">(Privighitorul apucă pe Trohin de braț.)</p>
               <p rend="justify">TROHIN: Lasă macar pănă mîne, cucoane Găitane… pănă după ce s-a sfîrși nunta Ilenuței.</p>
               <p rend="justify">GAITANIS: Nunta Ilenuții!. .. Oht!… De o suta de ori oht!… auzitu-mu? Plătești peșin indata? ori te puno la butuco.</p>
               <p rend="justify">TROHIN (în parte): Butuc să te faci! (Tare.) Da-i păcat de Dumnezeu să strici bunătate de nuntă ca asta… Fă-ți milă macar de biata fată, dacă nu ți-i milă de bătrînețele mele… Ilenuțo, vino de-l roagă și tu, fata mea, doar s-a îndupleca. (În parte.) îndupleca-l-ar dracii!…</p>
               <p rend="justify">ILENUȚA (viind lîngă Gaitanis): Chir Gaitanis, mă rog d-tale, nu te-ndura, fii cum te-arată chipul.</p>
               <p rend="justify">GAITANIS (în parte): Acus sirata? (Tare.) Ohi, necredințosa șerpoaica țe esti; nu vreu! nu vreu se fiu ca obraz a mea.</p>
               <p rend="justify">(Arie „Of, of, of! ce supărare”, din „Peatra din casă”)</p>
               <p rend="justify">ILENUȚA</p>
               <p rend="justify">Of, of, of! te rog, ai milă</p>
               <p rend="justify">De-un sărman și de-o copilă!</p>
               <p rend="justify">Vezi că pling și suspin;</p>
               <p rend="justify">Fie-ți milă de-al meu chin!</p>
               <p rend="justify">GAITANIS</p>
               <p rend="justify">Ba nu, nu, sirato, bal</p>
               <p rend="justify">Eu nu sint de dandana.</p>
               <p rend="justify">Se me-nseli cu amori</p>
               <p rend="justify">S-rapoi se-mi dai cu pițori,</p>
               <p rend="justify">Si de mine tu se rîzi</p>
               <p rend="justify">S-apoi se-mi fați bizi.</p>
               <p rend="justify">ILENUȚA</p>
               <p rend="justify">Ah! te rog …</p>
               <p rend="justify">GAITANIS</p>
               <p rend="justify">Fuzi, nu vreu.</p>
               <p rend="justify">ILENUȚA</p>
               <p rend="justify">Ah! te giur pe Dumnezeu,</p>
               <p rend="justify">Nu fi rău …</p>
               <p rend="justify">GAITANIS</p>
               <p rend="justify">Na, na, na!</p>
               <p rend="justify">Fevghe, fevghe, Satana!</p>
               <p rend="justify">ILENUȚA</p>
               <p rend="justify">Of, of, of! te rog, ai milă</p>
               <p rend="justify">De-un sărman și de-o copilă!</p>
               <p rend="justify">(Cade în genunchi.)</p>
               <p rend="justify">GAITANIS: Deziaba te culți la pamunto, che nu me mai inseli. Privighitori, unfla pe dimialui. (Arată pe Trohin.)</p>
               <p rend="justify">(Privighitorul apuci pe Trohin ți vrea să-l ducă.)</p>
               <p rend="justify">TOȚI: Cucoane Găitane…</p>
               <p rend="justify">GAITANIS: Sopa, bre! La ispravniție!</p>
               <p rend="justify">(Ilenuța rămîne plîngînd în dreapta. Trotuțan stă lîngă dînsa de o mîngîie. Gaitanis stă în stînga, în fața scenei, ți face senin privighitorului ca să ducă pe Trohin.)</p>
               <p rend="justify">SCENA X[<ref target="https://ro.wikisource.org/w/index.php?title=Nunta_țărănească&amp;action=edit&amp;section=11">modifică</ref>]</p>
               <p rend="justify">Cei dinainte, ALECU (în costum bogat de țăran, vine din fund și se întîlnește cu țăranii, în mijlocul scenei)</p>
               <p rend="justify">ALECU: Ce este, oameni buni?… Ce ați pățit?</p>
               <p rend="justify">TROHIN: Ce văd? cuconașul!… Dumnezeu te-o trimis!</p>
               <p rend="justify">ALECU: Da ce este?</p>
               <p rend="justify">TROHIN: Ce să fie, cuconașule? Ia, păcate! Jupînu Găitan vrea să ne strice nunta.</p>
               <p rend="justify">ALECU: Pentru ce?</p>
               <p rend="justify">TROHIN: Pentru că-i sînt dator cu 500 de lei.</p>
               <p rend="justify">ALECU: Auzi Găitanu dracului! Ia stați, stați, oameni buni.</p>
               <p rend="justify">GAITANIS: Țe?… ține îndrăznește se poronțasca aițe?</p>
               <p rend="justify">ALECU: O dulosas tapinos.</p>
               <p rend="justify">GAITANIS: Alecu!… me strae țărănești! Țe cauți aițe, catergari? ha?</p>
               <p rend="justify">ALECU: Am venit să gioc la nuntă, în ciuda mataluți.</p>
               <p rend="justify">GAITANIS: Acus?… Mo, mo Frunza, pune muna pe dimialui si-l adă acasă cu de-a sila ca să învețe to matimatu.</p>
               <p rend="justify">ALECU (furios): Auzi țapu! (Cătră țărani.) Pe dînsul, flăcăi!… Eu vă poroncesc!… Umflați-l pe sus și-l puneți în scrînciobul ista, de-l învîrtiți păn’ ce-a zice aman.</p>
               <p rend="justify">GAITANIS: Țe, țe?… bre!… țe puschi!</p>
               <p rend="justify">TROHIN: Dacă poroncește stăpînu… pe dînsu, copii!</p>
               <p rend="justify">(Țăranii se arunc asupra lui Gaitanis, îl umflă pe sus ți-l pun cu de-a sila în scrînciob.)</p>
               <p rend="justify">GAITANIS (zbuciumîndu-se furios): Cum indrazniți, moi?… pe mine!… pe chir Tenedosi apo to Gaitani… Cacohrononachi mozițe…</p>
               <p rend="justify">ALECU: Ha, ha, ha… Nu te da, palicari… Ela more… ha!</p>
               <p rend="justify">GAITANIS (în scrinciob): Lasa, lasa, che a veni el babacato dimitale apo to Iasi… Auzito așa catergari!… Enas loghiotatos is to scrințobo?… Am se-ți trago țințizeți la. talpe.</p>
               <p rend="justify">ALECU: La talpe?… mie!… Întoarceți scrînciobul, flăcăi.</p>
               <p rend="justify">(Țăranii încep a întoarce scrînciobul, în vreme ce cîntă horul următor; Gaitanis se zbuciumi furios în scaun.)</p>
               <p rend="justify">ALECU</p>
               <p rend="justify">(arie „Patruzeci de arnăuți”)</p>
               <p rend="justify">Uța, uța, căpitane,</p>
               <p rend="justify">Uța, uța, Găitane.</p>
               <p rend="justify">TOȚI</p>
               <p rend="justify">(bis)</p>
               <p rend="justify">Uța, uța, tot așa,</p>
               <p rend="justify">Măi, voinice, nu te da!</p>
               <p rend="justify">GAITANIS</p>
               <p rend="justify">Aman, aman! che nu mai pot,</p>
               <p rend="justify">Aman, aman! che mor de tot.</p>
               <p rend="justify">TOȚI</p>
               <p rend="justify">Uța, uța, căpitane,</p>
               <p rend="justify">Uța, uța, Găitane ș.c.l.</p>
               <p rend="justify">GAITANIS (răcnind): Stați, che mi sfirsesco de zile.</p>
               <p rend="justify">ALECU: Opriți scrînciobul puțintel.</p>
               <p rend="justify">(Țăranii opresc scrînciobul)</p>
               <p rend="justify">GAITANIS: Uf, aman!</p>
               <p rend="justify">ALECU: Ei! chir Gaitanis! mai vrei să strici nunțile oamenilor?</p>
               <p rend="justify">GAITANIS: Nu mai vreu se strico nimica… lasa se mi scoboru, che mi-a venito virtizelu la capo.</p>
               <p rend="justify">ALECU: Da’ banii lui moș Trohin îi mai ceri?</p>
               <p rend="justify">GAITANIS: Ta pentacosia grosia?… Malista, malista îi țer, si acum peșin îi țer…</p>
               <p rend="justify">ALECU: Așa?… Ei! flăcăi, mai dați-l puțintel în scrînciob, că încă nu s-a săturat.</p>
               <p rend="justify">GAITANIS (turbat): Blastamați… Diavoli… Enițari!… (Țăranii tncep iar a-l intoarce, cîntînd ca mai înainte: „Uța, uța, căpitane” ș.c.l. Se aude în stînga, în fund, un răcnet de surugiu și pocnete. Țăranii opresc scrînciobul. Frunză iesă prin stînga.)</p>
               <p rend="justify">ALECU: Oare ce poștă s-aude?</p>
               <p rend="justify">GAITANIS: Țe posta?… Ha, cacoriziche! ți-i frica acumu che vine babacato de la Iasi. (Frecindu-și mînile de bucurie.) Ha, ha! a venito vremea se mi rasplatesco de toți. Am se vi aratu eu uța, uța.</p>
               <p rend="justify">ALECU (în parte)-. Că de-a venit tată-meu… am pățit-o!</p>
               <p rend="justify">FRUNZĂ (întrînd): Iaca, cuconașule, un răvaș de la Ieși.</p>
               <p rend="justify">ALECU (luînd răvașul): Da… cine l-a adus? Ce văd?… Tatăl meu mă cheamă la Iași ca să mă trimită la Paris!… Vivat!… am scăpat de Gaitanis!… la Paris!… la Paris!…</p>
               <p rend="justify">GAITANIS: Țe, țe?… la Pariso?… a nebunito che tataso!</p>
               <p rend="justify">ALECU (plin de bucurie): Oameni buni! nu mai aveți nici o grijă de nimic, că eu mă fac nunul Ilenuții, și-i dau 2000 de lei zestre.</p>
               <p rend="justify">TROHIN: Să trăiești, cuconașule! și să-ți deie Dumnezeu sănătate și bucurie… Hura! strigați hura, copii! țăranii: Hura!</p>
               <p rend="justify">ALECU: Cît pentru chir Gaitanis, fiindcă a îndrăznit a pomeni de bătaie la talpe… Îl osîndesc să steie în vîrful scrînciobului, păn’ce s-a sfîrși nunta.</p>
               <p rend="justify">GAITANIS (furios): Satana!…</p>
               <p rend="justify">TROHIN: Ba nu, cuconașule; dacă socoți, să-l întoarcem în scrînciob pănă ce mi-a ierta cei 500 de lei.</p>
               <p rend="justify">TOȚI: Hai să-l dăm! hai să-l dăm!</p>
               <p rend="justify">GAITANIS (spăriet): Ohi, ohi, stați, bre, varvari, che iertu tot.</p>
               <p rend="justify">ALECU: Așa mai vii de-acasă… dar să gioci cu noi.</p>
               <p rend="justify">GAITANIS: Ma nu stiu decît to piperi.</p>
               <p rend="justify">TROHIN: Lasă că te-oi învăța eu… Acuș, așteaptă! (Ilenuța se apropie de Trohin și-i șoptește, arătînd pe Alecu.)</p>
               <p rend="justify">GAITANIS (vine în fața publicului): Piperi cu tabaco am traso! nasu mi s-a rosito! ranito de pușca la ipochimeno am fost! în scrințobo m-am dațo! paraluți am prapadito! pe Ilenuța am prapadito, si acum se mai zoco si la nunta ei!… Eu! Gaitanis, loghiotatos, apo to ostrovi Tenedosi!… Bine zițe un filosofos, nu stiu care: mateotis mateotiton, ta panta mateotis! (Se trage mai in fund.)</p>
               <p rend="justify">TROHIN (țiind pe Ilenuța de mînă, vine lingă Alecu): Cuconașule! iaca hina d-tale care vrea să-ți facă o răgea.</p>
               <p rend="justify">ALECU: Ce dorești, hinișoară dragă? ilenuța: Să gioci cu mine, cuconașule.</p>
               <p rend="justify">ALECU: Din toată inima, dragă Ilenuță. (În parte.) Îi bine ca boierii să-și deie mîna și să lege frăție cu țăranii!</p>
               <p rend="justify">(Alecu ie pe Ilenuța ie mini și o aduce în fața publicului.)</p>
               <p rend="justify">ILENUȚA</p>
               <p rend="justify">(cătră public)</p>
               <p rend="justify">Sărăcimea mîngiiată prin al vostru ajutor</p>
               <p rend="justify">Cătră voi acum înalță glasul ei mulțămitor.</p>
               <p rend="justify">Fiți cu toții veseli, mîndri de-a voastră faptă bună:</p>
               <p rend="justify">A săracilor iubire pe bogați îi încunună!</p>
               <p rend="justify">(Jocul se începe. Alecu joacă cu Ilenuța, Trotușan cu o fată din sat, Trohin cu Gaitanis.)</p>
               <p rend="justify">(Cortina cade.)</p>
               <p rend="justify"> </p>
            </div>
            <div type="div2" rend="P7">
               <head>Chirița în Iași</head>
               <subtitle>sau<lb/>Două fete ș-o neneacă</subtitle>
               <subtitle>Comedie cu cântece, în 3 acte</subtitle>
               <p rend="justify">PERSONAJELE[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=1">modifică</ref>]</p>
               <p rend="justify">Cucoana CHIRIȚA</p>
               <p rend="justify">GRIGORI BÂRZOI, soțul ei</p>
               <p rend="justify">ARISTIȚA, CALIPSIȚA, fetele lor</p>
               <p rend="justify">PUNGESCU, coțcar bucureștean</p>
               <p rend="justify">BONDICI, coțcar ieșean</p>
               <p rend="justify">GULIȚĂ, copilul Chiriței</p>
               <p rend="justify">Văduva AFIN</p>
               <p rend="justify">LULUȚA, copila ei</p>
               <p rend="justify">Sărdarul CUCULEȚ, director de agie</p>
               <p rend="justify">UN FECIOR BOIERESC</p>
               <p rend="justify">IOANA țiganca</p>
               <p rend="justify">UN SLUJITOR DE BARIERĂ</p>
               <p rend="justify">UN SURUGIU</p>
               <p rend="justify">UN NEAMȚ CU ORGĂ</p>
               <p rend="justify">POFTIȚI LA BAL, SLUGI,</p>
               <p rend="justify">SURUGII, CAI DE POȘTĂ</p>
               <p rend="justify">Reprezentată la Teatrul Național din Iași, în beneficiul artiștilor români, la 1850.</p>
               <p rend="justify">ACTUL I[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=2">modifică</ref>]</p>
               <p rend="justify">Teatrul reprezintă ulița Păcurarii plină de omăt; în stânga, în fund, se vede bariera închisă. La ridicarea cortinei se aud chiote și pocnete surugiești. Bariera se ridică și încep a trece în fund vro 16 cai de poștă, care trag o trăsură veche pusă pe tălpi de sanie. Caii intră în culisele din dreapta, dar trăsura rămâne troienită în mijlocul scenei. În coada trăsurii sunt aninate o mulțime de sipete și de cutii, iar pe deasupra lor șade o țigancă învelită într-o cergă strențeroasă; ea ține în mână o cutie cu bonete. Pe capră stă un fecior boieresc, ținând altă cutie. Înăuntru se află cucoana Chirița, Aristița, Calipsița și Guliță Bârzoi. Începe a însera și a ninge.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=3">modifică</ref>]</p>
               <p rend="bold">CHIRIȚA, ARISTIȚA, CALIPSIȚA, GUGULIȚĂ, ȚIGANCA, FECIORUL, SLUJITORUL DE BARIERĂ, UN SURUGIU</p>
               <p rend="justify">SLUJITORUL (alergând după trăsură, zice țigancei din coadă): Cine zici că-i în trăsură?...</p>
               <p rend="justify">ȚIGANCA: Cucoana Chirița.</p>
               <p rend="justify">SLUJITORUL: Cum?... Crița?</p>
               <p rend="justify">ȚIGANCA: Chirița... surdule.</p>
               <p rend="justify">SLUJITORUL: Chirița Surdulea?... Da cască-ți pliscul mai tare... cioară, și cârâie mai dezghețat... Ce cucoană-i în trăsură?</p>
               <p rend="justify">ȚIGANCA: Du-te pârlii! că doar n-am să-ți toc la ureche până mâine.</p>
               <p rend="justify">SLUJITORUL: De!... Baragladină, te-ai pichirisit?</p>
               <p rend="justify">ȚIGANCA: Baragladină ești tu, guleratule!</p>
               <p rend="justify">SLUJITORUL: Ian vezi moachia, că s-o fudulit... (Azvârle în țigancă cu omăt.) Hâși, cârâitoare!</p>
               <p rend="justify">ȚIGANCA: Șezi binișor, blestematule, că te ia dracu.</p>
               <p rend="justify">SLUJITORUL: Hâși, ciocănitoare!...</p>
               <p rend="justify">ȚIGANCA: Bată-te pârdalnicu să te bată!... șezi binișor.</p>
               <p rend="justify">SLUJITORUL: Hâși, duh de baltă...</p>
               <p rend="justify">CHIRIȚA (scoțând capul și primind omătul în obraz): Ce este? ce-ați pățit... carnacsî! că era să mă chiorască!... Cine-azvârle cu bulgări?... (Către țigancă:) Ce te-o apucat, mă rog, coțofano, de cârâi ca cioara-n par?... Ie sama la lucruri bine, și taci din plisc. (Întorcându-se către fecior.) Și tu, mojicule, ce stai în capră ca un degerat și nu zici surugiilor să meargă?... Vai, bată-vă crucea, mangosiților, c-o să-mi faceți zile fripte!...</p>
               <p rend="justify">SLUJITORUL (la oblon). Cucoană...</p>
               <p rend="justify">CHIRIȚA: Ce-i?</p>
               <p rend="justify">SLUJITORUL: Cum îi numele d-tale?</p>
               <p rend="justify">CHIRIȚA: Cum mi l-o dat nânașu... Lipsești de-acole.</p>
               <p rend="justify">SLUJITORUL: Așa știu și eu... d-apoi vezi, cucoană, că trebuie să te trecem la catastiful barierei.</p>
               <p rend="justify">CHIRIȚA: Să mă treci la catastif pe mine?... da ce sunt eu, să mă treci la izvod?... Auzi vorbă!... Măi! că obraznici mai sunt gulerații iști cu săbiuțe...</p>
               <p rend="justify">Lipsești, mojice!</p>
               <p rend="justify">Lipsești de-aice,</p>
               <p rend="justify">Că-ți sar în păr</p>
               <p rend="justify">Și te bat măr.</p>
               <p rend="justify">Auzi dârzie! blăstămăție!</p>
               <p rend="justify">Obrăznicie</p>
               <p rend="justify">Și mojicie!</p>
               <p rend="justify">În catastifuri el să mă scrie;</p>
               <p rend="justify">Să-mi facă mie</p>
               <p rend="justify">Catagrafie,</p>
               <p rend="justify">Parcă aș fi marfă de băcălie,</p>
               <p rend="justify">Brașovenie</p>
               <p rend="justify">Sau lipscănie!</p>
               <p rend="justify">TOȚI</p>
               <p rend="justify">Lipsești, mojice!</p>
               <p rend="justify">Lipsești de-aice,</p>
               <p rend="justify">Că-ți sar în păr</p>
               <p rend="justify">Și te bat măr.</p>
               <p rend="justify">SLUJITORUL (astupându-și urechile): Ho, țară!... că doar n-am urechi de săftian... Cucoană, avem poruncă să nu lăsăm pe nime-n târg, pân-a nu-l întreba de nume.</p>
               <p rend="justify">CHIRIȚA: Ei! c-or să-mi scoată sufletu!... Du-te de scrie c-o venit în Iași: cucoana Chirița a banului Grigori Bârzoi, de la Bârzoieni, cu Aristița, Calipsița și Guliță, copiii lor.</p>
               <p rend="justify">SLUJITORUL (în parte): Mă!... ce pomelnic (Tare.) Cum ziseși, cucoană?</p>
               <p rend="justify">CHIRIȚA: Iaca surdu!... (Repede.) Chirița, Aristița, Calipsița și Guliță Bârzoi ot Bârzoieni. (La surugiu.) Mânați, măi, și luați seama la covățele. (În parte.) Aice-n capitală ești tot cu zilele-n mână.</p>
               <p rend="justify">SLUJITORUL (în parte): Crița, Răstița, Lăpșița și Gurluiță Brânzoi!... da... a dracului nume!... parcă se bat babele-n gură... Mă duc să-i torn în catastif. (Merge spre barieră.) Gurluiță, Lăpșița... Crița... (Iese.)</p>
               <p rend="justify">CHIRIȚA (la surugii): Pornit-ați, jărpanilor?</p>
               <p rend="justify">SURUGIUL (îndemnând caii): Hi, hi, hi, hi, copii... nu mă lăsați... Hi, hi, tătucă... Hi, hi, mânca-v-ar lupii. (Pocnește.) Hi, Iudă... Hi, jupitule. Iaca, mă! c-or să mă lase-n troian... Hi, hi, da hi... lua-v-ar dalacu... prohodi-v-ar cioarele!...</p>
               <p rend="justify">CHIRIȚA (scoțând capul repede): Tacă-vă gura, bețivilor, că vă aud copilele.</p>
               <p rend="justify">SURUGIUL: Ian lasă-ne, cucoană hăi... nu ne mai necăji, că destul necaz avem noi cu rădvanul ista, ardă-l focu!...</p>
               <p rend="justify">CHIRIȚA: Ba să te ardă pe tine focul... auzi?... rădvan!... trăsura mea de nuntă, nouă-noușoară!... de abia din vremea bejăniei!... Hai, mânați și nu mai faceți vorbă.</p>
               <p rend="justify">SURUGIUL: Hi, hi... odată, copii, cu toții... Hi! lăsa-v-ați oasele cioarelor și pelea vameșului... Ha, ho, ha, ho, tbrr... degeaba!... de-acum ne-am troienit...</p>
               <p rend="justify">CHIRIȚA: Ne-am troienit?... Iaca! na, și alta acum... chiar colac peste pupăză! (Feciorului.) Ce stai ca un butuc în capră, mangositule... coboară de-agiută la trăsură... Ian vezi-l, mă rog, parcă-i un boieri!... nu-i bun nici de-o treabă...</p>
               <p rend="justify">FECIORUL (leneș): Dacă-i chiar în zadar... nu ne scoate de-aici nici dracu...</p>
               <p rend="justify">CHIRIȚA: Sărmane, sărmane... ți-oi arăta eu acuși pe dracu, somnorosule... dă... dă!...</p>
               <p rend="justify">FECIORUL (scoborându-se): Somnoros, da! și eu n-am închis ochii de două nopți!</p>
               <p rend="justify">CHIRIȚA (sărind din trăsură): Ian auzi-l că și răspunde!... (Lunecând.) Carnacsî! că era să-mi rup șălele (Împingând feciorul.) Ia, colo... colo la răzor, tontule... pune umăru de-mpinge, că ești coșcoge... (La surugiu.) Hai, măi, opintiți vârtos.</p>
               <p rend="justify">SURUGIUL: Hi, hi, zvânta-v-ar vântu și v-aș vinde păstrama!</p>
               <p rend="justify">CHIRIȚA: Tacă-vă gura, blăstămaților! că vă aud copilele! (La fete.) Astupați-vă urechile! (În parte.) Îi un păcat cu niște ghiorlani. (La țigancă.) Da tu, cheramo, ce stai acolo parcă clocești ouă... de-te gios să se mai ușureze trăsura.</p>
               <p rend="justify">ȚIGANCA: Cuconiță, nu mă pot scoborî făr’ de scară.</p>
               <p rend="justify">CHIRIȚA: Scară?... ți-oi da eu la scară, coțofană... deschide-ți aripile și sai la pământ... da doar mi-i strica cutia... c-atâta-ți trebuie.</p>
               <p rend="justify">ȚIGANCA (sărind): Valeu!... că mi-am scrântit piciorul! valeu!</p>
               <p rend="italic">(Sărind, scapă cutia, care se strică.)</p>
               <p rend="justify">CHIRIȚA: Tronc! parcă-nadins i-am zis să mi-o strice!... Of! săracan de mine! că-mi vine să țip și să ieu câmpii!... Mult oi să mai stau în drum? (Aleargă la oblon și lunecă.) Carnacsî! că mi-o plesnit șireturile de la rochie!... Aristițo, Calipsițo, dați-vă gios și voi, doar ne-om distroieni mai degrabă... ia așa... frumos... încet, să nu lunecați.</p>
               <p rend="italic">(Aristița și Calipsița se cobor, Guliță vrea și el să iasă, dar Chirița îl oprește.)</p>
               <p rend="justify">GULIȚĂ (cepeleag și alintat): Să mă cobor și eu cu țâțacele?</p>
               <p rend="justify">CHIRIȚA: Ba nu, Gulița mamei... nu, drăguță; mata șezi în trăsură ca să nu răcești.</p>
               <p rend="justify">GUGULIȚĂ: E!... neneacă, vreau să mă cobor... na...</p>
               <p rend="justify">CHIRIȚA: Ba nu, suflete... dacă mă iubești... șezi mătăluță locului, puiule, și te învălește cu contășu băbacăi.</p>
               <p rend="justify">GULIȚĂ: Ei, m-am săturat de contăș; vreau să mă dau pe gheață...</p>
               <p rend="justify">CHIRIȚA: Ba... să nu faci poznă, Gulița neneacăi, c-apoi s-a mânia neneaca și nu ți-a mai cumpăra minavet... știi mata... minavetu care ți l-am făgăduit...</p>
               <p rend="justify">GUGULIȚĂ: Așa! de trei ani de când mă porți cu făgăduința...</p>
               <p rend="justify">CHIRIȚA (sărutându-l): Gulița mamei!... că nostim ești... nu fi de diochi... (Închide oblonul și zice surugiilor:) Hai, flăcăi, de-acum, că vă făgăduiesc bacșiș bun... câte un fifirig de om... (Căutând în culise.) Iaca poznă! da unde-s surugiii?</p>
               <p rend="justify">FECIORUL: Or fi fugit!... cine știe?... la vro crâșmă poate... (În parte.) Hei, că nu-s și eu cu dânșii!</p>
               <p rend="justify">CHIRIȚA: O fugit și m-o lăsat lată în mijlocul drumului!... bre! c-o să mă lovească ceva! (Furioasă.) Ei, apoi să nu te-apuce șăptezeci de năbădăici?... Kirie eleison! (Vine iute în fața publicului.) Mă rog, cine ține poștele?... cine-i otcupcicul ghipcanilor?... să deie ochi cu mine, dacă-l ține curăua... să-i zic două vorbe... da vorbe!... să le pomenească cât o trăi... știi?... cole... engolpion de anul nou 1844.</p>
               <p rend="justify">
                  <hi rend="bold">I</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=4">modifică</ref>]</p>
               <p rend="justify">Ian să-ți spun, otcupcic dragă,</p>
               <p rend="justify">Vel otcupcic de ghipcani!</p>
               <p rend="justify">Toți motanii, fără șagă,</p>
               <p rend="justify">Nu-ți plătesc nici chiar doi bani!</p>
               <p rend="justify">Of! mări frate,</p>
               <p rend="justify">De ai păcate</p>
               <p rend="justify">Cu cai de poștă să te pornești;</p>
               <p rend="justify">De multă ciudă,</p>
               <p rend="justify">De multă trudă,</p>
               <p rend="justify">Te simți, cu poșta, că-mbătrânești!</p>
               <p rend="justify">Ba nu-s propele,</p>
               <p rend="justify">Nici căpițele;</p>
               <p rend="justify">Ba ștreangu-i putred de ars în foc!</p>
               <p rend="justify">Hi, pliosca, trosca,</p>
               <p rend="justify">Hi, trosca, pliosca!...</p>
               <p rend="justify">Sluga-n pricină... ești tot pe loc!</p>
               <p rend="justify">
                  <hi rend="bold">II</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=5">modifică</ref>]</p>
               <p rend="justify">Drept să-ți spun, otcupcic dragă,</p>
               <p rend="justify">Vel otcupcic de ghipcani!</p>
               <p rend="justify">Toți motanii, fără șagă,</p>
               <p rend="justify">Nu-ți plătesc nici chiar doi bani!</p>
               <p rend="justify">Căci dacă pleacă,</p>
               <p rend="justify">Colbul te-neacă;</p>
               <p rend="justify">Glodu-ți lipește benghiuri pe nas;</p>
               <p rend="justify">Biciul pocnește</p>
               <p rend="justify">De te-asurzește,</p>
               <p rend="justify">Și caii poștei alerg... la pas!</p>
               <p rend="justify">Ba stau la dealuri;</p>
               <p rend="justify">Te dau de maluri;</p>
               <p rend="justify">Îți sfarmă trupul de nu mai poți!</p>
               <p rend="justify">Și de nu-ți pasă,</p>
               <p rend="justify">Ajungi acasă</p>
               <p rend="justify">C-un ochi, c-o mână, și cu trei roți!</p>
               <p rend="justify">CHIRIȚA (alergând în fund): Poftim poște!... dacă nu merg caii, fug surugiii!... Da unde s-o înfundat blăstămații? (Intră în culisa din dreapta, din fund.) Vai! că buni-s de spânzurat în iarmaroc!... Auzi!... carnacsî, că lunecușu-i!... Valeu!... (Se aude căzând pe gheață.)</p>
               <p rend="justify">ARISTIȚA, CALIPSIȚA: Vai de mine! a căzut neneaca pe gheață!...</p>
               <p rend="italic">(Aleargă amândouă după Chirița și se aud picând și țipând în culise: “Valeu!... Valeu!...”)</p>
               <p rend="justify">FECIORUL (căutând în dreapta): Haita... buf... na, c-o căzut și duducile... Ha, ha, ha... una peste alta...</p>
               <p rend="italic">(În vremea aceasta Guliță se coboară furiș din trăsură și începe a se da pe gheață.)</p>
               <p rend="justify">GUGULIȚĂ: Uța... a... a... Bine-i de dat de-a săniușul... Uța... a... a... Neneaca s-a dus... bine-mi pare!</p>
               <p rend="justify">ȚIGANCA (ghemuită în cergă lângă coada trăsurii): Da astâmpără-te, cuconașule, că-i cădea jos și ți-i sparge capu.</p>
               <p rend="justify">GUGULIȚĂ: Taci, coțofană... nu cârâi.</p>
               <p rend="justify">ȚIGANCA: Haide, hai, că te-a vedea ea cucoana acuși.</p>
               <p rend="justify">GUGULIȚĂ: Taci, îți zic, c-apoi știi... (Către fecior.) Măi, fecior boieresc, vin’ de te dă pe gheață cu mine.</p>
               <p rend="justify">FECIORUL: Ce să fac?... că doar n-am zece capete de stricat...</p>
               <p rend="justify">GUGULIȚĂ (mânios): D-apoi dacă-ți poruncesc eu?... nu vrei?... Ei las’ măi bade, că te-oi drege eu.</p>
               <p rend="justify">FECIORUL (în parte): Ba-i drege tu pe cine-ai mai dres, sfrijitule.</p>
               <p rend="justify">GUGULIȚĂ: Uța... a... las’ că te-oi spune eu și bunicăi, și mătușicăi, și băbacăi, și neneacăi... Uța... a... (Se aude dincolo de barieră un sunet de zurgălăi și un glas de jidov strigând: “Vio, vio.”)</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=6">modifică</ref>]</p>
               <p rend="bold">FECIORUL (lângă oblon), ȚIGANCA (lângă coada trăsurii), GULIȚĂ (dându-se de-a săniușul pe dinaintea ei), BONDICI, PUNGESCU, un neamț cu orgă și slujitorul</p>
               <p rend="justify">BONDICI (la barieră): Mă! cel cu trăsura... fă înainte... Ce-ai închis șoseaua?</p>
               <p rend="justify">FECIORUL (căutând în stânga): Dec! cum oi să fac înainte, dacă ne-am troienit?</p>
               <p rend="justify">BONDICI: Ce-mi pasă mie?... dă-te-n lături că n-am să șez aici toată noaptea pentru hatârul tău.</p>
               <p rend="justify">FECIORUL: Măi omule, da n-auzi că ne-am troienit?</p>
               <p rend="justify">PUNGESCU (asemene la barieră): Înhamă-te pe tine și trage zdreavăn pănă ce-i ieși din zăpadă.</p>
               <p rend="justify">FECIORUL: Ba-ți pune pofta-n cui.</p>
               <p rend="justify">PUNGESCU: Hait! o pățirăm de la roate... Ei, ce facem acum?</p>
               <p rend="justify">BONDICI: Hai să lăsăm harabagiul și să ne suim într-o sanie de birjă.</p>
               <p rend="justify">PUNGESCU: Fie ș-așa... hait... vină și tu, neamțule, cu noi.</p>
               <p rend="justify">NEAMȚUL: No gut... maine heren.</p>
               <p rend="italic">(Bondici, Pungescu și Neamțul cu orgă intră pe la barieră. Slujitorul îi oprește.)</p>
               <p rend="justify">SLUJITORUL: Cum îi numele d-voastră, domnilor?</p>
               <p rend="justify">BONDICI: D-lui îi spătarul Hațmațuchi, și eu aga Crastavețovici: amândoi cu șezutul și cu avutul în Focșani... Cât pentru d-lui neamțul, îi vestitul baron fon Șonțberg, care vine de la Podul-Iloaiei ca să deie concerturi instrumentale în folosul său. Drept care avem cinste a ne închina d-tale cu tot respectul, noi, sus-pomeniții și jos-iscăliții: spătarul Hațmațuchi, i aga Crastavețovici, i baron fon Șoacățenberg. (Se închină și vine în fața scenei.) Zi cruce-ajută și dă înainte la catastih dacă poți, cenușerule.</p>
               <p rend="italic">(Slujitorul rămâne încremenit și șuieră de mirare. Neamțul începe a cânta din orgă și se trage în fund lângă trăsură, Bondici și Pungescu vin în fața scenei.)</p>
               <p rend="justify">PUNGESCU: Ha, ha, ha!... repede mi-l luași pe bietul dorobanț, nene...</p>
               <p rend="justify">BONDICI: Nume vroia? nume i-am dat. Să se sature.</p>
               <p rend="justify">GUGULIȚĂ: Îra!... Iaca un minavet de canari, cum vreau eu. (Aleargă lângă neamț, împreună cu feciorul și cu țiganca.)</p>
               <p rend="justify">BONDICI: Iaca neamțul dracului!... nici n-a apucat a intra în Iași și a și început a rupe urechile ieșenilor. Nu-i destul că ne-a asurzit pe noi în harabaua cea jidovească, de la Roman, și tot drumul!... Ia să vezi cum o să-mi gologănească sinpatrioții!... Păcat numai că n-are vro momiță sau vrun urs, că s-ar face stup de bani.</p>
               <p rend="justify">PUNGESCU: Ce spui, vere?... care vrea să zică... dobitoacele aci în Iași?...</p>
               <p rend="justify">BONDICI: Hai, hai!...</p>
               <p rend="justify">PUNGESCU: Apoi dar... ne-am sfințitără noi doi?...</p>
               <p rend="justify">BONDICI: Niboisa, fricosule... nu mi te da, păcătosule... dar, ia lasă vorba asta... să venim la treaba noastră. Am scăpat din Focșani cum am putut... cu nepus în masă... că de punea mâna ispravnicul pe noi, ne trântea poate la gros...</p>
               <p rend="justify">PUNGESCU: Vrei să zici la pușcărie.</p>
               <p rend="justify">BONDICI: Și asta din pricina ta; dacă ești prost și lași să te prindă la cărți cu mâța-n sac?...</p>
               <p rend="justify">PUNGESCU: Ce pisică-n sac, neneo? vina mea-i dacă s-a găsitără alt cartofor mai țeapăn decât mine și m-a zăritără când am tras pă riga de desubtul cărților?</p>
               <p rend="justify">BONDICI: În sfârșit, ce-a fost s-a trecut... am scăpat de-acolo; acum ne rămâne să ne păzim aici vro câtăva vreme, păn’ ce s-o face lucru mușama... De aceea trebuie mai întâi să ne prefacem numele; să le mai lungim. Tu te-i chema de azi înainte Pungescovici și eu Bondicescu.</p>
               <p rend="justify">PUNGESCU: Ei ș-apoi!... despre trai cum a s-o ducem?... că numai cu escu șu cu ovici, tot covrigi, tot spanac.</p>
               <p rend="justify">BONDICI: Despre trai?... helbet!... feți logofeți de soiul nostru, cu meseria stosului și a bancului, nu pier în Iași.</p>
               <p rend="justify">PUNGESCU: Se poate, nenișorule... dar mai bine m-aș închiorchioșa eu în București.</p>
               <p rend="justify">BONDICI: Pentru ce, neică?</p>
               <p rend="justify">PUNGESCU: Pentru ce?...</p>
               <p rend="justify">De-ai umbla întreaga lume;</p>
               <p rend="justify">De-ai călca pe rând anume:</p>
               <p rend="justify">Țara englezească,</p>
               <p rend="justify">Țara franțuzească,</p>
               <p rend="justify">Țara spaniolească,</p>
               <p rend="justify">Nemțească, leșască,</p>
               <p rend="justify">Italienească,</p>
               <p rend="justify">Păn’ și cea grecească,</p>
               <p rend="justify">N-ai găsi chiar într-o mie</p>
               <p rend="justify">Așa târg vestit să fie,</p>
               <p rend="justify">Pentru boscărie,</p>
               <p rend="justify">Pentru stosărie,</p>
               <p rend="justify">Pentru coțcărie,</p>
               <p rend="justify">Matrapazlărie,</p>
               <p rend="justify">Și rușfetărie</p>
               <p rend="justify">Și potlogărie!</p>
               <p rend="justify">BONDICI: Nu zic ba, neiculiță, dar apoi și târgul nostru... când ai ști. (Caută împrejur.)</p>
               <p rend="justify">PUNGESCU: Spune, că nu ne aude nime.</p>
               <p rend="justify">BONDICI: Iașul nostru-i chiar de gemene cu Bucureștiul vostru.</p>
               <p rend="justify">PUNGESCU (cu bucurie): Aoleo!</p>
               <p rend="justify">BONDICI: Ce-ți spun eu.</p>
               <p rend="justify">PUNGESCU: Care vrea să zică... de-om lua treaba de la mertepea ș-aci, am înfundatără pă dracu?</p>
               <p rend="justify">BONDICI: Ba încă și pe tată-său... c-apoi vezi tu, neiculiță... viața-i un stos de la început păn’ la sfârșit, și lumea o masă de cărți. Tot meșteșugul îi să pontarisești la vreme și să găsești ruteua norocului, ca să faci roi...</p>
               <p rend="justify">PUNGESCU: Prea bine... dar dacă ai goană dă fante?</p>
               <p rend="justify">BONDICI: Furi o carte, ș-așa îți dregi bosuiocul.</p>
               <p rend="justify">BONDICI</p>
               <p rend="justify">Neneo, mă crede, viața-i un stos;</p>
               <p rend="justify">Lumea o masă cu postav verde.</p>
               <p rend="justify">Tot meșteșugu-i de-a juca gros;</p>
               <p rend="justify">De-a punta bine și... de-a nu pierde!</p>
               <p rend="justify">PUNGESCU: Ei, apoi halal de mine.</p>
               <p rend="justify">BONDICI</p>
               <p rend="justify">Halal de tine dacă vei ști</p>
               <p rend="justify">Să-ți spoiești bine fruntea, obrazu,</p>
               <p rend="justify">Și, fără frică de-a te roși,</p>
               <p rend="justify">Să faci transporturi... cu cinsteamazu!</p>
               <p rend="italic">(Împreună.)</p>
               <p rend="justify">Halal de tine dacă vei ști</p>
               <p rend="justify">ș.c.l. ș.c.l.</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=7">modifică</ref>]</p>
               <p rend="bold">Cei dinainte, CHIRIȚA, ARISTIȚA, CALIPSIȚA</p>
               <p rend="justify">CHIRIȚA: Of!... îmi vin istericale grecești!... am alergat pin toate crâșmele, și surugiii... tufă... Of! cine mi-o zis să mă pornesc eu de la Bârzoieni?...</p>
               <p rend="justify">ARISTIȚA: Neneacă... nu te tulbura, că iar te-a durea rastul.</p>
               <p rend="justify">CHIRIȚA: Cum să nu mă tulbur, Aristițo dragă... dacă m-o lăsat în mijlocul drumului, cu cățel... cu... Ce-o să facem acum?...</p>
               <p rend="justify">BONDICI (în parte): O neneacă cu două fete... (Încet, lui Pungescu.) Aține-te, muntene, c-aici-i pe treabă...</p>
               <p rend="justify">PUNGESCU (scoțând repede o pereche de cărți, taie repede un stos): Pă trebuliță?... hareci!... stos!...</p>
               <p rend="justify">CHIRIȚA (cu deznădăjduire): Și nici un bărbat... nime ca să ne vie într-agiutor... Îmi vine să mă trântesc la pământ, ca jidanii.</p>
               <p rend="justify">BONDICI: Un bărbat!... iată-mă-s... poruncă. (Înaintează spre Chirița.)</p>
               <p rend="justify">CHIRIȚA: Ce-mi văzură urechile și ce-mi auziră ochii!... Slavă ție, Doamne, că iată în sfârșit un creștin!...</p>
               <p rend="justify">PUNGESCU: Doi hristiani, cocoană... că sunt și eu p-acilea.</p>
               <p rend="justify">CHIRIȚA: Foarte vă mulțămesc... dar, mă rog, să mă fericesc cu numele dumilorvoastră...</p>
               <p rend="justify">BONDICI: D-lui, prietenul meu, este spătarul Pungescovici.</p>
               <p rend="justify">PUNGESCU: Și d-un aga Bondicescu, al meu amic...</p>
               <p rend="justify">CHIRIȚA (în parte): Un spătar ș-un agă! (Încet și repede, fetelor.) Țineți-vă mai drept și zâmbiți nurliu.</p>
               <p rend="justify">BONDICI: Dar, mă rog, cucoană, să ne norocim și noi...</p>
               <p rend="justify">CHIRIȚA: Eu sunt cucoana Chirița a banului Grigori...</p>
               <p rend="justify">BONDICI: Și duducile?...</p>
               <p rend="justify">CHIRIȚA: Bârzoi...</p>
               <p rend="justify">BONDICI: A! Bârzoi?... și duducile?...</p>
               <p rend="justify">CHIRIȚA: Ot Bârzoieni... (Se închină.)</p>
               <p rend="justify">BONDICI: Am înțeles... dar duducile?</p>
               <p rend="justify">CHIRIȚA: Copilele mele... Aristița și Calipsița. (Încet, fetelor.) Faceți tali frumos. (Tare.) Le-am adus la Iași, drăguțile, ca să pitreacă câșlegile; și puneți-vă în gând, boierilor, că după ce ne-am necăjit pe drum două zile și două nopți, când s-agiungem la gazdă... ne fug surugiii tocmai la capătul târgului.</p>
               <p rend="justify">BONDICI: Cum se poate?</p>
               <p rend="justify">CHIRIȚA: Așa, zău... am pățit-o chiar ca cela care s-a înecat la mal.</p>
               <p rend="justify">BONDICI: Ei!... las’ că-oi spune eu asta vărului meu...</p>
               <p rend="justify">CHIRIȚA: D-lui ține poștile?</p>
               <p rend="justify">BONDICI: Dar.</p>
               <p rend="justify">PUNGESCU (încet, lui Bondici): O tăiași groasă, nene...</p>
               <p rend="justify">BONDICI: Taci, nerodule...</p>
               <p rend="justify">CHIRIȚA: Să-ți spun drept... dar să nu-ți fie cu supărare... vărul d-tale n-are nici un haz cu poștile d-sale... Lehamete și de parale.</p>
               <p rend="justify">BONDICI: Da de câte ori i-am spus-o eu însumi, cucoană dragă... Ce folos însă!... nu înțelege de cuvânt... (Încet, lui Pungescu.) Ce zici de fete, măi?</p>
               <p rend="justify">PUNGESCU: Au zestre oare?</p>
               <p rend="justify">BONDICI: Așa-mi miroase... (Cucoanei Chirița.) Cucoană Chiriță, noi amândoi suntem gata la poruncile d-tale și preafericiți de a te putea înlesni la orice-i dori în târgul nostru...</p>
               <p rend="justify">CHIRIȚA: Bunătatea d-voastră...</p>
               <p rend="justify">BONDICI: Ce se potrivește!... Primiți deocamdată brațele noastre, ca să vă ducem la gazdă, și cât pentru trăsură, n-ai nici o grijă... om trimite boii noștri ca s-o aducă.</p>
               <p rend="justify">CHIRIȚA: Bucuros!... (În parte.) Ce cuconași de treabă!... când ar fi și holtei! (Încet, fetelor.) Dați brațul și mergeți pupuică... tot pe vârful scarpilor...</p>
               <p rend="justify">TOȚI</p>
               <p rend="justify">Haideți împreună</p>
               <p rend="justify">Vesel să pornim,</p>
               <p rend="justify">Și-ntr-o casă bună</p>
               <p rend="justify">Să ne găzduim.</p>
               <p rend="justify">BONDICI (Aristiței, dându-i brațul)</p>
               <p rend="justify">Demuazelă dragă, sunt prea fericit,</p>
               <p rend="justify">Că să-ți dau eu brațul m-am învrednicit!</p>
               <p rend="justify">PUNGESCU (Calipsiței, asemene)</p>
               <p rend="justify">Demuazelă scumpă, în veci n-oi uita</p>
               <p rend="justify">C-astăzi, la brațetă, merg cu dumneata!</p>
               <p rend="justify">CHIRIȚA (în parte)</p>
               <p rend="justify">Unul zice-i agă, celalalt spătar;</p>
               <p rend="justify">De i-aș prinde gineri, i-aș lua în dar.</p>
               <p rend="justify">Unul zice-i agă, celalalt spătar;</p>
               <p rend="justify">De i-aș prinde gineri, aș dă sărindar!</p>
               <p rend="justify">TOȚI</p>
               <p rend="justify">Haideți împreună</p>
               <p rend="justify">Etc. etc. etc.</p>
               <p rend="italic">(Bondici, Pungescu, Aristița și Calipsița ies la brațetă prin dreapta. Chirița-i urmează puțin și se oprește. Neamțul, care a stat tot în fund, începe a cânta din orgă.)</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=8">modifică</ref>]</p>
               <p rend="bold">CHIRIȚA, GUGULIȚĂ și ceilalți</p>
               <p rend="justify">CHIRIȚA (oprindu-se): Da... Guliță? Kirie eleison!... că era să-mi uit odoru-n trăsură... (Se întoarce și găsește pe Guliță lângă neamț.)</p>
               <p rend="justify">GUGULIȚĂ: Nu pe aista, monsiu neamțule... cântă pe cellalt... (Bate din picioare cu mânie.) Nu pe aista, e cellalt.</p>
               <p rend="justify">NEAMȚUL: No! lasenzi șon geen.</p>
               <p rend="justify">CHIRIȚA: Ce-mi văzură ochii!... O ieșit dimonu din trăsură!... și făr’ de blană!... săracan de mine c-o fi înghețat!... (Aleargă la Guliță.) Ce faci aici, diavoli?... Nu ți-am spus să nu ieși din contășul băbacăi?...</p>
               <p rend="justify">GUGULIȚĂ: Ei, m-am săturat de contăș ca de mere acre.</p>
               <p rend="justify">CHIRIȚA: Auzi!... Ian privește cum i s-o roșit nasu!... parcă-i o sfeclă digerată! (Îi șterge nasul cu batista.) Doamne! Doamne! ce păcat cu niște plozi! Măi Ioane, adă blana din trăsură... l-o lovi un giunghi și mi-o fi mai mare beleua. (Feciorul aduce o blană din trăsură.)</p>
               <p rend="justify">FECIORUL: Iaca șuba cuconașului...</p>
               <p rend="justify">CHIRIȚA: Și voi... chiori ați fost de l-ați lăsat să iasă dizvălit?... vină să te-mbrac, păcatule... Ei, vină azi și nu mă supăra.</p>
               <p rend="justify">GUGULIȚĂ: Nu mă supăra nici mata.</p>
               <p rend="justify">CHIRIȚA: Auzi plodu?... las’ că ți-oi arăta eu... (Îl îmbracă cu de-a sila.) Șezi binișor... nu crâcni... țâst... să nu-ți aud gura...</p>
               <p rend="justify">GUGULIȚĂ (zbătându-se): Nu vreau, nu vreau. (Plânge.) Las’ că te-oi spune eu băbacăi...</p>
               <p rend="justify">CHIRIȚA (trăgându-l târâit): Ce face?... Of! c-o să mă nebunească dimonu... parcă văd că iar are să m-apuce rastu... Ascultă, Gulița nineacăi: hai că ne-așteaptă țâțacele.</p>
               <p rend="justify">GUGULIȚĂ (trântindu-se la pământ): Nu-mi pasă mie de țâțace... nu merg.</p>
               <p rend="justify">CHIRIȚA: Ei, vină că-ți cumpăr minavetu cela... știi mata...</p>
               <p rend="justify">GUGULIȚĂ: Cumperi?... dacă-i așa... ia-mi-l pe-aista, a lui monsiu neamțu. Vină cu noi, monsiu neamțule...</p>
               <p rend="justify">NEAMȚUL: Gut... gut... ser bevol.</p>
               <p rend="justify">CHIRIȚA (în parte): Las’ să te văd eu acasă, păcatule, c-apoi ți-oi da un minavet de nu l-îi putea duce... Măi Ioane, rămâi aici cu țiganca ca să păziți lucrurile, păn’ ce-or veni boii să râdice trăsura... da doar îți pierde vro cutie... c-apoi sfântu Neculai îi gata. (Pleacă cu Guliță spre dreapta.)</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=9">modifică</ref>]</p>
               <p rend="bold">Cei dinainte, văduva AFIN, sărdarul CUCULEȚ</p>
               <p rend="justify">AFIN: Ce minune!... Cucoana Chirița?</p>
               <p rend="justify">CHIRIȚA: Cucoana Nastasiica!</p>
               <p rend="justify">AFIN: Bine-ai venit.</p>
               <p rend="justify">CHIRIȚA: Bine-am găsit. (Se sărută.)</p>
               <p rend="justify">AFIN: Da ce vânt te-a adus pe la noi, soro dragă?</p>
               <p rend="justify">CHIRIȚA: Mi-am adus fetele de câșlegi, după obicei. (Încet.). Da d-ta cum te întâlnesc singură... lângă barieră?...</p>
               <p rend="justify">AFIN: Am ieșit puțin ca să mă primblu afară din târg, că pin târg îi potop... te ferească Dumnezeu!...</p>
               <p rend="justify">CHIRIȚA: Da, bine... pe gios?... ha?... Ei, dă... nu te roși, soro dragă... Lumea-i lume, și tinereța... Ce te sastisești?... între noi...</p>
               <p rend="justify">AFIN: Da nu mă sastisesc, soro, nicidecum... Mă primblu pe jos... pentru că așa-mi place. Am venit cu sărdarul Cuculeț.</p>
               <p rend="justify">CHIRIȚA: Cu sărdarul? (În parte.) Hm! mititica...</p>
               <p rend="justify">CUCULEȚ: Sărut mâinile, cucoană Chiriță.</p>
               <p rend="justify">CHIRIȚA: Plecăciune, arhon sărdar. Tot la agie ești?</p>
               <p rend="justify">CUCULEȚ: Director și supusă slugă.</p>
               <p rend="justify">CHIRIȚA: Și la mai mare.</p>
               <p rend="justify">CUCULEȚ: Amin.</p>
               <p rend="justify">AFIN: Da... unde-s duducile?</p>
               <p rend="justify">CHIRIȚA: Îra!... ba că chiar!... unde-s?</p>
               <p rend="justify">AFIN: Ha, ha, ha... pe mine mă-ntrebi?</p>
               <p rend="justify">CHIRIȚA: Bine zici, săruta-ț-aș ochii... S-o pornit de-aici la brațetă cu doi cavaleri.</p>
               <p rend="justify">AFIN: La brațetă?... cu doi cavaleri?</p>
               <p rend="justify">CHIRIȚA: Precum zici, soro: unul, aga Bondicescu, și cellalt, spătarul Pungescovici... doi bujori, surioară, două zarnacadele!</p>
               <p rend="justify">CUCULEȚ (în parte): Bondicescu? Pungescovici?... mare poznă!</p>
               <p rend="italic">(Scoate un răvaș și-l citește.)</p>
               <p rend="justify">AFIN: Ei bine, și-ncotro au apucat truspatru?</p>
               <p rend="justify">CHIRIȚA: Hoisa, pe șoșe...</p>
               <p rend="justify">AFIN: Dar, îi cunoșteai mai de mult?</p>
               <p rend="justify">CHIRIȚA: Ba, cât hăciu!... Mi-o ieșit în drum să-mi deie agiutor; că nu știi, soro, ce-am pățit?... m-am troienit!... și să vezi d-ta: Mă pornesc de la Bârzoieni... și încă bărbatu-meu îmi zicea: “Soro dragă, nu te porni... stai...” Când ce să vezi?...</p>
               <p rend="justify">AFIN: Apoi bine, cucoană Chiriță, se poate să-ți lași copilele pe mâna unor necunoscuți?... Cine știe ce berbanți?...</p>
               <p rend="justify">CHIRIȚA: Pușche pe limbă-ți... vai de mine! că începe a mă umfla grija din tălpi... mă furnică sudori pe spate... Iaca pozna gata!... Nu cumva se zăresc pe șoșe? (Se apropie de culise și caută înăuntru.)</p>
               <p rend="justify">CUCULEȚ (în parte): Sameșul din Focșeni îmi scrie, cu poșta de astăzi, despre un Bondici și un Pungescu: doi coțcari care au dezbrăcat lumea pe-acolo... și mă sfătuiește să-i priveghez de aproape... Oare tocmai ei să fie?</p>
               <p rend="justify">CHIRIȚA: Nimică! tufă!... o intrat fetele-n pământ... Vai de mine! Arhon sărdar, nu mă lăsa... de-a afla bărbatu-meu, zău, am sfeclit-o!... Ioane, aleargă; ba... ba... stai la trăsură... Arhon sărdar... ridică toată agia în picioare... săraca de mine!... așa poznă!... să-mi fure fetele de la ochi!... Hai degrabă cu toții să le căutăm... Biata Aristița!... biata Calipsița! Sfinte Mina... să știi că-ți dau șăpte paraclisuri...</p>
               <p rend="justify">CHIRIȚA</p>
               <p rend="justify">Degrabă, degrabă,</p>
               <p rend="justify">Cu toți s-alergăm;</p>
               <p rend="justify">Să mergem în grabă</p>
               <p rend="justify">Să le căutăm.</p>
               <p rend="justify">Vai, bietele fete!</p>
               <p rend="justify">Că le-am prăpădit</p>
               <p rend="justify">Și le-am dat pe biete...</p>
               <p rend="justify">De-acum m-am topit!...</p>
               <p rend="italic">(Neamțul începe a suna un valț.)</p>
               <p rend="justify">CHIRIȚA (furioasă, aleargă de împinge pe neamț): Da du-te pârlii, șonțule, cu țârlâitoarea asta. (Lunecă.) Carnacsî! că era să mă prăbușesc!</p>
               <p rend="justify">TOȚI</p>
               <p rend="justify">Degrabă, degrabă etc. etc. etc.</p>
               <p rend="italic">(Toți aleargă în dreapta; Chirița trage de mână pe Guliță, care trage asemene pe neamț de poala surtucului. Feciorul boieresc și țiganca rămân lângă trăsură.)</p>
               <p rend="italic">(Cortina cade.)</p>
               <p rend="justify">ACTUL II[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=10">modifică</ref>]</p>
               <p rend="justify">Teatrul reprezintă o odaie mare cu patru uși; una în fund, care dă în tindă; una în stânga, pe al doilea plan, care duce în iatacul Chiriței; două în dreapta, dintre care una, cea pe întâiul plan, se deschide în apartamentul Aristiței și Calipsiței, iar cea de mai în fund, în odaia lui Guliță. În față cu ușa apartamentului fetelor, este așezată, lângă peretele din stânga, o măsuță cu o besacte deschisă și cu gavanoșele de dresuri, păișoare de făcut sprâncenele și un bust de carton. În dreapta, lângă ușa din fund, o masă mare cu rochii întinse pe dânsa. Scaune etc...</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=11">modifică</ref>]</p>
               <p rend="bold">CHIRIȚA (șade dinaintea toaletei și-și face sprâncenele), ȚIGANCA (calcă rochii în fund)</p>
               <p rend="justify">CHIRIȚA (cântă)</p>
               <p rend="justify">Ochii și sprincenile</p>
               <p rend="justify">Fac toate pricinile...</p>
               <p rend="italic">(Se aude în odaia lui Guliță un minavet.)</p>
               <p rend="justify">CHIRIȚA (răsărind): Iar!... o să mă năucească trântoru cu minavetu lui!... Cât îi ziulica de mare tot țârlâiește... de urlă câinii mahalalei... Fa, fa Ioană, du-te de zi cuconașului să tacă, că m-am săturat de mojică ca de mere pădurețe... îmi vine acru... (Țiganca intră în odaia lui Guliță.) Așa mi se cade, dacă mă potrivesc eu de-i cumpăr minavetu cela de la neamț. Las’ că ține cât dracu pe tată-său. Tronc! că mi-o dat nucușoară-n ochi... fa... fa... (Țiganca vine înapoi.)</p>
               <p rend="justify">ȚIGANCA: Aud, cucoană.</p>
               <p rend="justify">CHIRIȚA: Mă rog, ce ți-am spus când ți-am poroncit să-mi gătești păișoare cu bumbac pentru sprâncene? aud?...</p>
               <p rend="justify">ȚIGANCA: Mi-ai zis...</p>
               <p rend="justify">CHIRIȚA: Nu ți-am zis să mi le faci subțiri?... Ian vezi cum mi le-ai meșterit... parcă-s buzdugane de vel armaș din vremea domnilor greci!...</p>
               <p rend="justify">ȚIGANCA: Da lasă, cuconiță, că-s tocmai cum trebuie... doar ți-am mai făcut eu pămătufuri și badanale de sprâncene.</p>
               <p rend="justify">CHIRIȚA: Cum ai cârâit?...</p>
               <p rend="justify">ȚIGANCA: Niciodată nu ți-ai făcut așa de frumoase sprâncene... parcă-s două lipitori umflate...</p>
               <p rend="justify">CHIRIȚA: Înghinate-s cum trebuie?</p>
               <p rend="justify">ȚIGANCA: Dizghinate... dizghinate...</p>
               <p rend="justify">CHIRIȚA (strănutând tare): Pe brațe!... M-o fi pomenind d-lui, Ioană.</p>
               <p rend="justify">ȚIGANCA: Te-o fi pomenind, cucoană.</p>
               <p rend="justify">CHIRIȚA: Când ar fi față suflețelul, să mă vadă... cum și-ar mai răsuci mustețile!... (Iar strănută.) Iar mă pominește!</p>
               <p rend="justify">Ochii și sprincenile</p>
               <p rend="justify">Fac toate pricinile,</p>
               <p rend="justify">Și cu foc și cu pârjol</p>
               <p rend="justify">Pe amor îl dau de gol.</p>
               <p rend="justify">Când un tinerel îți place</p>
               <p rend="justify">Ș-amorez voiești a-l face,</p>
               <p rend="justify">Cât mi-l iei puțin la ochi,</p>
               <p rend="justify">L-ai trecut cu dediochi.</p>
               <p rend="justify">Cât îi joci și din sprâncene,</p>
               <p rend="justify">De amor se umflă-n pene.</p>
               <p rend="justify">Cât din buze mi-i zâmbești,</p>
               <p rend="justify">Chiar pe loc îl nebunești.</p>
               <p rend="justify">Iar de-i faci ș-așa din mână...</p>
               <p rend="justify">Îi călare pe prăjină!</p>
               <p rend="italic">(Se aude iar minavetul în odaia lui Guliță.)</p>
               <p rend="justify">CHIRIȚA: Iar! Iar!... Valeu! că mare păcate c-un plod!... îmi vine să latru. (Aleargă la ușa lui Guliță.) Țâșt, diavoli, că mă bagi în ipohondrie.</p>
               <p rend="justify">GUGULIȚĂ (din odaie): Las’, neneacă, că învăț mujica.</p>
               <p rend="justify">CHIRIȚA: Ți-oi da eu acuși o mojică, trântorule, de nu-i putea-o înghiți. (Intră în odaie.)</p>
               <p rend="justify">ȚIGANCA: Vai de mine! ce păcate pe capul meu de când am venit în Ieșul ista!... ba îmbracă pe cucoana... ba gătește duducile... ba calcă rochii de bal... ba arde nucușoară de sprâncene. Mă mir cum nu s-au săturat de zbânțuit!... Ieri au fost la teatru și-n astăseară merg la bal, la Afinoaia; ș-apoi și alt păcat! că încep a se-mbrăca de pe la toacă... Îmi vine, zău, să iau câmpii...</p>
               <p rend="italic">(Se aude dând palme în odaia lui Guliță și Guliță plângând.)</p>
               <p rend="justify">CHIRIȚA (intrând): Ia așa... mai bine-i scânci tu, decât oi turba eu... Ce mirosă-aici a pârlit?... arde ceva, vro petică?... (Aleargă la masa cu rochii de ridică una și o arată arsă în poale.) Iaca poznă! c-o lăsat cioara feru pe rochii... destulă treabă!... Ian privește... rochie de bal îi asta?... Ei! apoi să n-o ucizi în bătaie! bunătate de rochie cumpărată la Leiba Grosu cu o mulțime de bani: douăzeci ș-atâți de jumătăți de irmilici noi!... (Aruncă rochia în obrazul țigancei.) Na! stahie-mpelițată... mănânc-o friptă cum îi... și lipsești din ochii mei că intru acuși într-un păcat.</p>
               <p rend="justify">ȚIGANCA: Cuconiță...</p>
               <p rend="justify">CHIRIȚA: Lipsești, îți zic... piei, că te zgârii... (Țiganca fuge în odaia Chiriței.)</p>
               <p rend="justify">CHIRIȚA (plimbându-se furioasă): Uf! că nu mai este de suferit!... de când am venit în Ieși ca să-mi mărit fetele... am prins la istericale ca o cherațiță... Poftim!... Cu ce-oi să mă duc eu acum la balul Afinoaiei?... trebuie iar să-mi pun rochia cea de catife roșie și turlubanu cel cu pene stacojii... ca să mai aud iar vrun obraznic zicând că seamăn cu Nastratin Hogea, ca mai deunăzi, la bal-masqué... Nu-i de suferit, nu-i de suferit și pace!</p>
               <p rend="justify">Dumzeneu să te ferească</p>
               <p rend="justify">De cutremur și de foc,</p>
               <p rend="justify">De ghipcani ce stau în loc</p>
               <p rend="justify">Și de slugă țigănească.</p>
               <p rend="justify">Și de-acele slugi plecate</p>
               <p rend="justify">Ce se-nchin, te lingușesc</p>
               <p rend="justify">Păn’ ce-ți sar deodată-n spate</p>
               <p rend="justify">Și ca corbii te ciupesc.</p>
               <p rend="justify">Așa slugi le e de fugă</p>
               <p rend="justify">Sau de ele singur fugi...</p>
               <p rend="justify">De nu vrei s-ajungi chiar slugă</p>
               <p rend="justify">La așa plecate slugi...</p>
               <p rend="italic">(Se aude afară următorul dialog:)</p>
               <p rend="justify">AFIN: Acasă-i cucoana?</p>
               <p rend="justify">FECIORUL: Acasă, dar să ghilosește acum.</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=12">modifică</ref>]</p>
               <p rend="bold">CHIRIȚA, AFIN, LULUȚA</p>
               <p rend="justify">CHIRIȚA: Auzi, tontu? (Aleargă la ușa din fund și o deschide.) Cucoană Nastasiică... poftim, nu te potrivi...</p>
               <p rend="justify">AFIN: Poate că te deranjarisesc, cucoană Chiriță?... dar n-am vrut să-ți trec pe la poartă ca o străină...</p>
               <p rend="justify">CHIRIȚA: Cum să mă rânjarisești tocmai d-ta?...</p>
               <p rend="justify">LULUȚA (în parte): Rânjarisești?... ha, ha, ha...</p>
               <p rend="justify">CHIRIȚA: Iaca și Luluța!... Ai scos-o din pasion astăzi?...</p>
               <p rend="justify">AFIN: Dar, pentru că mâine îi duminică.</p>
               <p rend="justify">CHIRIȚA: Da vezi ce frumușică-i, diavoloaica! îți vine s-o mănânci de vie.</p>
               <p rend="justify">LULUȚA: Să mă mănânci?... mersi. (În parte.) Și n-are măcar nici dinți.</p>
               <p rend="justify">CHIRIȚA: Ha, ha, ha... Bat-o norocu! Nostimă-i!... vină să te sărute mătușica, Luluța dragă... (O sărută.)</p>
               <p rend="justify">LULUȚA: Alei! maman... ce-a pățit mătușica de și-a pus lipitori pe frunte? (Arată sprâncenele Chiriței.) O doare capul?</p>
               <p rend="justify">CHIRIȚA: Eu, lipitori?...</p>
               <p rend="justify">AFIN: Ce lipitori?... unde vezi tu lipitori?...</p>
               <p rend="justify">LULUȚA: Ha, ha, ha... ba-s sprâncene... și una-i numai pe jumătate!</p>
               <p rend="justify">CHIRIȚA: Ha, ha, ha. (În parte.) Cum i-aș suci gâtul când ar fi a mea!</p>
               <p rend="justify">LULUȚA: Maman, să-mi cumperi si mie o pereche de sprâncene din târg, ca să le pun păpușei de Anul Nou.</p>
               <p rend="justify">AFIN: Bine, bine, ți-oi cumpăra. Taci din gură.</p>
               <p rend="justify">CHIRIȚA: Da de ce să tacă, soro? las’ să vorbească copila... că zice tot niște lucruri... Se cunoaște că învață la pasion.</p>
               <p rend="justify">LULUȚA: Pansion, mătușică... nu pasion.</p>
               <p rend="justify">CHIRIȚA: Fie și pansion, că doar nu m-o crescut mama cu gubernată, ca să știu nemțește.</p>
               <p rend="justify">LULUȚA: Guvernantă, mătușică, nu gubernată... Da bine, mătușică, așa vorbiți pe-acolo, prin provincie?...</p>
               <p rend="justify">Guvernanta ne-a spus nouă</p>
               <p rend="justify">Că vorbiți o limbă nouă;</p>
               <p rend="justify">Când e vorba de parchet?</p>
               <p rend="justify">Ziceți curat că-i pichet.</p>
               <p rend="justify">Când e de tapiserie?</p>
               <p rend="justify">O numiți patiserie.</p>
               <p rend="justify">Când de botine de glanț?</p>
               <p rend="justify">Ziceți botoaie cu clanț.</p>
               <p rend="justify">Un ceasornic hronometru?</p>
               <p rend="justify">Îl numiți cu barometru.</p>
               <p rend="justify">Ș-orice lucru de bonton?</p>
               <p rend="justify">Monton, zebon sau triton!</p>
               <p rend="justify">CHIRIȚA: Ha, ha, ha! Ce giuvaer îi! ha, ha, ha. (În parte, furioasă.) Ce triton ți-aș trage eu, trântorule... (Tare.) Ha, ha, ha! are un duh cât șapte, și dă dintr-însa niște vorbe... ha, ha, ha.</p>
               <p rend="justify">AFIN: Mă rog, să nu mi-o deochi...</p>
               <p rend="justify">CHIRIȚA (scuipând): Ptu... ptu... ptu...</p>
               <p rend="justify">LULUȚA (culegând un pai, jos): Na! că ți-a sărit un dinte, mătușică.</p>
               <p rend="justify">CHIRIȚA (speriată): Un dinte? (Se repede și ia paiul.) Ce dinte?... un pai!...</p>
               <p rend="justify">LULUȚA: Altă dată să știi, mătușică, că aici, în Iași, nu este obicei să faci ptu, ptu în obrazul altora... nu-i frumos...</p>
               <p rend="justify">CHIRIȚA: Auzi, păcatu?... auzi cum m-o înșălat? de mi-o sărit inima din loc!... Să-ți spun drept, soro dragă, ți-i hazlie Luluța... dar îi cam obrăznicuță... adică, să nu te superi.</p>
               <p rend="justify">AFIN: Mademuazelă, cere pardon mătușicăi.</p>
               <p rend="justify">LULUȚA: Bai... bai...</p>
               <p rend="justify">AFIN: Nu vrei?... când îți poruncește maman?... Apoi, să te duci degrabă la caraul și să nu crâcnești...</p>
               <p rend="justify">LULUȚA: Mersi, maman. (Se închină; în parte.) Tot mă dureau picioarele; mai bine-oi ședea pe scaun.</p>
               <p rend="italic">(Se duce de se pune pe scaun înaintea toaletei și, în toată vremea scenei următoare, se apucă de face sprâncene și musteți bustului de carton ce este pe masă... Îi pune roșu și-i așează zulufii.)</p>
               <p rend="justify">CHIRIȚA (în parte): Bine i-o făcut. (Tare.) Da de ce treabă, soro dragă?</p>
               <p rend="justify">AFIN: Las’ să mai prindă la minte, că-i prea nebună... Da ia spune- mi, mă rog, ce fac copilele d-tale?</p>
               <p rend="justify">CHIRIȚA: Aristița și Calipsița?... se gătesc de bal pe deseară, la mata.</p>
               <p rend="justify">AFIN: De pe acum?... De-abia a tocat...</p>
               <p rend="justify">CHIRIȚA: Știi mata cum sunt fetele când se gătesc de bal... Ba le trebuie una... ba alta... și când te trezești, o înnoptat de tot. De aceea-i mai bine să se apuce de toaletă încă cu ziuă... povestea vorbei: însuratul devreme și mâncarea de dimineață...</p>
               <p rend="justify">AFIN: Apropo de însurat... nu s-a înfățișat nici un holtei ca să ceie duducile?...</p>
               <p rend="justify">CHIRIȚA: Of! bată-i concina holtei!... că asta mă mănâncă pe mine... Ai fete, soro? ai și peri albi... zice că este la fteatru un cântec cu of, of, of...</p>
               <p rend="justify">AFIN: Îl știu... cel din Piatra din casă...</p>
               <p rend="justify">CHIRIȚA: Nu știu din ce piatră o fi; dar, nu-ți uita vorba... l-am auzit o dată la Botoșeni, și de-atunci îmi huiește necontenit în cap ca un bondari... Am să ți-l cânt:</p>
               <p rend="justify">Of, of, of, ce supărare,</p>
               <p rend="justify">De-a avea o fată mare!</p>
               <p rend="justify">AFIN: Da, îl știu, soro... l-am auzit...</p>
               <p rend="justify">CHIRIȚA: Nu-ți uita vorba...</p>
               <p rend="justify">O hrănești</p>
               <p rend="justify">Ca s-o crești,</p>
               <p rend="justify">Ș-apoi trebuie să pornești</p>
               <p rend="justify">La vânat</p>
               <p rend="justify">Prin cel sat</p>
               <p rend="justify">Ca să-i cauți un bărbat.</p>
               <p rend="justify">AFIN: Și celelalte; destul... îl cântă și țiganii de ne asurzesc.</p>
               <p rend="justify">CHIRIȚA: Nu-ți uita vorba.</p>
               <p rend="justify">De-i flăcău</p>
               <p rend="justify">Nătărău,</p>
               <p rend="justify">Te închini la duhul său.</p>
               <p rend="justify">De-i ghebos,</p>
               <p rend="justify">Uricios,</p>
               <p rend="justify">Îi zici nostim și mumos;</p>
               <p rend="justify">Și-i zâmbești,</p>
               <p rend="justify">Îl slăvești</p>
               <p rend="justify">Doar să-l poți să-l ginerești.</p>
               <p rend="italic">(Împreună.)</p>
               <p rend="justify">CHIRIȚA</p>
               <p rend="justify">Of, of, ce supărare</p>
               <p rend="justify">De-a avea o fată mare!</p>
               <p rend="justify">AFIN</p>
               <p rend="justify">Of, of, of, ce supărare</p>
               <p rend="justify">Cu-o nebună ce leac n-are!</p>
               <p rend="justify">CHIRIȚA: Ei; apoi închipuiește-ți acum, soro... dacă cu o singură fată ai atâte supărări, dar cu două?... când ai două cucoare mari ca mine?...</p>
               <p rend="justify">LULUȚA (în parte): Are cucoare mătușica?... am să-i cer să-mi deie una mie.</p>
               <p rend="justify">CHIRIȚA: Îra!... surioară dragă... eu te țin de un ceas în picioare... alei!... ia, așa pățesc de câte ori gândesc că am fete de măritat: îmi pierd mințile. (Aduce scaune.) Poftim de șezi, mă rog... și mă iartă.</p>
               <p rend="justify">AFIN: Foarte-ți mulțumesc... că trebuie să mă duc îndată acasă pentru ca să port de grijă despre cele trebuincioase pentru bal.</p>
               <p rend="justify">CHIRIȚA: Da ia mai șezi... pentru hatârul meu... Să mă vezi moartă... să mă-ngropi de te-i duce.</p>
               <p rend="justify">AFIN (în parte): Vai de mine! că mi-am găsit beleaua... (Șade.)</p>
               <p rend="justify">CHIRIȚA: (punându-se pe un scaun): Ș-așa cum îți spuneam, zic într-o zi boieriului: Frate! știi c-avem două fete mari? — Ba ce mari, îmi răspunde suflețelul, coșcogea!... cât niște zdragoni (Bărbatu meu îi tare mucalit, bată-l-ar norocu c-un car de galbeni!) — Ei bine, îi zic eu, gândit-ai, dragă, să le mărităm? — Hai, hai! le-am găsit doi bărbați șucada. — Care și care? — Paharnicul Brustur și căminarul Cociurlă, vecinii moșiei noastre. — Brustur și Cociurlă?... Elei, frate!... cum o să-mi dau fetele după niște boierinași de țară?... Fete frumușele... tinerele... curățele... hărnicele... cu franțuzasca lor... cu ghitarda lor... cu cadrilu lor... gospodine bune... iconoame... cetite... giucate... pricopsite... să le fac eu, pe una Brusturoaie și pe ceealaltă Cociurloaie!... atunci s-agiungă!... — Ea, Brusturoaie... ea, Cociurloaie... mai bine decât or mocni ș-or îmbătrâni în casa părintească... Brustur și Cociurlă au moșioare bune; au bănișori buni... au vitișoare bune. — Ei! și pentru că au vite, de aceea să-mi fac eu blestemul ca să le dau copilele?... ba, cât îi cucu!... Și-or pune d-lor pofta-n cui. — Ba nu și-or pune-o, pentru că le-am făgăduit. — Ba și-or pune-o. — Ba nu și-or pune-o. — Ba și-or. — Ba nu. — Ba și-or. — Ba nu. — Ah... Ah! ș-am leșinat!...</p>
               <p rend="justify">AFIN: Ai leșinat?...</p>
               <p rend="justify">CHIRIȚA: Fără doar și poate... da știi? Iată! Când m-am trezit, bietu suflețelul își smulgea mustețile de desnădăjduire! și pentru ca să mă liniștească, mi-o făgăduit să mă lase ca să vin în câșlegi la Iași cu fete cu tot... pentru ca să cerc doar le-aș putea mărita aici... însă mi-o hotărât ritos: că de-o n-oi izbuti să prind gineri prin Ieși, pănă la sfârșitul câșlegilor, apoi îmi brusturește și-mi cociurluiește odoarele, ca mai bine.</p>
               <p rend="justify">AFIN: Ei, și pân-acum nu s-a arătat nime?</p>
               <p rend="justify">CHIRIȚA: Cum nu?... Înțălegi că îndată ce-am sosit aici, mi-am scos fetele la ivală... pe la ftreatru, pe la suarèle... ghilosite, gătite, împopoțonate, îmbrăcate tot după modă... Ce dracu să faci?... dacă ai giuvaeruri, trebuie să le arăți.</p>
               <p rend="justify">AFIN: Și în sfârșit...</p>
               <p rend="justify">CHIRIȚA: În sfârșit, am prins doi în căpcană... dar însă nu mi-o pominit nici bechi de Isaia dănțuiește.</p>
               <p rend="justify">AFIN: Cine și cine?</p>
               <p rend="justify">CHIRIȚA: Aga Bondicescu și spătarul Pungescovici!... știi, tinerii cei doi care porniseră cu copilele la brațetă, când ne-am troienit în Păcurari, și care i-am întâlnit intrând truspatru la han la Pârlita?... Bondicescu, soro, și Pungescovici...</p>
               <p rend="justify">AFIN: Da, îi știu... i-am zărit, când ți-ai luat fetele înapoi. (În parte.) Sărdarul Cuculeț mi-a vorbit de ei ca de niște berbanți...</p>
               <p rend="justify">CHIRIȚA: Aud?...</p>
               <p rend="justify">AFIN: Mă rog... îi cunoști?</p>
               <p rend="justify">CHIRIȚA: Cum nu?... vin în toate zilele să ne vadă. (Încet.) Și știi una?... Pare-mi-se că li s-o aprins călcăile...</p>
               <p rend="justify">AFIN: Aș!</p>
               <p rend="justify">CHIRIȚA: Ce-ți spune Chirița...</p>
               <p rend="justify">AFIN: Da n-ai cercetat... ce sunt?... de unde-s?... ce stare au?</p>
               <p rend="justify">CHIRIȚA: Ce atâta cercetare... când unu-i agă și cellalt spătar... Ș-apoi tineri, soro... cu vorbă, cu ighemonicon... cu tabieturi... iar nu ca Brustur și Cociurlă... groși în ceafă și morocănoși... Așa gineri mai vin de-acasă, și să vezi...</p>
               <p rend="italic">(Vorbește la urechea Afinoaiei.)</p>
               <p rend="justify">LULUȚA: Uf! m-am săturat de caraul.</p>
               <p rend="justify">AFIN (apropiindu-se de Luluța): Da ce te-ai apucat acole de făcut?</p>
               <p rend="justify">LULUȚA: Maman, am gătit păpușa de bal... i-am făcut sprâncene... am boit-o cu roș... i-am pus benghiuri ca la mătușica... ia vezi cât îi de...</p>
               <p rend="justify">AFIN: sprâncene?... benghiuri?... roș?... da de unde le-ai găsit toate aceste?</p>
               <p rend="justify">LULUȚA: În besecteua mătușicăi!</p>
               <p rend="justify">CHIRIȚA (furioasă): Ha? în besec... iaca dimonu... că mi-o cotrobăit toate lucrușoarele... (Merge de ascunde gavanoșelele în besecte.)</p>
               <p rend="justify">AFIN: Madmuazelă, nu-i frumos... (Pufnește de râs.)</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=13">modifică</ref>]</p>
               <p rend="bold">Cei dinainte, GUGULIȚĂ</p>
               <p rend="justify">GUGULIȚĂ (alergând cu un răvaș din odaia lui): Neneacă, neneacă... iaca un răvaș de la băbaca. (Se oprește rușinat, văzând pe Afinoaie și pe Luluța.)</p>
               <p rend="justify">CHIRIȚA: Un răvaș de la d-lui?... adă-l încoace... (Ia răvașul și-l deschide.) Cu voia matale, cucoană Nastasiică...</p>
               <p rend="justify">AFIN: Poftim...</p>
               <p rend="justify">LULUȚA (în parte): Ah, mon Dieu!... quel drôle de monsieur.</p>
               <p rend="italic">(În toată vremea citirii scrisorii, Guliță se uită la Luluța și umblă împrejurul ei. Luluța îl privește cu dispreț.)</p>
               <p rend="justify">CHIRIȚA: Cum îmi bate inima!... parcă-mi vestește ceva... (Citește.) “Sărut gurița matale, scumpă Chiriță. Mai întâi, nu lipsesc a cerceta despre întregimea sănătății matale și a copiilor, ca aflând că se află așa precum dorește inima mea, nu puțin să se bucure sufletul meu de soț și de părinte; al doile vei ști că din mila Proniei cerești mă găsesc și eu sănătos... însă Fifița o răposat de jigăraie!... (Vorbit.) Fifița o răposat?... mare minune!...</p>
               <p rend="justify">GUGULIȚĂ: A crăpat!... bine-a făcut că mă mușca tot de nas.</p>
               <p rend="justify">CHIRIȚA: Taci, varvarule!... biața Fifița!... când ai ști, cucoană Nastasiică, ce cățelușă... numai atâtica; și când hămăia, nici nu-i auzeai glasul... ia așa: ham, ham, ham...</p>
               <p rend="justify">LULUȚA (în parte): Auzi cum latră?</p>
               <p rend="justify">CHIRIȚA (ștergându-și ochii): În sfârșit, așa i-o fost scris; toți suntem muritori! (Citește:) “Al triilea, te înștiințez că câșlegile se apropie de sfârșit... drept care îți poroncesc să-ți iei catrafusele și să vii înapoi îndată la Bârzoieni, ca să facem cununia cu paharnicul Brustur și cu căminarul Cociurlă, căci la dimpotrivă vin eu însumi la Iași ca să vă umflu pe sus cu nepus în masă. Al d-tale soț supus și iubit... Grigori Bârzoi ot Bârzoieni. 15 Ghenarie 1844.”</p>
               <p rend="justify">GUGULIȚĂ: Băbaca are să vie aici!... E! bine-mi pare!... am să-i cânt toată ziua din minavet...</p>
               <p rend="justify">LULUȚA (caută la Guliță cu mirare și pe urmă îi întoarce spatele)</p>
               <p rend="justify">GUGULIȚĂ (Luluței): Din minavet...</p>
               <p rend="justify">CHIRIȚA: Ai văzut, dragă cucoană Nastasiică, ce-mi scrie d-lui?... Ce mă sfătuiești să fac?</p>
               <p rend="justify">AFIN: Știu eu?...</p>
               <p rend="justify">CHIRIȚA: Știi ce?... îmi vine să-i strâng cu ușa pe Bondicescu și pe Pungescovici ca să-mi hotărască odată ce gânduri au?... Mi-i că m-oi trezi deodată cu bărbatu-meu, țop în spate... ș-apoi, așa-i c-am codălghit-o?...</p>
               <p rend="justify">AFIN: Fă cum îi socoți, dragă cucoană Chiriță... dar eu una te sfătuiesc să nu te grăbești pănă nu-i afla lămurit cine sunt tinerii...</p>
               <p rend="justify">CHIRIȚA: Elei, dragă!... da nu ți-am spus de atâte ori că unu-i agă și cellalt spătar? (În parte.) Nu cumva vre să-i păstreze pentru trântorul ei?...</p>
               <p rend="justify">AFIN: În sfârșit, îi treaba d-tale. Eu mă duc... dar nădăjduiesc că nu-i lipsi deseară la bal.</p>
               <p rend="justify">CHIRIȚA: Cum, Doamne, iartă-mă! să lipsesc?... când am fete de căsătorit?</p>
               <p rend="justify">AFIN: Hai, Luluță, și zi bonjur mătușicăi.</p>
               <p rend="justify">LULUȚA (făcând compliment): Bonjur.</p>
               <p rend="justify">CHIRIȚA (imitând-o): Îi poznă de nostimă!... (O sărută.)</p>
               <p rend="justify">LULUȚA (în parte): Știrba-baba-cloanța.</p>
               <p rend="justify">CHIRIȚA (în parte): Ce-o zis?... Hei, că nu ești a mea, păcatule!</p>
               <p rend="italic">(Împreună.)</p>
               <p rend="justify">CHIRIȚA, GUGULIȚĂ</p>
               <p rend="justify">Adio! în astă-seară</p>
               <p rend="justify">Vom veni cu toți la bal</p>
               <p rend="justify">Să-ngropăm în veselie</p>
               <p rend="justify">Acest vesel carnaval!</p>
               <p rend="justify">AFIN, LULUȚA</p>
               <p rend="justify">Adio! în astă-seară</p>
               <p rend="justify">V-așteptăm pe toți la bal</p>
               <p rend="justify">Să-ngropăm în veselie</p>
               <p rend="justify">Acest vesel carnaval!</p>
               <p rend="justify">AFIN</p>
               <p rend="justify">Să nu mă dai de sminteală...</p>
               <p rend="justify">CHIRIȚA</p>
               <p rend="justify">N-ai, soro, nici o îndoială,</p>
               <p rend="justify">Căci am fete, fete mari:</p>
               <p rend="justify">Două june porumbițe,</p>
               <p rend="justify">Două blânde cănărițe...</p>
               <p rend="justify">Și le caut doi canari.</p>
               <p rend="justify">LULUȚA</p>
               <p rend="justify">Mătușică, dinioare,</p>
               <p rend="justify">Ai zis că-ai două cucoare...</p>
               <p rend="justify">CHIRIȚA (în parte)</p>
               <p rend="justify">Vai, ce drac împelițat!</p>
               <p rend="justify">LULUȚA</p>
               <p rend="justify">Ah! te rog, dă-mi una mie...</p>
               <p rend="justify">GULIȚĂ (Luluței)</p>
               <p rend="justify">Poate-o vrei de jucărie?</p>
               <p rend="justify">LULUȚA (în parte)</p>
               <p rend="justify">Oh! le drôle de petit fat!</p>
               <p rend="italic">(Împreună.)</p>
               <p rend="justify">Adio! în astă-seară</p>
               <p rend="justify">ș.c.l. ș.c.l.</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=14">modifică</ref>]</p>
               <p rend="bold">CHIRIȚA, GUGULIȚĂ și pe urmă FECIORUL</p>
               <p rend="justify">CHIRIȚA: Ei! de-acum hai degrabă la îmbrăcat... Guliță, du-te de-ți pune straiele cele de Anul Nou și te fă pupuica, sufletul meu.</p>
               <p rend="justify">GUGULIȚĂ: Da nu pot să mă-mbrac singur, neneacă...</p>
               <p rend="justify">CHIRIȚA: Auzi, coșcoge calindroiu? Doamne! că alintat ai mai fost... Măi ficior...</p>
               <p rend="justify">FECIORUL (îmbrăcat în livrea strâmtă): Aud, cucucoană. (Vine pe ușa din fund.)</p>
               <p rend="justify">CHIRIȚA: Iaca țuțuianu... și-o pus livreua... Ian să videm, bine-o lucrat-o jidanu?</p>
               <p rend="justify">FECIORUL: Mă cam strânge la coate și-n spate.</p>
               <p rend="justify">CHIRIȚA: Da ce vrei?... să bălălăiești ca într-un sucman?... așa-i moda-n Ieși.</p>
               <p rend="justify">FECIORUL: Nu știu ce mâncare o fi moda ceea... dar știu că mă strânge moda-n spate de-mi ies ochii... parcă m-a pus în teasc!</p>
               <p rend="justify">CHIRIȚA: Taci din gură... și mergi de-mbracă cuconașul. Guliță, să nu mă dai de sminteală.</p>
               <p rend="justify">GUGULIȚĂ: Lezebon, maman... eu acuși sunt gata... cât ai bate-n palme. (Iese cu feciorul și intră în odaia lui.)</p>
               <p rend="justify">CHIRIȚA: Acum, ia să-mi văd și fetele... (Strigă.) Aristițo, Calipsițo...</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=15">modifică</ref>]</p>
               <p rend="bold">CHIRIȚA, ARISTIȚA, CALIPSIȚA</p>
               <p rend="justify">ARISTIȚA, CALIPSIȚA (crăpând ușa odăii lor): Aud, maman.</p>
               <p rend="justify">CHIRIȚA: Da veniți încoace... Ce, Doamne, iartă-mă, de-mi faceți iții?</p>
               <p rend="justify">ARISTIȚA, CALIPSIȚA (coborând ochii): Maman...</p>
               <p rend="justify">CHIRIȚA: Ce-ați pățit astăzi de vă fasoliți așa?...</p>
               <p rend="justify">ARISTIȚA, CALIPSIȚA: Nu suntem încă îmbrăcate.</p>
               <p rend="justify">CHIRIȚA (în parte): Bietele copile!... Ce rușinoase-s!... vezi dacă le-am crescut cum se cade?... iar nu ca dimonu cela a cucoanei Nastasiicăi, care dă la om fără băț. (Tare.) Ei! cătați de vă-mpodobiți frumos și puneți-vă nasul în talgere cu apă rece să se disroșească, hai. (Fetele închid ușa.) Doamne!... Doamne! de când m-o adus păcatele aici, am obosit ca un cal de poștă. Ș-apoi ce folos!... cuconașii din Ieși nici nu catadicsesc să se uite la bietele copile, parcă ei sunt cu steua-n frunte.</p>
               <p rend="justify">Ce folos, vai! că am fete,</p>
               <p rend="justify">Porumbițe cucuiete,</p>
               <p rend="justify">Tinerele, frumușele,</p>
               <p rend="justify">Curățele, hărnicele;</p>
               <p rend="justify">Cu cadrilul lor,</p>
               <p rend="justify">Franțuzeasca lor,</p>
               <p rend="justify">Stăricica lor</p>
               <p rend="justify">Și ghitarda lor!</p>
               <p rend="justify">Azi bonjurii cu lungi plete</p>
               <p rend="justify">Fug de fete cucuiete</p>
               <p rend="justify">Și-ngroziți de șotii rele</p>
               <p rend="justify">Fug de ele ca de iele!</p>
               <p rend="italic">(Se aude bătând în palme în odaia fetelor.)</p>
               <p rend="justify">CHIRIȚA: Bat în palme copilele... (Bate și ea în palme.) Ioană... Ioană!... nici c-a veni azi surda!... Ioano! fa!... se vede c-o adormit strigoaica... mai știi ce?... Ian să videm... (Intră în odaia ei. Se aude dând o palmă și zicând:) Na! somnoroasă... să te-nvăț eu.</p>
               <p rend="justify">ARISTIȚA, CALIPSIȚA (din odaie): Ioano... Ioano...</p>
               <p rend="justify">ȚIGANCA (ieșind din odaia Chiriței cu părul zburlit și intrând în odaia fetelor): Iată-mă-s... iată-mă-s... Ce este?...</p>
               <p rend="justify">CHIRIȚA (din odaie): Ioano... Gheorghe...</p>
               <p rend="justify">FECIORUL (ieșind din odaia lui Guliță): Aud, cucoană. (Aleargă până la ușa Chiriței și se întoarce înapoi la ușa lui Guliță; pe urmă face îndărăt și intră la Chirița.)</p>
               <p rend="justify">GUGULIȚĂ (din odaie): Gheorghe... Gheorghe...</p>
               <p rend="justify">CHIRIȚA (din odaie): Ioană... Ioană...</p>
               <p rend="justify">ARISTIȚA, CALIPSIȚA (din odaie): Na! coțofană. (Se aude dând palme.)</p>
               <p rend="justify">ȚIGANACA (ieșind amețită, aleargă când la o ușă, când la alta și în sfârșit intră iar la fete, care în toată vremea asta o tot cheamă): Mare păcat!...</p>
               <p rend="justify">GUGULIȚĂ (încălțat cu o singură ciubotă, aleargă după Gheorghe și intră după el în odaia Chiriței): Gheorghe... Gheorghe... da vină de-mi pune ciubota...</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=16">modifică</ref>]</p>
               <p rend="bold">PUNGESCU, BONDICI</p>
               <p rend="justify">BONDICI (deschizând ușa din fund, încet): Nime în tindă, nime în odaie; tufă ca-n punga noastră... (Deschizând ușile.) Poftim, arhon spătar, că aici suntem la locul nostru.</p>
               <p rend="justify">PUNGESCU: Poftim d-ta întâi, arhon agă.</p>
               <p rend="justify">BONDICI: Ba... mă ferească Dumnezeu!... poftim.</p>
               <p rend="justify">PUNGESCU: Ce se potrivește... (Intră odată amândoi râzând.)</p>
               <p rend="justify">BONDICI: Ne poftim ca oarecine la temniță.</p>
               <p rend="justify">PUNGESCU (răsărind): Ia... nu pomeni de temniță, neneo, că mă-nfior pân-în unghii...</p>
               <p rend="justify">BONDICI: Pentru ce, neiculiță?... pentru că ai pârjolit mai deunăzi la cărți pe sărdarul Cuculeț?</p>
               <p rend="justify">PUNGESCU: Precum zici... acest onorabil sărdar e director la agie și am însemnat că el ne urmărește ca umbra peste tot locul... Nu cumva oare vrea să ne joace vro coțcă?</p>
               <p rend="justify">BONDICI: Păn’ la coțca lui, fora tu înainte cu coțca ta și zi: buni patruzeci.</p>
               <p rend="justify">PUNGESCU: Cu urma cincizeci... o știu! dar mi-e frică... de! ce să fac... mi-e frică.</p>
               <p rend="justify">C-un director de agie</p>
               <p rend="justify">Nu e lucru de glumit,</p>
               <p rend="justify">Căci el poate-ntr-o mânie</p>
               <p rend="justify">Să te puie la dubit.</p>
               <p rend="justify">BONDICI</p>
               <p rend="justify">Pentru ce să-ți fie frică?</p>
               <p rend="justify">Nu ești, neneo, vel-spătar?</p>
               <p rend="justify">PUNGESCU</p>
               <p rend="justify">Azi spătar e chiar nimică...</p>
               <p rend="justify">BONDICI</p>
               <p rend="justify">Înțeleg... fii agă dar.</p>
               <p rend="justify">PUNGESCU</p>
               <p rend="justify">Agă? agă? bine, fie!</p>
               <p rend="justify">Rangu-i nobil și-l primesc,</p>
               <p rend="justify">Însă...</p>
               <p rend="justify">BONDICI</p>
               <p rend="justify">Însă...</p>
               <p rend="justify">PUNGESCU</p>
               <p rend="justify">De agie</p>
               <p rend="justify">Eu mă tem și mă feresc.</p>
               <p rend="justify">BONDICI: Ei, geaba! nici c-oi să pot să-l fac om... Da oare unde să fie cucoanele de gazdă?</p>
               <p rend="justify">PUNGESCU: Poate c-o fi dormind după prânz... obiceiul pământului.</p>
               <p rend="justify">BONDICI: Aș! obiceiurile cele bune se pierd pe toată ziua... însă, apropo... cum mergi tu cu curtea?</p>
               <p rend="justify">PUNGESCU: Cu Curtea... îi trag opoziție pă zdreavăn pân’ ce-oi prinde un os... tot obiceiul pământului...</p>
               <p rend="justify">BONDICI: Ha, ha, ha!... Eu te întreb de curtea ce faci demuazelelor!</p>
               <p rend="justify">PUNGESCU: Merg țeapăn... da tu?</p>
               <p rend="justify">BONDICI: Vârtos... Ei, apoi ce facem?... ne însurăm?</p>
               <p rend="justify">PUNGESCU: Zestre este?</p>
               <p rend="justify">BONDICI: Trebuie să fie că-s de la țară... și știi tu că la țară se-ngrașă bobocii.</p>
               <p rend="justify">PUNGESCU: Bobocii?... vrei să zici gâscănașii?</p>
               <p rend="justify">BONDICI: Bine-ar fi să ne luăm de vorbă în sfârșit cu cucoana Chirița, cu neneaca.</p>
               <p rend="justify">PUNGESCU: Bine, da!... începe tu, că ești mai ischiuzar.</p>
               <p rend="justify">BONDICI: Numai de s-ar înfățișa. Oare unde să fie?... Ia caută printre uși.</p>
               <p rend="justify">PUNGESCU: Să trag o repede aruncătură dă ochi?... bine. (Se apropie de ușa Chiriței și caută înăuntru.)</p>
               <p rend="justify">BONDICI (în parte): Altă nu ne rămâne decât să ne însurăm, pentru ca să scăpăm de creditori și de lipsa de toate zilele... Duducile-s cam... dar apoi, vorba ceea: rău cu rău, însă mai rău făr’ de rău!... (Se apropie de besecte.)</p>
               <p rend="justify">PUNGESCU: Aoleo! ce-mi văzură ochii! baba-și pune boia-n păr?... Al naibii! (Merge la ușa fetelor de caută în odaie.)</p>
               <p rend="justify">BONDICI: Bre! ce de gavanoșele cu dresuri... și alb, și roșior, și negru... (Deschide besecteua și găsește o hârtie.) Se vede că zugrăvește cucoana...</p>
               <p rend="justify">PUNGESCU: Ha, aferim, frumos... așa-mi mai vine la merchez...</p>
               <p rend="italic">(Trimite sărutări în palme.)</p>
               <p rend="justify">BONDICI (citind hârtia): Ce văd?... o foaie de zestre!... Neiculiță... neiculiță, vin degrabă să vezi...</p>
               <p rend="justify">PUNGESCU: Ce?...</p>
               <p rend="justify">BONDICI (citind iute): Șaluri... stropitori... afumători!... (Vorbit.) Buni patruzeci!</p>
               <p rend="justify">PUNGESCU: Cu urma cincizeci... știu, da ce-i?</p>
               <p rend="justify">BONDICI: Ascultă: (citește:) “Foaia de zestre a fiicelor mele Aristița și Calipsița!”</p>
               <p rend="justify">PUNGESCU: Aoleo!... zi-nainte... cruce-ajută.</p>
               <p rend="justify">BONDICI: “Boccealâcul: două șaluri.”</p>
               <p rend="justify">PUNGESCU: Bun! unu mie, unu ție!</p>
               <p rend="justify">BONDICI: “Două blane de jder, două de vulpe.”</p>
               <p rend="justify">PUNGESCU: Bun! jderu mie...</p>
               <p rend="justify">BONDICI: Ba vulpea ție. — “Patru rochii de satintur... două de grudinap... două de micaton!”</p>
               <p rend="justify">PUNGESCU: Adică: satin turc, gro de Naplu și micoton... provincialism!</p>
               <p rend="justify">BONDICI: “Argintării... două afumători de argint în formă de mere domnești.”</p>
               <p rend="justify">PUNGESCU: Știu c-o să ne dăm fumuri...</p>
               <p rend="justify">BONDICI: “Două stropitori, tij, de argint, în formă de pere cu frunze poleite. 12 linguri de vermililion, patru chisele de cristal cu hulubi poleiți de dânsele, 12 pahare săpate cu slove nemțești.”</p>
               <p rend="justify">PUNGESCU: Ce chefuri! ce tabieturi!</p>
               <p rend="justify">BONDICI: “Tingiri, castroane și sahane...”</p>
               <p rend="justify">PUNGESCU: Treci dincolo de bucătărie.</p>
               <p rend="justify">BONDICI: “Două oghealuri de cutnie, patru perne de puf și opt prostiri cu mărginile cusute la gherghef...”</p>
               <p rend="justify">PUNGESCU (răsucindu-și mustățile): Cheschevu, monsiu Bondici?...</p>
               <p rend="justify">BONDICI (împingându-l cu umărul): Du-te naibii — “Două apărători de păun”.</p>
               <p rend="justify">PUNGESCU: Aferim... să ne apere când om dormi după masă.</p>
               <p rend="justify">BONDICI: “Două prosoape de mire, berbelăcuri pentru ras, cusute de copile la gherghef. Două chisele de tutun, tij, cusute de copile cu fluturi. Două tocuri de peptene de catife, tij, cu fluturi. Două calăfuri de imamele cu muțunachi, tij, cusute cu fluturi de copile.”</p>
               <p rend="justify">PUNGESCU: Aoleo! ce dă mai fluturi! o să părem chiar grădini cu flori dă mac.</p>
               <p rend="justify">BONDICI: “Și, în sfârșit, câte 1500 galbeni de fată; bani înaht, împărătești și cu zimți.”</p>
               <p rend="justify">PUNGESCU: 1500 galbeni!... ișala! mașala!... m-am făcut chiabur!</p>
               <p rend="justify">BONDICI: Mai bine era mai puțini fluturi și mai mulți galbeni.</p>
               <p rend="justify">PUNGESCU: Lasă, neneo, că-s buni și aia... cu 1500 galbeni capital, îmi fac stare... stos, paroli, chit a dublu, setleva, chensleva și nevasta mazu!... s-a mai văzutără de alea... Da, ian spune-mi... ceva suflete de țigani nu-s în foaie?...</p>
               <p rend="justify">BONDICI (întorcând fila): Ba stai... (Citește.) “Mai adaog la această foaie de bun proeresul meu: zece suflete de țigani lingurari... Și închei zicând: să le fie de bine copilelor, ginerilor și tot neamului lor... iscălit, banu Grigori Bârzoi, ot Bârzoieni.”</p>
               <p rend="justify">PUNGESCU (cu entuziasm): O! Bârzoi!... nu te cunosc... dar pre-a mea lege! te-aș băga în sân dac-ai încăpea dă urechi!... Îmi vine să-i meșteresc un ștaer... (Joacă.)</p>
               <p rend="italic">(Împreună.)</p>
               <p rend="justify">Vivat! vivat! pentru noi!</p>
               <p rend="justify">Soarta-ncepe-a fi cu nuri!</p>
               <p rend="justify">Vivat! vivat! amândoi</p>
               <p rend="justify">Ne-am făcut boieri chiaburi.</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=17">modifică</ref>]</p>
               <p rend="bold">Cei dinainte, ARISTIȚA, CALIPSIȚA</p>
               <p rend="justify">ARISTIȚA, CALIPSIȚA, BONDICI: Sărutăm mânușițele și picioarele duducilor...</p>
               <p rend="justify">ARISTIȚA, CALIPSIȚA (închinându-se ca copile mici): Monsiu...</p>
               <p rend="justify">BONDICI (înaintându-se): De ce vă sfiiți de noi, care am fost totdeauna, suntem și vom fi în veci supusele slugi a neneacăi d-voastră și...</p>
               <p rend="justify">PUNGESCU: Și chiar adoratorii copilelor neneacăi. (În parte.) Hait!... le-am turnat-o dă la mertepea. (ieșind din odaia lor, se opresc, zărind străinii, și cobor ochii): A!</p>
               <p rend="justify">BONDICI: Dar... adoratorii cei mai înflăcărați! (Încet lui Pungescu.) Pe care o iei tu?</p>
               <p rend="justify">PUNGESCU: Pă Calipsița.</p>
               <p rend="justify">BONDICI: Treci dincolo, lângă ea.</p>
               <p rend="justify">PUNGESCU: Hait... (Trece lângă Calipsița.)</p>
               <p rend="justify">BONDICI (Aristiței, cu foc): Nu mă îndoiesc, duducă Aristiță, că din ceasul ce ți-am dat brațul la Păcurari... ai înțeles că te iubesc?...</p>
               <p rend="justify">CALIPSIȚA: Ui monsiu...</p>
               <p rend="justify">PUNGESCU (Calipsiței, cu foc): Sper, domnișoară, că...</p>
               <p rend="justify">ARISTIȚA: Ui monsio...</p>
               <p rend="justify">PUNGESCU: Ui?</p>
               <p rend="justify">Dar, siarmanta demuazelă</p>
               <p rend="justify">Anima-mi de columbela</p>
               <p rend="justify">În etern te va iubi!</p>
               <p rend="justify">CALIPSIȚA (în parte)</p>
               <p rend="justify">Chel bonior!...</p>
               <p rend="justify">PUNGESCU</p>
               <p rend="justify">Aud?</p>
               <p rend="justify">CALIPSIȚA</p>
               <p rend="justify">Mersi.</p>
               <p rend="justify">BONDICI</p>
               <p rend="justify">Și eu, tij, o! duducuță,</p>
               <p rend="justify">Să fiu bufnă, să fiu cuță</p>
               <p rend="justify">Dacă nu te voi slăvi...</p>
               <p rend="justify">ARISTIȚA</p>
               <p rend="justify">Pur tujur?</p>
               <p rend="justify">BONDICI</p>
               <p rend="justify">Tujur!</p>
               <p rend="justify">ARISTIȚA</p>
               <p rend="justify">Mersi.</p>
               <p rend="italic">(Bondici și Pungescu se pun în genunchi.)</p>
               <p rend="justify">TOȚI</p>
               <p rend="justify">Ce mulțumire!</p>
               <p rend="justify">Ce fericire</p>
               <p rend="justify">Dă peste mine...</p>
               <p rend="italic">(Strănută o dată cu toții.)</p>
               <p rend="justify">Fie-ți de bine!</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=18">modifică</ref>]</p>
               <p rend="bold">Cei dinainte, CHIRIȚA</p>
               <p rend="justify">CHIRIȚA (ieșind din odaia ei și văzând scena de mai sus, vine repede și întinde mâinile deasupra lui Bondici și a lui Pungescu): Amin! vă blagoslovesc!... și la capul altor fete!</p>
               <p rend="justify">ARISTIȚA, CALIPSIȚA (uimite): Maman...</p>
               <p rend="justify">CHIRIȚA: Ce maman?... ce vă sastisiți? parc-aș fi caua!... Vă iubiți? Să vă fie de bine!... Doar nu-s vitrigă... Ce doresc eu?... fericirea voastră... inima mea de mamă... eu v-am crescut... (Plânge.) V-am hrănit... Luați-vă... însurați-vă... cununați-vă... împărecheți-vă... ca hulubașii și ca cărăbușii... Eu vă dau blagoslovenia mea... acum și purure și în vecii vecilor... (În parte.) Of! slavă ție, Doamne, că m-am cotorosit!...</p>
               <p rend="justify">BONDICI: Cucoană Chiriță... suntem pătrunși până în suflet!... și crede că ne-om sili de a fi ginerii cei mai supuși... cei mai... (Își șterge ochii, în parte.) Căci n-am o frunză de ceapă!</p>
               <p rend="justify">PUNGESCU (suflându-și nasul tare): Cucoană soacră... las’ pă noi... atâta-ți zic...</p>
               <p rend="justify">CHIRIȚA: Te înțăleg, fătul meu... dragă arhon spătar... noroc bun!</p>
               <p rend="justify">TOȚI</p>
               <p rend="justify">Ce mulțumire!</p>
               <p rend="justify">Ce fericire</p>
               <p rend="justify">A dat pe mine!</p>
               <p rend="italic">(Strănută o dată cu toții.)</p>
               <p rend="justify">Fie-ți de bine!</p>
               <p rend="justify">CHIRIȚA: Amin și într-un ceas bun!</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=19">modifică</ref>]</p>
               <p rend="bold">Cei dinainte, GUGULIȚĂ, FECIORUL</p>
               <p rend="justify">GUGULIȚĂ (ieșind cu feciorul din odaia Chiriței, numai cu o ciubotă): Neneacă... neneaca... zi feciorului să mă-mbrace.</p>
               <p rend="justify">CHIRIȚA: Da cum? încă nu te-ai îmbrăcat?</p>
               <p rend="justify">FECIORUL: D-apoi când era să-l îmbrac, că pân-acu m-ai ținut de ți-am pus boieua cea neagră pe cap.</p>
               <p rend="justify">CHIRIȚA: Ieși afară, tontule!... Guliță, mergi degrabă de te gătește, că se întârzie.</p>
               <p rend="justify">GUGULIȚĂ: Lezebon, maman... (Intră în odaia lui cu feciorul.)</p>
               <p rend="justify">BONDICI: Da unde merg cucoanele? la teatru?</p>
               <p rend="justify">CHIRIȚA: Ba nu... la bal, la cucoana Nastasiica a banului Afin.</p>
               <p rend="justify">BONDICI: Afin? vrei să zici Dafin?</p>
               <p rend="justify">CHIRIȚA: Ba Afin.</p>
               <p rend="justify">BONDICI: Ba Dafin...</p>
               <p rend="justify">CHIRIȚA: Dafin?... să vede că acu-i moda de a-și anina un dobru?... În sfârșit, fie și Dafin... Dumneavoastră veniți la balul Afinoaiei?</p>
               <p rend="justify">BONDICI: Mai târziu... poate...</p>
               <p rend="justify">PUNGESCU (încet lui Bondici): D-apoi nu suntem poftiți, neneo.</p>
               <p rend="justify">BONDICI (împingându-l cu cotul): Să ne dați voie a vă întovărăși până acolo.</p>
               <p rend="justify">CHIRIȚA: Bucuros... Lipon, hai să ne pornim... Guliță... Guliță...</p>
               <p rend="justify">GUGULIȚĂ (din odaie): Aud, neneacă.</p>
               <p rend="justify">CHIRIȚA: Gata ești, suflete?</p>
               <p rend="justify">GUGULIȚĂ: Ca ș-un purces... iată-mă-s. (Iese din odaie cu minavetul în spate.)</p>
               <p rend="justify">CHIRIȚA: Ce-mi văzură ochii!... Cu minavetul vrei să mergi la bal?</p>
               <p rend="justify">GUGULIȚĂ: Cu minavetul... ca să le cânt cucoanelor.</p>
               <p rend="justify">CHIRIȚA: Ai nebunit?... lasă dulapul din spate...</p>
               <p rend="justify">GUGULIȚĂ: Ei... neneacă.</p>
               <p rend="justify">CHIRIȚA: Dă-l gios, c-apoi te las acasă cu Ioana țiganca... auzi! cu minavetu?... să părem că mergem cu colinda prin sat... Haideți deacum...</p>
               <p rend="justify">TOȚI</p>
               <p rend="justify">Haideți toți cu veselie,</p>
               <p rend="justify">Hai la bal să alergăm;</p>
               <p rend="justify">Și-n plăcerea cea mai vie</p>
               <p rend="justify">Până mâini să tot jucăm.</p>
               <p rend="justify">ȚIGANCA (singură): Slavă Domnului că s-au dus... ș-am scăpat... Decât ai avea un stăpân, mai bine șapte slugi. (Se pune pe scaun.)</p>
               <p rend="justify">CHIRIȚA (venind înapoi cu fetele, zice à la cantonade): Așteptați puțin în scară, că ne întoarcem îndată... (Fetelor.) Veniți încoace degrabă să vă pun puțintel roș... ia așa, să fiți mai îmbobocite... și ceva benghiuri... așa... dar ian să vă spun: doar îți fi morocănoase ca mai dăunăzi... cătați să mai zâmbiți... să mai faceți cochetărismosuri ca la Ieși, că așa se mărită fetele.</p>
               <p rend="justify">BONDICI și PUNGESCU (intrând): Poftiți, cucoană Chiriță?</p>
               <p rend="justify">CHIRIȚA: Iaca... ia... Fa Ioană, ie sama la focuri... și doar îi adormi...</p>
               <p rend="justify">ȚIGANCA (în parte): Ei... ba nu, că mi-a fi rușine...</p>
               <p rend="justify">CHIRIȚA: Haideți de-acum.</p>
               <p rend="justify">TOȚI</p>
               <p rend="justify">Haideți toți cu veselie,</p>
               <p rend="justify">Hai la bal să alergăm;</p>
               <p rend="justify">Și-n plăcerea cea mai vie</p>
               <p rend="justify">Până mâini să tot jucăm.</p>
               <p rend="italic">(Pungescu și Bondici dau brațul fetelor. Chirița îi urmează și feciorul cu livrea le deschide ușa.)</p>
               <p rend="justify">ȚIGANCA (picând pe scaun ostenită): Uf!</p>
               <p rend="italic">(Cortina cade.)</p>
               <p rend="justify">ACTUL III[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=20">modifică</ref>]</p>
               <p rend="justify">Teatrul reprezintă un salon elegant cu trei uși mari în fund, care dau în alt salon mare de joc. Ușă în stânga, pe al doilea plan, care duce în apartamentul văduvei Afin. În dreapta, o canapea și scaune așezate în rând până în fund. În stânga, pe întâiul plan, o masă de cărți cu toate cele trebuincioase: sfeșnice cu lumânări aprinse, cărți și celelalte. Prin pereții salonului, candelabre pregătite pentru bal. La ridicarea cortinei, ambele saloane sunt încă neluminate.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=21">modifică</ref>]</p>
               <p rend="bold">VĂDUVA AFIN, LULUȚA, FECIORI în livrele</p>
               <p rend="italic">(Arie din “Baba-Hârca”: “Tanana”)</p>
               <p rend="justify">FECIORII</p>
               <p rend="justify">Las’ pe noi,</p>
               <p rend="justify">Las’ pe noi,</p>
               <p rend="justify">Că suntem biv-vel ciocoi.</p>
               <p rend="justify">AFIN</p>
               <p rend="justify">Să vă văd acum la treabă,</p>
               <p rend="justify">De sunteți feciori de treabă</p>
               <p rend="justify">Și-i așa cum ziceți voi,</p>
               <p rend="justify">Că sunteți biv-vel ciocoi!</p>
               <p rend="justify">FECIORII</p>
               <p rend="justify">Las’ pe noi</p>
               <p rend="justify">Etc., etc.</p>
               <p rend="justify">AFIN (la ciocoi): Ați înțeles bine ce v-am poruncit? Să aprindeți lumânările peste un ceas și, dacă a veni Barbu cu taraful lui, să-l puneți la scară.</p>
               <p rend="justify">LULUȚA: Ca să-l bată?... da de ce, sărmanu bietu moș Barbu?</p>
               <p rend="justify">AFIN (râzând): Ba ca să cânte, când or veni musafirii... (Feciorii ies prin fund.)</p>
               <p rend="justify">LULUȚA: Maman... eu să joc dacă m-a pofti cineva?</p>
               <p rend="justify">AFIN: Să joci... (În parte.) Auzi d-ta întrebare?... Un păcat cât o schioapă de mică... știi că, zău, nu mai sunt copii în ziua de azi?...</p>
               <p rend="justify">LULUȚA (cu bucurie): Plait-il... Îmi dai voie?... quel plaisir!</p>
               <p rend="justify">AFIN: Da bine, Luluță, tu știi să joci?</p>
               <p rend="justify">LULUȚA: Cum să nu știu?... am învățat la pansion și valțu, și cotilionu, și polca, și mazurca, și cadril... toate danțurile.</p>
               <p rend="justify">AFIN: Frumos!... dar ceva carte ai învățat?</p>
               <p rend="justify">LULUȚA: Și nemțește, și italienește, și franțuzește... toate limbile.</p>
               <p rend="justify">AFIN: Afară de limba ta, limba românească?</p>
               <p rend="justify">LULUȚA: Apoi dacă nu știe nici madama...</p>
               <p rend="italic">(Se aud afară cântând lăutarii.)</p>
               <p rend="justify">AFIN: Ce este?... cine vine la bal de pe acum?... de-abia a înserat și nici măcar nu s-au aprins policandrele.</p>
               <p rend="italic">(Se aude glasul Chiriței, zicând: “Carnacsî!... că era să fac bâca!”)</p>
               <p rend="justify">LULUȚA: Maman, maman... vine mătușica...</p>
               <p rend="justify">AFIN (cu mirare): Cucoana Chirița... de pe acu?</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=22">modifică</ref>]</p>
               <p rend="bold">Cei dinainte, CHIRIȚA, ARISTIȚA, CALIPSIȚA și GUGULIȚĂ</p>
               <p rend="italic">(Toți, în toaletă de bal, intră prin fund.)</p>
               <p rend="justify">CHIRIȚA: Of! slavă Domnului c-am agiuns cu capul teafăr... Sărut ochișorii, cucoană Nastasiică... Doamne! da rău îi pe ulița d-tale!</p>
               <p rend="justify">AFIN: Ca pe toate ulițele.</p>
               <p rend="justify">CHIRIȚA: Lehamete!... am venit pân-aici cu zilele-n mână... ulițe îs aiste?... pave îi asta?... Nu poți face doi pași, făr-a fi... povestea vorbei: când cu capul de piatră, când cu piatra de cap... Ș-apoi vă mai lăudați cu Ieșul dumilor-voastre... Cică-i capitalie... așa capitalie!...</p>
               <p rend="justify">
                  <hi rend="bold">I</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=23">modifică</ref>]</p>
               <p rend="justify">Acest târg ce-i zic în lume</p>
               <p rend="justify">Unii Iașul, alții Ieși,</p>
               <p rend="justify">Însuși ei, prin al său nume,</p>
               <p rend="justify">Te poftește ca să ieși,</p>
               <p rend="justify">Ș-are, zău, mare dreptate,</p>
               <p rend="justify">Căci în sânu-i de-ai intrat,</p>
               <p rend="justify">Crezi că multele-ți păcate</p>
               <p rend="justify">Chiar în iad te-o cufundat!</p>
               <p rend="justify">AFIN: Pentru ce așa asprime asupra lui, cucoană Chiriță?</p>
               <p rend="justify">CHIRIȚA: Pentru ce?... mă mai întrebi pentru ce?</p>
               <p rend="justify">
                  <hi rend="bold">II</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=24">modifică</ref>]</p>
               <p rend="justify">Aici glodul, colbăria</p>
               <p rend="justify">Pe pământ și-n cer domnesc!</p>
               <p rend="justify">Și fânarel-Eforia</p>
               <p rend="justify">Tot în lună năzuiesc!</p>
               <p rend="justify">Prin urmare-n veci ieșenii</p>
               <p rend="justify">Pân-în gât sunt înglodați,</p>
               <p rend="justify">Și ca bufne, ca vedenii,</p>
               <p rend="justify">De lumine depărtați.</p>
               <p rend="justify">AFIN: Frumos ne zugrăvești!</p>
               <p rend="justify">CHIRIȚA: Adică... să nu bănuiești.</p>
               <p rend="justify">
                  <hi rend="bold">III</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=25">modifică</ref>]</p>
               <p rend="justify">Iar de vrei să vezi pavele</p>
               <p rend="justify">Sau de piatră, sau de brad,</p>
               <p rend="justify">Vin’ de cearcă, de ai șele,</p>
               <p rend="justify">Cum se află și-n ce grad.</p>
               <p rend="justify">Vai de tine! de trăsură!</p>
               <p rend="justify">Dacă voiești primblare... tronc!</p>
               <p rend="justify">Dinții toți îți sar din gură</p>
               <p rend="justify">Într-un vecinic hodoronc!</p>
               <p rend="justify">AFIN: Ha, ha, ha... Soro, tare te-ai mâniat pe bietul Iași.</p>
               <p rend="justify">CHIRIȚA: Așa, soro, dacă vă place; tot știți a vă bate gioc de provinție și nu vedeți în ce păcat de coclaură trăiți.</p>
               <p rend="justify">LULUȚA: Mătușică... poate că ți-a mai sărit un dinte pe drum?</p>
               <p rend="justify">CHIRIȚA: Ba n-a sări, că i-a fi rușine, cu paveua asta pocită... Mi-am mușcat limba de vro șăpte ori pân-aici.</p>
               <p rend="justify">GUGULIȚĂ: Și eu mi-am mușcat limba.</p>
               <p rend="justify">ARISTIȚA: Și eu...</p>
               <p rend="justify">CALIPSIȚA: Și eu...</p>
               <p rend="justify">CHIRIȚA: Iacă și bietele copile și-o mușcat limba, sărmănelele!... dar nu-ți uita vorba, cucoană Nastasiică... parcă nu văd încă pe nime la bal?</p>
               <p rend="justify">AFIN: D-apoi încă nu-i vreme... Aice-n Iași, pe la noi, lumea se adună de-abia pe la nouă ceasuri... ș-acum îs de-abia opt.</p>
               <p rend="justify">CHIRIȚA: Elei!... măcar... nu mă mir... aice-n Ieși, pe la d-voastră, toate lucrurile se fac pe dos... dar pe la noi, în provinție, ne apucăm de gioc cum amurgește... și, slavă Domnului, precum vezi d-ta, nu ne merge prea rău. (Își arată talia.)</p>
               <p rend="justify">AFIN (zâmbind): Cu adevărat.</p>
               <p rend="justify">CHIRIȚA: Da bine... ce-o să facem noi acum până la nouă ceasuri?... să ședem așa, cuc, amândouă?...</p>
               <p rend="justify">AFIN: Nu vreți să mergeți la teatru?... este lojia mea.</p>
               <p rend="justify">CHIRIȚA: La ftiatru?... da ce parastuiește în astă-seară?</p>
               <p rend="justify">AFIN: O piesă nouă... Două fete ș-o nuneacă.</p>
               <p rend="justify">CHIRIȚA: Ei! mă duc, că drept să-ți spun... mă nebunesc de râs la cel ftiatru.</p>
               <p rend="justify">AFIN: Dacă poftești să mergi... trăsura mea-i gata. (Bate în palme. Un fecior intră.) Zi să tragă la scară.</p>
               <p rend="justify">CHIRIȚA: Sărut ochișorii... Aristițo, Calipsițo... veniți cu mine.</p>
               <p rend="justify">GUGULIȚĂ: D-apoi eu, neneacă, să nu vin?</p>
               <p rend="justify">CHIRIȚA: Mata, puiule, rămâi aici ca să nu răcești pe drum... șezi cu duduca Luluța... (În parte.) Mai știi pozna?... poate să ne încuscrim mai târziu cu Afinoaia. (Tare.) Hai, fetelor.</p>
               <p rend="italic">(Împreună.)</p>
               <p rend="justify">CHIRIȚA, ARISTIȚA, CALIPSIȚA</p>
               <p rend="justify">Haideți, haideți cu grăbire</p>
               <p rend="justify">La teatru românesc,</p>
               <p rend="justify">Unde relele din fire</p>
               <p rend="justify">Necruțat se biciuiesc!</p>
               <p rend="justify">AFIN, LULUȚA, GUGULIȚĂ</p>
               <p rend="justify">Mergeți, mergeți cu grăbire</p>
               <p rend="justify">Etc., etc., etc.</p>
               <p rend="italic">(Chirița, Aristița, Calipsița se pornesc spre fund.)</p>
               <p rend="justify">CHIRIȚA (întorcându-se iute din salonul din fund.): Știi una, dragă cucoană Nastasiică?... i-am pus la mână!...</p>
               <p rend="justify">AFIN: Pe cine?</p>
               <p rend="justify">CHIRIȚA: Pe aga și pe spătarul. I-am prins mai dinioare cu oca mică, la picioarele fetelor în genunchi... și tronc! i-am strâns cu ușa. De-acum poți să-i privești ca ginerii mei... Ce zici?... așa-i că-s volintiroaie?</p>
               <p rend="justify">AFIN: Și, zău, îți plac străinii cei doi?</p>
               <p rend="justify">CHIRIȚA: Disperați tineri!... Tocmai ce-mi trebuie... că și Aristița și Calipsița îs disperate fete... Doamne ferește!</p>
               <p rend="justify">AFIN: Dacă-ți plac... ce să zic? să deie Dumnezeu numai să nu te căiești mai târziu.</p>
               <p rend="justify">CHIRIȚA: Da vorbă-i!... să mă căiesc că m-am cotorosit de o nevoie... (În parte.) Aș vrea eu s-o văd cu două manine ca a mele. (Tare.) Cu plecăciune.</p>
               <p rend="italic">(Împreună.)</p>
               <p rend="justify">CHIRIȚA, CALIPSIȚA, ARISTIȚA</p>
               <p rend="justify">Haideți, haideți cu grăbire ș.c.l.</p>
               <p rend="justify">GUGULIȚĂ, AFIN, LULUȚA</p>
               <p rend="justify">Mergeți, mergeți ș.c.l.</p>
               <p rend="italic">(Chirița cu fetele ies prin fund. Afinoaia intră în stânga.)</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=26">modifică</ref>]</p>
               <p rend="bold">LULUȚA, GULIȚĂ</p>
               <p rend="justify">LULUȚA (în parte): Oh! la drôle de figure! (Râde încet.)</p>
               <p rend="justify">GUGULIȚĂ (în parte): Când aș avea încalte minavetul aici!... aș dura un corțent, de-ar țiui urechile.</p>
               <p rend="justify">LULUȚA (în parte): La drôle de figure! mon Dieu! la drôle de figure. (Râde tare.)</p>
               <p rend="justify">GUGULIȚĂ (în parte): Dec!... ce se tot uită la mine!...</p>
               <p rend="justify">LULUȚA (se apropie de Guliță): Monsieur Guliță?... mai sunt mulți ca d-ta în provinție?... Ha, ha, ha!</p>
               <p rend="justify">GUGULIȚĂ (în parte): Râde de mine? (Tare și mânios.) Ba nici unul... auzitu-m-ai?</p>
               <p rend="justify">LULUȚA: Parcă te-ai mâniat?</p>
               <p rend="justify">GUGULIȚĂ: Să știi că m-am mâniat. Ce ai să râzi de mine?</p>
               <p rend="justify">LULUȚA: Apoi dacă nu mă pot stăpâni... ce să fac?... ha, ha, ha!</p>
               <p rend="justify">GUGULIȚĂ: Ian ascultă... pre legea mea.</p>
               <p rend="justify">LULUȚA: Ce?</p>
               <p rend="justify">GUGULIȚĂ: Acuși... mă duc acasă.</p>
               <p rend="justify">LULUȚA: Călătorie sprâncenată.</p>
               <p rend="justify">GUGULIȚĂ: Cum ai zis... struncinată?</p>
               <p rend="justify">LULUȚA: Ei! nu te mai rățoi așa, că nu-ți șade bine. Hai mai bine să ne jucăm împreună.</p>
               <p rend="justify">GUGULIȚĂ (îmblânzindu-se): De-a puia-gaia?... ori de-a babaoarba?</p>
               <p rend="justify">LULUȚA: Ha, ha, ha!... parcă-i la școală...</p>
               <p rend="justify">GUGULIȚĂ: Iar râzi de mine?... mă duc acasă... (Vrea să iasă.)</p>
               <p rend="justify">LULUȚA (oprindu-l): Șezi, că-ți făgăduiesc să-ți dau pace deacum. Numai să nu te uiți drept la mine, că iar mă umflă râsul.</p>
               <p rend="justify">GULIȚĂ: Foarte bine... m-oi uita de-a curmezișul... cu coada ochiului, dacă vrei.</p>
               <p rend="justify">LULUȚA: Ian spune-mi: știi să gioci?</p>
               <p rend="justify">GUGULIȚĂ: Hai, hai!... m-o învățat un franțuz să gioc carcanu... Ia așa, și cu mâinile, și cu picioarele.</p>
               <p rend="justify">LULUȚA: Și să cânți?</p>
               <p rend="justify">GUGULIȚĂ: Hai, hai!</p>
               <p rend="justify">LULUȚA: Apoi să giucăm împreună tot balul...</p>
               <p rend="justify">GUGULIȚĂ: Da mata știi să împletești din picioare?</p>
               <p rend="justify">LULUȚA: Auzi întrebare... parcă n-aș fi din Iași!</p>
               <p rend="justify">GUGULIȚĂ: Nu te supăra... credeam că fiind mititică... poate că...</p>
               <p rend="justify">LULUȚA: Mititică?... (Se înalță pe vârful picioarelor.) Te poftesc...</p>
               <p rend="justify">GUGULIȚĂ: Măcar... că și bunica-i mititică, și-i de vro șaptezeci de ani. Așa-i tot tremură capul... Mata de câți ani ești?</p>
               <p rend="justify">LULUȚA: De cincisprezece...</p>
               <p rend="justify">GULIȚĂ: Treisprezece?</p>
               <p rend="justify">LULUȚA: Cincisprezece... quinze... (Îi dă trei tifle.) Cinq... dix... quinze...</p>
               <p rend="justify">GUGULIȚĂ (furios): Îmi dai tifla!... Ian ascultă, mamzelă... pre legea mea...</p>
               <p rend="justify">LULUȚA (apropiindu-se de Guliță): Ce? mă rog, ce?...</p>
               <p rend="justify">GUGULIȚĂ (domolindu-se): Nimic...</p>
               <p rend="justify">LULUȚA: Ha, ha, ha!... Iar te-ai uitat drept la mine.</p>
               <p rend="justify">GUGULIȚĂ (în parte): Eu, zău, mă duc acuși acasă...</p>
               <p rend="justify">LULUȚA: Iar te-ai supărat?... da iute ești...</p>
               <p rend="justify">GUGULIȚĂ: Să știi că-s iute... ca hreanu...</p>
               <p rend="justify">LULUȚA: Hai să ne împăcăm... vrei?... dă-mi mâna-ncoace.</p>
               <p rend="justify">GUGULIȚĂ (îi dă mâna, în parte): A dracului fetiță!... mă sucește ca pe-un titirez.</p>
               <p rend="justify">LULUȚA: Acum... fiindcă suntem prieteni, hai să cântăm și să giucăm... Vrei, monsiu Guliță?</p>
               <p rend="justify">GUGULIȚĂ: Bucuros... dar ce să cântăm?... frunză verde?...</p>
               <p rend="justify">LULUȚA: Ba nu... lasă să-ți cânt eu un cântec care l-am auzit la guvernanta... cu gioc la sfârșit.</p>
               <p rend="justify">GUGULIȚĂ: Să te văd... adică să te-aud... îmi deschid urechile-n patru.</p>
               <p rend="justify">LULUȚA: Dacă-s destul așa cum sunt... îs deschise cât opt.</p>
               <p rend="justify">GUGULIȚĂ: Ha, ha, ha! m-a pâcâlit.</p>
               <p rend="justify">LULUȚA (în parte): C’est un bon garçon... (Tare.) Ascultă...</p>
               <p rend="justify">GUGULIȚĂ: Da cum îi zic cântecului?</p>
               <p rend="justify">LULUȚA: Drin, drin, drin...</p>
               <p rend="justify">GULUȚĂ: Drin, drin, drin?... parcă-s zurgalăi de sanie... (În parte.) Ce păcat că n-am minavetu aici!... i-aș trage un corțent de cele tătărești.</p>
               <p rend="italic">(În vremea scenei următoare, feciorii aprind lumânările de prin candelabre. Salonul se luminează.)</p>
               <p rend="justify">LULUȚA</p>
               <p rend="justify">I-IUL CUPLET</p>
               <p rend="justify">Aici, în Iași, de vrei să ai răsunet,</p>
               <p rend="justify">La toți să placi și să fii chiar slăvit,</p>
               <p rend="justify">Cel mai bun chip e să produci un sunet,</p>
               <p rend="justify">Un sunet viu și de toți prea iubit:</p>
               <p rend="italic">(Sunând o pungă.)</p>
               <p rend="justify">Drin, drin, drin, drin, drin,</p>
               <p rend="justify">Drin, diririndrin, drin drin, drin,</p>
               <p rend="justify">Drin, drin, drin, drin, drin,</p>
               <p rend="justify">Drin, diririndrin, drin.</p>
               <p rend="justify">LULUȚA și GUGULIȚĂ (făcând balanse de cadril)</p>
               <p rend="justify">Drin, drin, drin, drin, drin.</p>
               <p rend="justify">Etc., etc., etc.</p>
               <p rend="justify">LULUȚA</p>
               <p rend="justify">II-LEA CUPLET</p>
               <p rend="justify">Aici, ades, când e vro cununie,</p>
               <p rend="justify">Orhestru-n bal răsun-armonios,</p>
               <p rend="justify">Dar pentru miri cea mai dulce-armonie</p>
               <p rend="justify">E, drin, drin, drin, sunet scump și voios:</p>
               <p rend="justify">Drin, drin, drin, drin, drin.</p>
               <p rend="justify">Etc., etc.</p>
               <p rend="italic">(Împreună.)</p>
               <p rend="justify">Drin, drin, drin, drin, drin.</p>
               <p rend="justify">Etc., etc.</p>
               <p rend="justify">LULUȚA</p>
               <p rend="justify">III-LEA CUPLET</p>
               <p rend="justify">De vrei amor, dă-ți ochii peste spate</p>
               <p rend="justify">Și la prilej fii cam obrăznicel;</p>
               <p rend="justify">Iar de voiești să ai în veci dreptate,</p>
               <p rend="justify">Cel mai bun chip e să faci frumușel:</p>
               <p rend="justify">Drin, drin, drin, drin, drin.</p>
               <p rend="justify">Etc., etc.</p>
               <p rend="italic">(Împreună.)</p>
               <p rend="justify">Drin, drin, drin, drin, drin.</p>
               <p rend="justify">Etc., etc.</p>
               <p rend="italic">(Trece un fecior cu o tabla de cofeturi.)</p>
               <p rend="justify">GUGULIȚĂ: Îra! iaca cofeturi! (Aleargă la tabla și-și umple buzunările.) De cele cu fâstâci sunt?...</p>
               <p rend="justify">LULUȚA (alergând la tabla): Da lasă-mi și mie, monsieur Guliță... nu le lua pe toate.</p>
               <p rend="justify">GUGULIȚĂ: Pentru mata le-am luat, Luluță...</p>
               <p rend="justify">LULUȚA: Mersi. (În parte.) C’est un charmant garçon. (Tare.) Dacă-i așa, hai să giucăm ș-o polcă.</p>
               <p rend="justify">GUGULIȚĂ: Hai ș-o polcă... eu sunt gata să fac ce ți-a plăcea... (În parte.) Tare mi-i dragă fetița asta! (Se prind la polcă și joc cântând.)</p>
               <p rend="italic">(Împreună.)</p>
               <p rend="justify">Polca, polca, vesel joc,</p>
               <p rend="justify">Polca, polca, te iubim!</p>
               <p rend="justify">Polca, polca... plini de foc</p>
               <p rend="justify">Vesel noi te dănțuim!</p>
               <p rend="italic">(Ies amândoi în fund, jucând și împing pe sărdarul Cuculeț, care intră.)</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=27">modifică</ref>]</p>
               <p rend="justify">CUCULEȚ (intră prin stânga în fund) Na! că era să mă deie gios diavolii!... se vede că balul s-o și început, deși n-o sosit încă nici un musafir... Eu sunt cel dintâi... dar ca prieten vechi a cucoanei Nastasiicăi, îi de datoria mea să vin odată cu lăutarii... Am adus de la agie vro doi epistați ca să șeadă la ușă... după formă... că în ziua de astăzi, un bal fără slujitori la scară și-n tindă n-are nici ifos, nici ighemonicon.</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=28">modifică</ref>]</p>
               <p rend="bold">CUCULEȚ, AFIN (iese din odaia sa, zicând à la cantonade)</p>
               <p rend="justify">AFIN: Ziceți lui domnu Timofte să gătească limonada. (Văzând pe Cuculeț.) A! sărdarul Cuculeț!...</p>
               <p rend="justify">CUCULEȚ: Eu!... cel întâi și cel de pe urmă... dar pururea credincios și supusă slugă.</p>
               <p rend="justify">AFIN: Cel întâi?... ba astăzi te-ai trezit prea târziu, arhon sărdar.</p>
               <p rend="justify">CUCULEȚ: Cum?</p>
               <p rend="justify">AFIN: Au venit alții înaintea d-tale.</p>
               <p rend="justify">CUCULEȚ: Și cine?</p>
               <p rend="justify">AFIN: Cucoana Chirița cu tot neamul ei... Încă nu apucaseră feciorii a aprinde lumânările și dumneaei, țop!... a și fost aici.</p>
               <p rend="justify">CUCULEȚ: Mare poznașă-i!... Da unde-i, te rog?...</p>
               <p rend="justify">AFIN: Am trimis-o la teatru ca să petreacă până ce s-a începe balul.</p>
               <p rend="justify">CUCULEȚ: La teatru?... Da se vede că nu știi ce joacă în astă- seară?</p>
               <p rend="justify">AFIN: O piesă nouă... Două fete ș-o neneacă... nu-i asta?</p>
               <p rend="justify">CUCULEȚ: Ai făcut pacostea!...</p>
               <p rend="justify">AFIN: Ce pacoste?...</p>
               <p rend="justify">CUCULEȚ: Apoi are să se mânie foc cucoana Chirița... pentru că-i chiar piesa ei.</p>
               <p rend="justify">AFIN: Mări, lasă-ncolo, arhon sărdar... Dacă pentru cel mai mic lucru ar fi să se tot mânie unii și alții, când se joacă vro piesă, apoi n-ar mai fi chip de-a avea teatru național.</p>
               <p rend="justify">Teatrul este o școală</p>
               <p rend="justify">Unde-nveți, râzând voios,</p>
               <p rend="justify">A te feri ca de boală</p>
               <p rend="justify">De-orice nărav uricios.</p>
               <p rend="justify">Acolo e criticată</p>
               <p rend="justify">Îndeobște fapta rea,</p>
               <p rend="justify">Dar persoana-i respectată</p>
               <p rend="justify">Fie bună, fie rea!</p>
               <p rend="justify">CUCULEȚ: Să deie Dumnezeu să judece și cucoana Chirița ca d-ta... dar parcă nu-mi vine-a crede.</p>
               <p rend="justify">AFIN: Apropo... știi pe cine și-a ales gineri cucoana Chirița?</p>
               <p rend="justify">CUCULEȚ: Și-a găsit gineri în sfârșit?... Slavă Domnului!... că mult a mai umblat căutându-i cu lumânarea, biata femeie!... da pe cine ziseși?...</p>
               <p rend="justify">AFIN: Pe berbanții cei doi de care mi-ai vorbit mai deunăzi.</p>
               <p rend="justify">CUCULEȚ: Bondici și Pungescu?... Ce zici?</p>
               <p rend="justify">AFIN: Așa, frate... a ales, a ales... pân-a cules.</p>
               <p rend="justify">CUCULEȚ: Da bine, soro... aceia-s niște târâie-brâu de n-au margini... Au fugit din Focșani ca să scape din mâna administratorului, fiindcă dezbrăcaseră lumea cu teșmecheriile lor... De când îi pasc eu că doar i-oi prinde cu oca mică și să-i trântesc la dubă... Până și mai alaltăieri m-am pus eu înadins la cărți cu ei...</p>
               <p rend="justify">AFIN: Și nu i-ai prins cu vro coțcărie?...</p>
               <p rend="justify">CUCULEȚ: Nu... se feresc de mine ca dracu de tămâie... și mi-i mai mare ciudă că mi-au luat vro cincisprezece galbeni.</p>
               <p rend="justify">AFIN: Din banii d-tale?</p>
               <p rend="justify">CUCULEȚ: Aș!... nebun sunt?... dar las’ că nu scapă ei de Cuculeț... nu... de-oi ști că s-or strecura toți banii agiei, am să-i înhăț... Da... ian spune-mi: nu cumva-s poftiți în astă-seară la bal?</p>
               <p rend="justify">AFIN: Nu...</p>
               <p rend="justify">CUCULEȚ: Păcat!</p>
               <p rend="italic">(Se aud în fund lăutarii.)</p>
               <p rend="justify">AFIN: Iaca... musafirii încep a veni... Arhon sărdar, primește d-ta boierii... că eu oi primi cucoanele.</p>
               <p rend="justify">CUCULEȚ: Bucuros... (În parte.) Mai bucuros aș primi cucoanele.</p>
               <p rend="italic">(Merg amândoi înaintea damelor și a cavalerilor, care intră prin salonul din fund.)</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=29">modifică</ref>]</p>
               <p rend="bold">AFIN, CUCULEȚ, POFTIȚII la bal</p>
               <p rend="justify">POFTIȚII</p>
               <p rend="justify">Iată-ne cu toți la bal!</p>
               <p rend="justify">Venim vesel, ne-adunăm,</p>
               <p rend="justify">Ne-adunăm ca să urăm</p>
               <p rend="justify">Mult plăcutul carnaval.</p>
               <p rend="justify">Vivat cei care dau bal</p>
               <p rend="justify">În plăcutul carnaval!</p>
               <p rend="justify">O DAMĂ (Afinoaiei)</p>
               <p rend="justify">Doamna mea, îți mulțumim.</p>
               <p rend="justify">Balu-ți este minunat!</p>
               <p rend="justify">UN BOIER BĂTRÂN</p>
               <p rend="justify">Drept să-ți spun, zău, aferim!</p>
               <p rend="justify">Parcă-i halima, curat.</p>
               <p rend="justify">TOȚI</p>
               <p rend="justify">Vivat cei care dau bal etc.</p>
               <p rend="italic">(Damele se pun pe scaunele de lângă canapea, care rămâne slobodă. Cavalerii se pun în fund.)</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=30">modifică</ref>]</p>
               <p rend="bold">Cei dinainte, CHIRIȚA, ARISTIȚA, CALIPSIȚA, BONDICI și PUNGESCU</p>
               <p rend="italic">(coțcarii, dând brațul fetelor, le aduc spre canapea)</p>
               <p rend="justify">CHIRIȚA (intrând furioasă și făcându-și vânt cu basmaua): Auzi d-ta așa batgiocură!... așa catigorie!... așa catahrismie!...</p>
               <p rend="justify">AFIN: Ce este, cucoană Chiriță?... Ce-ai pățit?...</p>
               <p rend="justify">CHIRIȚA: Ce-am pățit?... Foarte-ți mulțămesc de lozniță și de ftiatru. M-am englendisit de minune... (În parte.) Îmi vine să pleznesc... na!</p>
               <p rend="justify">AFIN: Cum?... cum?...</p>
               <p rend="justify">CHIRIȚA: Vai!... bată-l concina de auftor... care-a fi acela... da ce are el cu fetele mele, de se leagă nitam-nisam de dânsele?... Auzi! Două fete ș-o nineacă?... Eu cred, ca o proastă, că-i vro istorie cu moral ca din Apotichi ton pedon... și mă duc frumos la ftiatru, fără ca să-mi treacă măcar pin gând că oi să mă văd parastuind chiar pe mine...</p>
               <p rend="justify">AFIN: Pe d-ta?</p>
               <p rend="justify">CHIRIȚA: Da știi?... bucățică tăietă... Ba încă ce?... să mă arăte la o mulțime de boieri, cum m-am troienit în Păcurari, și cum îmi fac sprâncenele, și cum mă sfădesc cu Ioana țiganca, și cum mă chinuiesc ca să-mi mărit fetele!... da ce are el cu mine!... ce are el a împărți cu copilele mele?... aud?...</p>
               <p rend="justify">AFIN: Lasă, cucoană Chiriță... nu-ți mai închipui lucruri de pe ceea lume... Ce te superi degeaba?...</p>
               <p rend="justify">CHIRIȚA: Îmi închipuiesc lucruri de pe ceea lume, eu?... da l-am văzut pe ahtoru cela... făcându-și sprâncenele dinaintea oamenilor. Așa mi-o venit un paracsân, că am ieșit din lozniță... și noroc c-am găsit în scara ftiatrului pe spătaru Pungescovici și aga Bondicescu, care m-o întovărășit aici. (Arătându-i.) Iată-i amândoi...</p>
               <p rend="italic">(Bondici și Pungescu se închină.)</p>
               <p rend="justify">AFIN (în parte): Cine i-a poftit la bal?</p>
               <p rend="justify">CUCULEȚ (în parte): Iaca voinicii mei... am să le iau urma toată seara ca un prepelicar.</p>
               <p rend="justify">CHIRIȚA: Doamne! de s-ar face Guliță mai mare, ca să scrie și el piesă de ftiatru... am să-l pun să toarne o piesă auftorului... da știi? să se sature.</p>
               <p rend="italic">(Un fecior aduce înghețate.)</p>
               <p rend="justify">AFIN: Ei bine, bine... treacă-ți mânia acu... și ia o înghețată, doar te-i mai răcori... De care poftești?... de alămâie?...</p>
               <p rend="justify">CHIRIȚA: Ba nu, că-mi strepezesc dinții... dă-mi de cea roșie că- mi bate mai bine la ochi. (Ia înghețata.) Rece-i, mămulica mea!... ca o ghețărie. (Suflă în farfurie.) Mă furnică nu știu ce prin vârful nasului... Pune-ți în gând, soro, că mai anțărț la iarmaroc, la Fălticeni, mă duc la un cofetar ca să iau înghețată; el îmi trimite răspuns că s-o mântuit înghețatele pe ziua aceea. Îl poftesc atunci la oblonul trăsurii și-i zic ritos: monsiu cela, mai destupă o putină pentru hatârul meu!... și el s-o mâniet zicând că nu-i de la Gogomănești!... Curioji îs nemții iștia!</p>
               <p rend="italic">(Toți râd cu hohote.)</p>
               <p rend="justify">CHIRIȚA: Dec!... ce i-o apucat? Iaca, frate!... mă rog, boieri, de mine râdeți d-voastră?... Ei, apoi să vă arăt eu cum se râde... (Râde cu spasmuri.) Măi, că tare nu știu cum îs boierii ieșeni! (Merge de se pune lângă Aristița și Calipsița în fața publicului.)</p>
               <p rend="justify">CUCULEȚ (către Bondici și Pungescu): Domnilor, nu metahirisiți în astă-seară un stosișor ceva?</p>
               <p rend="justify">BONDICI: Cu mare plăcere, domnule director. (Încet, lui Pungescu.) Pil, Pungescule, și pe urmă aport...</p>
               <p rend="justify">PUNGESCU (încet, lui Bondici): Oare?</p>
               <p rend="justify">BONDICI (asemene): Dă colb agiei pă zdreavăn.</p>
               <p rend="justify">PUNGESCU (asemene): Dă la mertepea?</p>
               <p rend="justify">BONDICI: Țeapăn...</p>
               <p rend="italic">(Se pun la masa de cărți.)</p>
               <p rend="justify">CUCULEȚ (în parte): Doamne, de i-aș prinde cu vro coțcărie!</p>
               <p rend="italic">(În vremea acestor cuvinte orhestrul începe a executa o polcă en sourdine, care ține necontenit. Cavalerii, pe rând, poftesc damele la joc și merg în salonul din fund. Chirița, Aristița și Calipsița rămân pe canapea.)</p>
               <p rend="justify">CHIRIȚA (în parte): Na... că se-ncepe staeru! (Fetelor.) Țineți-vă frumos, și nu fiți așa de posomorâte c-o să vie cavalerii să vă poftească... mai zâmbiți... mai zâmbiți, soro dragă... mai trageți cu coada ochiului... ca altele. (În parte.) Doamne! de n-am păți ș-acum ca pe la celelalte baluri... Să stăm pe loc și, cum zic aice: să facem patiserie... (Arătând damele care joc.) Ian privește!... toate moachele-s poftite pe rând... numai a mele șed locului parcă-s înfipte... Să vezi că n-or să se miște toată noaptea! (Se scoală.)</p>
               <p rend="justify">Un filosof fără minți</p>
               <p rend="justify">A fost, cică, de părere</p>
               <p rend="justify">Că la casă de părinți</p>
               <p rend="justify">Copii mulți sunt o avere!</p>
               <p rend="justify">De-i așa, eu pot să zic</p>
               <p rend="justify">Că-s bogată, am comoare,</p>
               <p rend="justify">Că deși n-am bani nici chic...</p>
               <p rend="justify">Am averi nemișcătoare! (Arată fetele.)</p>
               <p rend="italic">(Merge în fund în salonul de joc.)</p>
               <p rend="justify">PUNGESCU: Ștos!</p>
               <p rend="justify">CUCULEȚ: Mare noroc ai, domnule!</p>
               <p rend="justify">PUNGESCU: Nu fie dă deochi... mă paște bine norocul cărților.</p>
               <p rend="justify">CUCULEȚ: Să juri că-s măsluite.</p>
               <p rend="justify">PUNGESCU: Oriste?</p>
               <p rend="justify">BONDICI: Ha, ha, ha! că șăgalnic mai ești, arhon sărdar.</p>
               <p rend="justify">CHIRIȚA (în parte, apropiindu-se de masă): Îra! da eu uitasem că am doi gineri... numai buni ca să-mi gioace fetele. (Tare.) Arhon spătar...</p>
               <p rend="justify">PUNGESCU: Poruncă?</p>
               <p rend="justify">CHIRIȚA: Este o persoană care ar dori foarte mult să gioace o poalcă cu d-ta.</p>
               <p rend="justify">PUNGESCU: Cât de rău îmi pare... dar mă strânge o cizmă dă mă usuc ca o prună pă streșină.</p>
               <p rend="justify">CHIRIȚA (în parte): Tronc! (Tare.) Arhon agă?</p>
               <p rend="justify">BONDICI: Poruncă?</p>
               <p rend="justify">CHIRIȚA: Nu metahirisiți poalca?</p>
               <p rend="justify">BONDICI: Cum nu, cucoană?... dar îs cernit.</p>
               <p rend="justify">CHIRIȚA: Ai perdut vrun neam?</p>
               <p rend="justify">BONDICI: Pe străbunul meu.</p>
               <p rend="justify">CHIRIȚA: Dumnezeu să-l ierte.</p>
               <p rend="italic">(Se apropie un cavaler de Aristița și Calipsița, ca cum ar căuta damă de joc și, după ce le privește prin lornion, se depărtează.)</p>
               <p rend="justify">CHIRIȚA (zărind cavalerul): Ha!... iaca un cavaler... dă, Doamne!... parcă cată damă de gioc?... dar... slavă ție, Doamne! c-o să-mi poftească o fată. Ba nici hâci?... vai! bată-l cucu miliord... cu orbu găinilor... Uf! iar o să facem patiserie! (Se pune pe canapea.)</p>
               <p rend="italic">(Un fecior trece cu cofeturi.)</p>
               <p rend="justify">PUNGESCU: Ștos!</p>
               <p rend="justify">CUCULEȚ: Nu pot să bat măcar o carte!... ce ghinion!... zece galbeni pe valet!</p>
               <p rend="justify">PUNGESCU (întorcând cărțile): Plie!</p>
               <p rend="justify">CUCULEȚ: Iar plie?</p>
               <p rend="justify">BONDICI: Ai goană dă fante, nenișorule.</p>
               <p rend="justify">CUCULEȚ (în parte.): Haide, hai, că ți-oi da eu acuși goană.</p>
               <p rend="justify">CHIRIȚA (feciorului cu tablaua): Măi fecior, vină-ncoace... (Întinde basmaua ș-o umple de cofeturi.) Ia așa! încalte n-oi ședea o noapte întreagă degeaba la bal!... Păcat că nu mai am o basma!... Altă dată am s-aduc o față de perină și s-o umplu cu vârf.</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=31">modifică</ref>]</p>
               <p rend="bold">Cei dinainte, GUGULIȚĂ și LULUȚA</p>
               <p rend="justify">GUGULIȚĂ și LULUȚA (joc)</p>
               <p rend="justify">Polca, polca, vesel joc,</p>
               <p rend="justify">Polca, polca, te iubim!</p>
               <p rend="justify">Polca, polca... plini de foc</p>
               <p rend="justify">Vesel noi te dănțuim!</p>
               <p rend="justify">CHIRIȚA: Iaca Guliță! cum gioacă de frumusel, dragu mamei!... parcă-i un titirez!... Numai voi stați locului ca turnu Trisfetitelor... Guliță... Guliță...</p>
               <p rend="justify">GUGULIȚĂ: Aud, neneacă... (Vine lângă Chirița.)</p>
               <p rend="justify">CHIRIȚA: Vină, Guguleo, de-ți gioacă țâțacele...</p>
               <p rend="justify">GUGULIȚĂ: Bucuros... Hai, țâțacă Calipsițo.</p>
               <p rend="justify">CALIPSIȚA: Baiu.</p>
               <p rend="justify">CHIRIȚA: Baiu, baiu?... Ian vezi-le că se și fasolesc acu?... Mări, ian să vă arăt eu cum să gioacă poalca. Vin-încoace, Guguleo... ce atâtea marafeturi... (Joacă cu Guliță, cântând.) Polca, polca, vesel joc etc., etc.</p>
               <p rend="justify">LULUȚA (cu mirare lui Pungescu): Monsieur... monsieur...</p>
               <p rend="justify">PUNGESCU: Mademuazel?</p>
               <p rend="justify">LULUȚA: De ce ai tras acu pe riga dedesubtul cărților? (Se depărtează.)</p>
               <p rend="justify">PUNGESCU (tulburat): Eu? (În parte.) M-a zăritără gângania!...</p>
               <p rend="justify">CUCULEȚ: Aud?... Ha! coțcarule, cu de-aste-mi umbli?... bine că te prinsei...</p>
               <p rend="justify">PUNGESCU: Ce?... Ce vorbe sunt alea, domnule?</p>
               <p rend="justify">CUCULEȚ: Ce vorbe?... da de când vă pasc eu cu prăjina?...</p>
               <p rend="justify">BONDICI: Domnule! numai bobocii se pasc cu prăjina... Auzitum- ai? și boboc e fecioru tătâni-tău...</p>
               <p rend="justify">PUNGESCU: Boboc?... ba zi, neneo, coșcoge gâscan.</p>
               <p rend="justify">CUCULEȚ: Gâscan eu?... gâscan? (Dă o palmă lui Pungescu.) Na, gâscan!... Să te-nvăț eu a batgiocori oamenii stăpânirii.</p>
               <p rend="justify">PUNGESCU: Aoleo!... mi-a scăpăratără pă dinainte... (Fuge de la masă și vine în dreapta, dregându-și frizura.)</p>
               <p rend="justify">TOȚI (venind din fund): Ce este? ce s-a întâmplat?</p>
               <p rend="justify">PUNGESCU (amestecându-se între musafiri): Cine a datără o palmă?... Cine a primitără o palmă!... aud?... o palmă?... brea!... brea!... ce scandal!...</p>
               <p rend="italic">(Împreună)</p>
               <p rend="justify">POFTIȚII</p>
               <p rend="justify">Vai! ce întâmplare!</p>
               <p rend="justify">Stau încremenit.</p>
               <p rend="justify">Așa scandal mare</p>
               <p rend="justify">Nu s-a pomenit.</p>
               <p rend="justify">BONDICI și PUNGESCU</p>
               <p rend="justify">Vai! ce scandal mare!</p>
               <p rend="justify">Stau încremenit.</p>
               <p rend="justify">De ciudă, turbare,</p>
               <p rend="justify">Mă simt amețit.</p>
               <p rend="justify">CUCULEȚ</p>
               <p rend="justify">Ah! ce bine-mi pare</p>
               <p rend="justify">Că i-am căptușit.</p>
               <p rend="justify">Fie scandal mare;</p>
               <p rend="justify">Eu mi-am răsplătit.</p>
               <p rend="justify">BONDICI: Domnule... satisfacție să ne dai.</p>
               <p rend="justify">CUCULEȚ: Satisfacție?... Ian așteaptă...</p>
               <p rend="italic">(Șuieră tare. Vin doi epistați.)</p>
               <p rend="justify">CHIRIȚA (astupându-și urechile): Carnacsî!... că m-o asurzit... parcă-i în codru.</p>
               <p rend="justify">CUCULEȚ (epistaților, arătând pe Bondici și pe Pungescu): Puneți mâna pe d-lui și pe d-lui.</p>
               <p rend="justify">BONDICI (în parte): Am codălghit-o!</p>
               <p rend="justify">PUNGESCU (asemene): To esfeclisa!</p>
               <p rend="italic">(Epistații pun mâna pe amândoi.)</p>
               <p rend="justify">CHIRIȚA: Pe arhon aga și pe arhon spătar!... ce catahris îi aista, arhon sărdar?...</p>
               <p rend="justify">CUCULEȚ: Nu-i nici un catahris, cucoană... Am poruncă de la Departament să-i opresc.</p>
               <p rend="justify">TOȚI: Da pentru ce?</p>
               <p rend="justify">CUCULEȚ: Pentru că unu-i Bondici și celalalt Pungescu: doi coțcari vestiți din Focșani.</p>
               <p rend="justify">CHIRIȚA (țipând): Coți... Vai de mine!</p>
               <p rend="justify">CUCULEȚ: Care au dezbrăcat lumea cu teșmecherii și cărți măsluite... Ați înțeles acu?...</p>
               <p rend="justify">CHIRIȚA (țipând): Coți... coți... ginerii mei?... Valeu! am dat cinstea pe rușine... Ah! ah! (Leșină.)</p>
               <p rend="italic">(Afinoaie, Aristița, Calipsița și Guliță pun pe Chirița pe canapea și caută s-o dezleșine. Damele vin lângă canapea. Cuculeț, Bondici, Pungescu și epistații în stânga. Fundul scenei îi slobod.)</p>
               <p rend="italic">(Repriză.)</p>
               <p rend="justify">CORUL</p>
               <p rend="justify">Vai! ce întâmplare! etc.</p>
               <p rend="justify">CUCULEȚ</p>
               <p rend="justify">Ah! ce bine-mi pare etc.</p>
               <p rend="justify">BONDICI și PUNGESCU</p>
               <p rend="justify">Vai! ce întâmplare!</p>
               <p rend="justify">Mă simt prăpădit.</p>
               <p rend="justify">Groaza-mi este mare...</p>
               <p rend="justify">De-acum m-am topit!</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Chirița_în_Iași&amp;action=edit&amp;section=32">modifică</ref>]</p>
               <p rend="bold">Cei dinainte, BÂRZOI</p>
               <p rend="justify">BÂRZOI (intrând prin salonul din fund): Care-i cucoana de gazdă aici?...</p>
               <p rend="justify">GUGULIȚĂ (alergând la Bârzoi): Băbaca!... Băbaca!... a venit băbăcuța!...</p>
               <p rend="justify">BÂRZOI: Gugulea băbacăi... (Îl sărută. Cu glas tare.) Care-i cucoana de gazdă?... cea cu balul?...</p>
               <p rend="justify">AFIN: Cine răcnește așa?... (Întorcându-se.) Ce văd?... cuconu Grigore Bârzoi!...</p>
               <p rend="justify">BÂRZOI: Eu și cu mine, cucoană dragă!... Unde mi-i Chirițușca cu puii?</p>
               <p rend="justify">GUGULIȚĂ: Neneaca?... a leșinat, băbacă.</p>
               <p rend="justify">BÂRZOI: Ce zici, Guguleo? iar a leșinat?... mări, ce-s marghioliile aiste? (Merge la Chirița.) Ama!... ha! frumos îi mai șade!... Ia feriți într-o parte, că eu îi sunt popa. Acuși o să-nvie ca o muscă de iarnă...</p>
               <p rend="italic">(Îi bate în palmă cât poate.)</p>
               <p rend="justify">CHIRIȚA (răsărind): Carnacsî!... Ce văd! d-lui?...</p>
               <p rend="justify">BÂRZOI (serios): D-lui... banul Grigore Bârzoi ot Bârzoieni... și soțul d-tale tocmai din vremea volintirilor.</p>
               <p rend="justify">PUNGESCU (lui Bondici): Asta-i socru, nene Bondici?</p>
               <p rend="justify">BONDICI (oftând): Neschi.</p>
               <p rend="justify">PUNGESCU: Urât tată a mai avutără.</p>
               <p rend="justify">BÂRZOI: Înțelegi, cucoană, de ce mă aflu aici în Ieși, pe la ceasul aista, în loc de a horăi boierește la moșie... după obicei?...</p>
               <p rend="justify">CHIRIȚA (tulburată): În... ță... leg. (În parte.) Îmi vine leșin la inimă.</p>
               <p rend="justify">BÂRZOI: Potrivit răvașului ce ți-am scris din 15 a următoarei, anul 1844, am venit să te umflu din Ieși, cu nepus în masă... Hai... că Brustur și Cociurlă ne așteaptă cu preoții...</p>
               <p rend="justify">CHIRIȚA: Brustur și Cociurlă!... scăpătații ceia?... niște răzăși!... Nu ți-i greu să vorbești, frate?</p>
               <p rend="justify">BÂRZOI: Ian tacă-ți gura cu fleacuri de-aiste... auzi cuvinte?... scăpătați!... răzeși!... da noi ce suntem? împărați cu steaua-n frunte?... scoborâți cu hârzobul din cer?...</p>
               <p rend="justify">CHIRIȚA: Hârzob sau nehârzob... nu știu... dar cât pentru familia lui Brustur și Cociurlă... mă închin cu plecăciune... răzăși și altă nimică.</p>
               <p rend="justify">BÂRZOI: Cucoană Chiriță... să știi d-ta că răzeșii din ziua de astăzi au fost cele mai mari familii în vremea veche. Ei au apărat țara și au scăpat-o cu pieptul lor din mâna dușmanilor, pentru că pe atunci tot românul era viteaz și tot viteazul era boier... boierit pe câmpul războiului în fața Patriei întregi!</p>
               <p rend="justify">CHIRIȚA: Ei! iar ai să începi cu litopisițu... Mă rog, agiungă-ți...</p>
               <p rend="justify">BÂRZOI: În sfârșit... vorbă multă, sărăcie!... Brustur și Cociurlă sunt feciori de oameni cu moșioarele lor, cu bănișorii lor...</p>
               <p rend="justify">CHIRIȚA: Cu vitișoarele lor... le știu...</p>
               <p rend="justify">BÂRZOI: Gospodari buni și nedatori cu nimic nimănui... înțelesu-m-ai, cucoană?... nu-s datori nici c-o lețcaie, pentru că nu-și ridică nasul mai sus decât se cuvine... ca de-alde d-ta, care vrei să te-nalți ca ciocârlia... și vii pin Ieși, cale de zece poște, ca să-ți faci fetele de râsul lumii... și ca să le găsești bărbați ca de-alde Bondici și Pungescu... niște târâie-brâu, ce sorb zestrele cu lingura...</p>
               <p rend="justify">PUNGESCU (lui Bondici): Aoleo! ne-a pocnitără în pălărie.</p>
               <p rend="justify">BONDICI (asemene): Ghiuju dracului!...</p>
               <p rend="justify">BÂRZOI (luând pe Chirița de mână): Hai la Bârzoieni, la locul nostru... și nu mai umbla după cai pe pereți.</p>
               <p rend="justify">CHIRIȚA: Suflețele...</p>
               <p rend="justify">BÂRZOI: Haide-ți zic astăzi și nu mai lungi vorba... Trăsura ne-așteaptă la scară cu lucruri, cu tot.</p>
               <p rend="justify">GUGULIȚĂ (în parte.): Și cu minavetul meu? (Iese cu fuga.)</p>
               <p rend="justify">CHIRIȚA: Tiranule!...</p>
               <p rend="justify">BÂRZOI: Așa... dacă-ți place... altă dată să știi de la mine o vorbă bătrânească: Nu te-ntinde mai mult decât ți-i oghealu... Haide...</p>
               <p rend="italic">(Guliță vine înapoi cu minavetul.)</p>
               <p rend="justify">CHIRIȚA: Iar letopisițe?... destul!... iaca vin... mai stai, că doar nu dau tătarii... să-mi iau măcar ziua bună de la prieteni... măi!... că avan mai ești! (Vine în fața publicului și face compliment.) Cu plecăciune, boieri d-voastră... copilele le-ați văzut: iată-le-s... Aristițo, Calipsițo... (Fetele vin lângă dânsa.) Aiste-s, cum le-am procopsit de douăzeci ș-atâți de ani... Una-i de 16 pe 17, și una de 18 pe 19... îi împlinesc la lăsatul săcului... Precum le vedeți... îs tinerele, frumușele, curățele, hărnicele, cu ghitarda lor, cu cadrilul lor, cu franțuzasca lor. Parle france, madmuzel?...</p>
               <p rend="justify">FETELE: Ui, maman.</p>
               <p rend="justify">CHIRIȚA: Le-ați auzit?... ca apa! (Fetelor.) Le plese vu, monsio cavaler din Ieși?</p>
               <p rend="justify">FETELE: Ui, maman.</p>
               <p rend="justify">CHIRIȚA: Ei! minciuni v-am spus?... Ce ziceți?... vă place?... Ascultați-mă pe mine, că eu știu ce știu... nu pierdeți chilipirul de la mână.</p>
               <p rend="justify">Fetele-s bune</p>
               <p rend="justify">De măritat,</p>
               <p rend="justify">Îs de minune...</p>
               <p rend="justify">V-o spun curat.</p>
               <p rend="justify">TOȚI</p>
               <p rend="justify">Ha, ha, ha, ha.</p>
               <p rend="justify">CHIRIȚA (la public)</p>
               <p rend="justify">Frunză verde măcieș,</p>
               <p rend="justify">Pân-a nu pleca din Ieși.</p>
               <p rend="justify">Spuneți-mi, mă rog, îndată,</p>
               <p rend="justify">De vă place vreo fată,</p>
               <p rend="justify">Cuscră-n Ieși ca să mă fac,</p>
               <p rend="justify">Lui Bârzoi să-i vin de hac.</p>
               <p rend="justify">Iată-le-s bibici hazlie,</p>
               <p rend="justify">Pupuice... seamănă mie.</p>
               <p rend="justify">Vreți sau ba soacră să fiu?...</p>
               <p rend="justify">Fora-n palme ca s-o știu.</p>
               <p rend="justify">BÂRZOI: D-apoi vină azi.</p>
               <p rend="justify">TOȚI</p>
               <p rend="justify">Fetele-s bune</p>
               <p rend="justify">etc., etc.</p>
               <p rend="italic">(Bârzoi apucă pe Chirița de mână și o trage spre ușa din fund. Guliță, Aristița și Calipsița îi urmează. Cuculeț face semn epistaților ca să ducă pe Bondici și pe Pungescu. Poftiții la bal se închină la familia lui Bârzoi, râzând cu hohot.)</p>
               <p rend="italic">(Cortina cade.)</p>
               <p rend="justify"> </p>
            </div>
            <div type="div2" rend="P7">
               <head>Chirița în provincie </head>
               <subtitle>Comedie cu cântece, în 2 acte</subtitle>
               <p rend="justify">PERSONAJELE[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=1">modifică</ref>]</p>
               <p rend="justify">CUCOANA CHIRIȚA</p>
               <p rend="justify">GRIGORI BÂRZOI, soțul ei</p>
               <p rend="justify">GULIȚĂ, copilul lor</p>
               <p rend="justify">LULUȚA, orfană</p>
               <p rend="justify">SAFTA, sora lui Bârzoi</p>
               <p rend="justify">Domnul ȘARL, profesor francez</p>
               <p rend="justify">LEONAȘ, tânăr ieșean</p>
               <p rend="justify">ION, fecior boieresc</p>
               <p rend="justify">CORUL</p>
               <p rend="justify">TREI ȚĂRANI</p>
               <p rend="justify">ȚĂRANI, JANDARMI,</p>
               <p rend="justify">POFTIȚII LA MASĂ</p>
               <p rend="justify">UN CURCAN</p>
               <p rend="justify">Reprezentată la Teatrul Național din Iași, în beneficiul dlui Millo, la 1852.</p>
               <p rend="justify">ACTUL I[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=2">modifică</ref>]</p>
               <p rend="justify">În stânga, casa Chiriței cu cerdac și cu ferestre pe scenă. În dreapta, lângă culisele planului I, o canapea de iarbă înconjurată de copaci.</p>
               <p rend="justify">În fund, ostrețele și poarta ogrăzii. Lângă casă, o portiță în zăplaz, care duce în grădină.</p>
               <p rend="justify">În depărtare se vede satul. Scena se petrece la moșia Bârzoieni.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=3">modifică</ref>]</p>
               <p rend="bold">CHIRIȚA (în costum de amazonă intră călare pe poartă înconjurată de țărani)</p>
               <p rend="italic">(Arie din “Scara mâței”: “Tâlharii”)</p>
               <p rend="justify">ȚĂRANII</p>
               <p rend="justify">Dreptate, dreptate</p>
               <p rend="justify">Ne fă.</p>
               <p rend="justify">Cucoană, dreptate</p>
               <p rend="justify">Ne dă!</p>
               <p rend="justify">CHIRIȚA</p>
               <p rend="justify">Ce vreți voi?... dreptate?</p>
               <p rend="justify">ȚĂRANII</p>
               <p rend="justify">Așa.</p>
               <p rend="justify">CHIRIȚA</p>
               <p rend="justify">Cu biciul pe spate</p>
               <p rend="justify">Ce vreți voi?...</p>
               <p rend="justify">V-oi da!</p>
               <p rend="italic">(Împreună.)</p>
               <p rend="justify">ȚĂRANII</p>
               <p rend="justify">Dreptate, dreptate</p>
               <p rend="justify">Ne fă.</p>
               <p rend="justify">Cucoană, dreptate</p>
               <p rend="justify">Ne dă!</p>
               <p rend="justify">CHIRIȚA</p>
               <p rend="justify">Cu biciul pe spate</p>
               <p rend="justify">V-oi da.</p>
               <p rend="justify">V-oi da eu dreptate</p>
               <p rend="justify">Așa.</p>
               <p rend="justify">CHIRIȚA (amenințând țăranii cu cravașa): Tacă-vă gura, mojicilor.</p>
               <p rend="justify">UN ȚĂRAN: D-apoi bine, cucoană... păcat de Dumnezeu să ne lași a fi de batjocură!</p>
               <p rend="justify">CHIRIȚA: Ce batgiocură? Ce batgiocură?... Cine v-a batgiocorit?</p>
               <p rend="justify">ȚĂRANII: Cuconașul Guliță.</p>
               <p rend="justify">CHIRIȚA: Guliță?... Minciuni spuneți... Ce v-o făcut?</p>
               <p rend="justify">UN ȚĂRAN: Mi-a ucis un vițel la vânat.</p>
               <p rend="justify">ALTUL: Și mie mi-a dat foc bordeiului cu ciubucul cel de hârtie.</p>
               <p rend="justify">ALTUL: Și eu l-am prins ținând calea Măriucăi.</p>
               <p rend="justify">CHIRIȚA: Țâst, bețivilor... bine v-o făcut suflețelu... De ce nu vă păziți vițeii și Măriucile?... Așa să pățiți... Hai, lipsiți de-aici!</p>
               <p rend="justify">UN ȚĂRAN: Da-i păcat, cucoană, să ne lași păgubași... Da! dacă nu ne-om jălui la d-ta care ne ești stăpână vecinică... la cine să ridicăm glasul, săracii de noi!</p>
               <p rend="justify">ALTUL: Am ajuns mai rău decât țiganii!</p>
               <p rend="justify">CHIRIȚA: Auzi-i?... auzi-i, țopârlanii!... Ei, apoi să nu-i iei la măsurat cu prăjina de falce?... Afară, mojicilor, că vă știu eu de mult că sunteți buni de gură și răi de lucru... Afară!</p>
               <p rend="justify">ȚĂRANII: Cucoană...</p>
               <p rend="justify">CHIRIȚA: Pieriți din ochii mei... că vă iau de fugă cu calul.</p>
               <p rend="italic">(Repede calul spre ei.)</p>
               <p rend="italic">(Împreună.)</p>
               <p rend="justify">ȚĂRANII (fugind)</p>
               <p rend="justify">Dreptate, dreptate</p>
               <p rend="justify">Ne fă.</p>
               <p rend="justify">Cucoană, dreptate</p>
               <p rend="justify">Ne dă!</p>
               <p rend="justify">CHIRIȚA (furioasă)</p>
               <p rend="justify">Cu biciul pe spate</p>
               <p rend="justify">V-oi da.</p>
               <p rend="justify">V-oi da eu dreptate</p>
               <p rend="justify">Așa.</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=4">modifică</ref>]</p>
               <p rend="justify">CHIRIȚA (după ce a alungat țăranii călare, se întoarce și vine în fața scenei): Vai de mine cu niște țărănoi, că n-ai chip să trăiești de răul lor!... De-abia am ieșit puțintel la plimbare ca să mă mai răcoresc... și parcă dracu i-o scos în cale-mi să mă tulbure... Iar m-oi fi facut roșie la față ca un stacoș. (Strigă:) Ioane... Ioane!... ș-apoi astfel hurducă și gloaba asta, că m-o apucat de vro șapte ori sughițu pân-acu... (Strigă iar:) Ioane... Ioane! Iaca somnorosu că iar o fi adormit în podul grajdului... și nici c-o să vie să mă coboare de pe cal... Ioane... Ioane... mă!... săraca de mine c-or să mă lase să șed toată ziua călare ca un jăndar... (Strigă furioasă:) Ioane... Guliță... Luluță... monsiu Șarlă... Cumnățică...</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=5">modifică</ref>]</p>
               <p rend="bold">CHIRIȚA, GUGULIȚĂ, ȘARL, SAFTA, ION</p>
               <p rend="italic">(Ion vine alergând dintre culisele din dreapta. Ceilalți ies din casă și se cobor din cerdac.)</p>
               <p rend="justify">GUGULIȚĂ: Cine mă cheamă?... neneaca! </p>
               <p rend="justify">SAFTA: Ce este?... Ce este?</p>
               <p rend="justify">ȘARL: Qui diable?... Ah! madame!...</p>
               <p rend="justify">ION: Aud, cucoană... Iaca, ia...</p>
               <p rend="justify">CHIRIȚA: Da veniți azi de mă coborâți de pe cal... Ce, Doamne, iartă-mă!... ați adormit cu toții?</p>
               <p rend="italic">(Ion se pune dinaintea calului și-l apucă de zăbale ca să-l ție. Ceilalți se adună împrejurul Chiriței.)</p>
               <p rend="justify">GULIȚĂ: Ba nu, neneacă... dar învățam Telemac cu monsiu dascălul.</p>
               <p rend="justify">SAFTA: Și eu făceam dulceți în cămară, cumnățică.</p>
               <p rend="justify">ION: Și eu...</p>
               <p rend="justify">CHIRIȚA: Taci din gură... că ești încă cu ochii plini de somn... Ține calu...</p>
               <p rend="justify">ȘARL (apropiindu-se de Chirița): Madam cocona... sari în brați a me.</p>
               <p rend="justify">CHIRIȚA (cochetând): În brațele d-tale, monsiu Șarlă?... Ești foarte galant... însă mă tem...</p>
               <p rend="justify">ȘARL: O! non te tem... că sunt vurtos.</p>
               <p rend="justify">CHIRIȚA: Nu de-aceea... că și eu îs ușurică ca o pană; dar apoi... să sar în brațele unui cavaler... nu știu de se cuvine?...</p>
               <p rend="justify">ȘARL: Dacă non vre la mine, sari la Ion... (În parte.) J’aime mieux ça.</p>
               <p rend="justify">CHIRIȚA: Ei, dacă vroiești numaidecât, monsiu Șarlă... aține-te că sar.</p>
               <p rend="justify">ȘARL: No... poftim... une, deux, trois.</p>
               <p rend="justify">CHIRIȚA (sărind): Hup.</p>
               <p rend="justify">ȘARL (în parte): Cristi! ușuric ca un pan... merci.</p>
               <p rend="justify">CHIRIȚA (în parte): Îi nostim franțuzu... (Tare.) Ați văzut agilitaua mea? Ioane... du calu la grajd și-l adapă, dar să nu-i scoți șaua... Auzi?</p>
               <p rend="justify">ION (căscând): Aud. (Duce calul între culisele din dreapta.)</p>
               <p rend="justify">CHIRIȚA: Ho... că parcă-i să ne-nghiți... face-o gură cât o șură.</p>
               <p rend="justify">GULIȚĂ: Neneacă... las’ să mă sui și eu pe cal.</p>
               <p rend="justify">CHIRIȚA: Ce face?... ca să te trântească?... ba nu, Gulița mamei.</p>
               <p rend="justify">GULIȚĂ: Pe mata cum de nu te trântește?</p>
               <p rend="justify">CHIRIȚA: Eu am învățat la Ieși, la manejărie... (În parte.) Numai eu știu câte bușituri am mâncat... d-apoi dă!... dacă-i moda...</p>
               <p rend="justify">GULIȚĂ (scâncindu-se): Ei... neneacă, las’ să mă primblu călare... măcar numai pin ogradă.</p>
               <p rend="justify">CHIRIȚA: Bai... ți-am mai spus o dată că nu vreau... Nu mă supăra mai mult. Mai bine apucă-te de-ți învață franțuzasca cu monsiu Șarlă... că mă ții o mulțime de parale, trântore.</p>
               <p rend="justify">GULIȚĂ: Bai și eu... M-am săturat de carte.</p>
               <p rend="justify">ȘARL: Monsieur Goulitze... taizes vous quand poruncesc madam nenec.</p>
               <p rend="justify">GULIȚĂ: Madam nenec... (în parte) franțuz stropșit.</p>
               <p rend="justify">ȘARL: Ce spus? (În parte.) Cré moutard... il m’agace toute la journée.</p>
               <p rend="justify">CHIRIȚA: Nu te potrivi, mosiu Șarlă, că-i copil încă.</p>
               <p rend="justify">ȘARL: Oui... copil... obraznic.</p>
               <p rend="justify">CHIRIȚA: Ce să-i faci dacă are duh, Gulița nineacăi... (Sărută pe Guliță.) Îmi seamănă mie... bucățică tăietă. Hai, du-te cu domnu profesor de învață frumușel, că ți-oi face straie de moda nouă.</p>
               <p rend="justify">GULIȚĂ: Da... cal mi-i cumpăra?</p>
               <p rend="justify">CHIRIȚA: Cum s-a face băbacă-tău ispravnic.</p>
               <p rend="justify">ȘARL: Allons, Goulitze.... venez donc.</p>
               <p rend="justify">GULIȚĂ: Iaca, monsiu... je vene.</p>
               <p rend="italic">(Șarl și Guliță se primblă împreună prin ogradă, citind pe o carte și din vreme în vreme zic tare: “Calypso ne pouvait se consoler du départ d’ Ulysse”.)</p>
               <p rend="justify">CHIRIȚA: Uf! Doamne! că mare cald îi!... Hai sub copaci, cumnățico. (Merge în boschet.)</p>
               <p rend="justify">SAFTA (urmând pe Chirița): D-apoi și d-ta, soro, ai minte s-alergi călare în luna lui iuli? îi păți ceva într-o zi.</p>
               <p rend="justify">CHIRIȚA: Ce să fac, soro, dacă-i moda... și dacă-mi place... Oi zice și eu ca Ferchezeanca:</p>
               <p rend="justify">Hop, hop, hop,</p>
               <p rend="justify">La galop,</p>
               <p rend="justify">Când alerg călare,</p>
               <p rend="justify">Hop, hop, hop,</p>
               <p rend="justify">La galop,</p>
               <p rend="justify">Inima mea sare.</p>
               <p rend="justify">Hop, hop, hop,</p>
               <p rend="justify">La galop,</p>
               <p rend="justify">Când sunt armazoana;</p>
               <p rend="justify">Hop, hop, hop,</p>
               <p rend="justify">La galop,</p>
               <p rend="justify">Ieu lumea de goană.</p>
               <p rend="justify">Ce plăcere de-a fugi în fuga mare</p>
               <p rend="justify">Pe-un cal sprinten, ușurel ca un ogar.</p>
               <p rend="justify">Câteodată alivanta pe spinare...</p>
               <p rend="justify">Dar ce-mi pasă... dacă-i moda, n-am habar.</p>
               <p rend="justify">Hop, hop, hop,</p>
               <p rend="justify">La galop</p>
               <p rend="justify">Etc., etc., etc.</p>
               <p rend="justify">Ș-apoi trebuie să știi, cumnățică, că de când m-am dezbărat de Calipsița și Aristița... de când în sfârșit le-o măritat bărbatu-meu cu Brustur și cu Cociurlă... pare c-am întinerit de 20 de ani... îmi vine tot să zburd... că, Doamne!... mult m-am mai necăjit prin Ieșu cela ca să-mi găsesc gineri... știi?...</p>
               <p rend="justify">SAFTA: Știu... căzuseși în mâinile unor coțcari!...</p>
               <p rend="justify">CHIRIȚA: Cine dracu să-i cunoască? Acu toți îs îmbrăcați într-un fel... și nu poți alege care-i boier, care-i coțcar... Dar ce-o fost s-o trecut. De trii ani de când m-am întors la moșie la Bârzoieni... i-am și uitat.</p>
               <p rend="justify">SAFTA: Bine-ai făcut.</p>
               <p rend="justify">CHIRIȚA: Hei!... când ar da Dumnezeu să mi se împlinească gândul... aș da de șepte sărindaruri.</p>
               <p rend="justify">SAFTA: Ce gând, soro?</p>
               <p rend="justify">CHIRIȚA: Ah! cumnățică, să mă fac isprăvniceasă!... alta nu doresc pe lume!... Isprăvniceasă cu jăndari la poartă și-n coadă.</p>
               <p rend="justify">SAFTA: De ce nu?... Te-i face și d-ta ca alte multe... Doar a izbuti el frate-meu la Ieși unde l-ai trimis...</p>
               <p rend="justify">CHIRIȚA: Așa nădăjduiesc... că și noi... Dumnezeu știe câte-am pătimit la “48... ca patrioți... Las’ că ne-o pierit vro zece capete de vite. Dar apoi îți aduci aminte ce friguri o avut Bârzoi... și cum m-o durut măseaua care am scos-o!...</p>
               <p rend="justify">SAFTA: Așa... așa...</p>
               <p rend="justify">CHIRIȚA: De aceea l-am silit pe bărbatu-meu să meargă la Ieși ca să cerce a căpăta isprăvnicia de aice din ținut... Doară și el are drituri... ca patriot... ca pătimit... Nu-i vezi, acu, care de care are pretenții să intre în slujbă... sub cuvânt că i-o fost frică la '48?... Helbet! dacă-i pe-aceea... apoi și noi avem temeiuri... Adă-ți aminte ce groază-l apucase pe Bârzoi... că striga și pin somn c-o venit zavera...</p>
               <p rend="justify">SAFTA: Așa... așa...</p>
               <p rend="justify">CHIRIȚA: I!... când să-l văd deodată intrând pe poartă cu doi jăndari... știi?... i-aș sări în cap.</p>
               <p rend="justify">SAFTA: D-apoi eu?...</p>
               <p rend="justify">CHIRIȚA: Mai tras-ai în cărți, cumnățico?</p>
               <p rend="justify">SAFTA: Tras, soro... că alta nu fac toată ziua...</p>
               <p rend="justify">CHIRIȚA: Și ce zic cărțile?</p>
               <p rend="justify">SAFTA: Menesc a bine... Mi-o ieșit zece ochi de caro... bucurie... lângă riga de trefli... frate-meu, și dedesubt trii ochi de cupă... drum... trebuie să vie negreșit astăzi... și să-ți aducă veste bună.</p>
               <p rend="justify">CHIRIȚA: Să te-audă Dumnezeu... Atunci să vezi, soro, căpățâni de zăhar... să nu poți dovedi cu dulcețile...</p>
               <p rend="justify">SAFTA: Iaca pozna, că eu mi-am uitat belteua pe foc... și m-am luat cu vorba...</p>
               <p rend="justify">CHIRIȚA: Nu-i nimică... o belte mai mult sau mai puțin pentru o isprăvniceasă... nu-i cea pagubă... Ian spune-mi, te rog... (Îi vorbește încet, în vreme ce scoate un port-țigar din buzunar.)</p>
               <p rend="justify">ȘARL (în fund): Dis donc comme moi, Goulitze: Calypso ne pouvait se consoler du départ d’ Ulysse.</p>
               <p rend="justify">GUGULIȚĂ: Calypso ne pouvait d’ Ulysse.</p>
               <p rend="justify">ȘARL (în parte): Cré gamin!... il m-agace joliment!...</p>
               <p rend="justify">SAFTA: Iar îi să tragi tiutiun, soro?... Pare că te văd iar c-ai să te îmbolnăvești.</p>
               <p rend="justify">CHIRIȚA: Ba nu, soro, c-așa-i moda. Dacă sunt armazoancă, trebuie să mă deprind cu țigările...</p>
               <p rend="justify">SAFTA: Mă mir ce gust poți găsi să pufuiești din gură ca un neamț?</p>
               <p rend="justify">CHIRIȚA: Ce gust?</p>
               <p rend="justify">Toată lumea azi fumează,</p>
               <p rend="justify">Scoate fum pe nas, pe gât;</p>
               <p rend="justify">Unii moda imitează,</p>
               <p rend="justify">Alți fumează de urât.</p>
               <p rend="justify">Omenirea-i o țigară</p>
               <p rend="justify">Care se preface-n scrum;</p>
               <p rend="justify">Și amorul cel cu pară</p>
               <p rend="justify">Arde și se schimbă-n fum...</p>
               <p rend="justify">Numai fumuri vezi aice</p>
               <p rend="justify">La femei și la bărbați.</p>
               <p rend="justify">Toți fumează... poți dar zice:</p>
               <p rend="justify">Că-s mai toți înfumurați.</p>
               <p rend="justify">SAFTA: Cum înfumurați?... vrei să zici afumați?</p>
               <p rend="justify">CHIRIȚA: Și una și alta... dar... ian spune-mi, cumnățică, ce face Luluța?</p>
               <p rend="justify">SAFTA: Îi în grădină.</p>
               <p rend="justify">CHIRIȚA: Biata copilă!... De când o murit cucoana Nastasiica Afinoaie, nineacă-sa, și am luat-o sub epitropia noastră... mi-i drăguță ca o noră.</p>
               <p rend="justify">SAFTA: Mai știi?... poate să-i fii soacră cu vreme.</p>
               <p rend="justify">CHIRIȚA: Țâst! așa am chibzuit treaba cu bărbatu meu... Luluța are zestre bună... Guliță asemene... mai potriviți unde să-i găsești?...</p>
               <p rend="justify">SAFTA: Să-i cauți cu lumânarea...</p>
               <p rend="justify">CHIRIȚA: Numai atâta mă îngrijește că Luluța nu bate nicidecum cu Guliță... și-i tot tristă de când o rămas orfană... ba încă câteodată parcă se pierde... nu-i în toate mințile.</p>
               <p rend="justify">SAFTA: Nu băga de seamă, că-i încă tânără.</p>
               <p rend="justify">CHIRIȚA: Ce tânără?... că-i de vro 15 ani... când s-o născut Guliță, era de un an... îmi aduc aminte ca acu... la Sân-Chetru... (Vorbind, își caută chibriturile.) Da oare ce mi-am făcut chibriturile?... Hait... că le-am prăpădit pe câmp. (Tare.) Monsiu Șarlă?</p>
               <p rend="justify">ȘARL (înaintându-se): Poroncesc, madam.</p>
               <p rend="justify">CHIRIȚA: Nu cumva ai fosfor cu d-ta?</p>
               <p rend="justify">ȘARL (aprinzând un chibrit): Voilà, madame. (În parte.) Elle fume comme un caporal.</p>
               <p rend="justify">CHIRIȚA (aprinzându-și o țigară groasă): Merci... Voulez-vous aussi boire une cigarre?</p>
               <p rend="justify">ȘARL (în parte): Aie... aie... elle va recommencer ses traductions libres...</p>
               <p rend="justify">CHIRIȚA: Ils sont de minune... cigarres de Halvanne...</p>
               <p rend="justify">ȘARL (luând o țigară): Merci, madame.</p>
               <p rend="justify">GUGULIȚĂ: Țigare de halva?... neneacă, dă-mi și mie o țigară.</p>
               <p rend="justify">CHIRIȚA: Auzi?... atâta ar mai trebui... cuconașii nu trag țigări.</p>
               <p rend="justify">GUGULIȚĂ: Ei... mata de ce tragi dacă ești cucoană?</p>
               <p rend="justify">CHIRIȚA: Tacă-ți gura, plodule... Monsiu Șarlă... ian dites-moi je vous prie: est-ce que vous ètes... mulțămit de Guliță?</p>
               <p rend="justify">ȘARL: Comme ça, comme ça... mulțumit et pas trop.</p>
               <p rend="justify">CHIRIȚA: C’est qu’il est très... zburdatic... mais avec le temps je sui sure qu’il deviendra un tambour d’ instruction.</p>
               <p rend="justify">ȘARL (cu mirare): Tambour?...</p>
               <p rend="justify">CHIRIȚA: Oui... adică, dobă de carte... tambour... nous disons comme ça en moldave.</p>
               <p rend="justify">ȘARL (în parte): Ah bon!... la voilà lancée.</p>
               <p rend="justify">CHIRIȚA: Et alors nous l’enverrons dedans.</p>
               <p rend="justify">ȘARL: Où ça, madame?</p>
               <p rend="justify">CHIRIȚA: Dedans... înăuntru... nous disons comme ça en moldave.</p>
               <p rend="justify">ȘARL (în parte): Parle donc le moldave alors, malheureuse.</p>
               <p rend="justify">CHIRIȚA: Et voyez-vous, monsieur Charles, je ne voudrais pas qu’il perde son temps pour des fleurs de coucou.</p>
               <p rend="justify">ȘARL: Pour des fleurs de coucou?</p>
               <p rend="justify">CHIRIȚA: C’est-à-dire: de flori de cuc... nous disons comme ça...</p>
               <p rend="justify">ȘARL: En moldave... (În parte.) Cristi... qu’elle m’ agace avec son baragouin!</p>
               <p rend="justify">CHIRIȚA: Aussi, je vous prie... quand il se paressera... de lui donner de l’argent pour de miel.</p>
               <p rend="justify">ȘARL: Comment?... que je lui donne de l’argent?</p>
               <p rend="justify">CHIRIȚA (râzând): Non... Să-i dai bani pe miere... de l’argent pour du miel... c’est correct... nous disons comme cela...</p>
               <p rend="justify">ȘARL: C’est convenu... en moldave... Vous parlez comme un livre.</p>
               <p rend="justify">CHIRIȚA: Merci... j’ai apprendé toute seulette le français... pre legea mea.</p>
               <p rend="justify">ȘARL: Est-se possible!... C’est extraordinaire... Hé bien, votre fils vous ressemble... il a une facilité! dans quelques années il parlera aussi bien que vous.</p>
               <p rend="justify">CHIRIȚA: Quel bonheur! Gugulea nineacăi... Auzi ce spune monsiu Șarlă... zice că ai să vorbești franțuzește ca apa... N’est-ce pas, monsieur Charles, qu’il parlera comme l’eau?</p>
               <p rend="justify">ȘARL: Comme?... Ah oui, oui... vous dites comme ça en moldave. Oui... oui.</p>
               <p rend="justify">CHIRIȚA: Da ian să-i fac eu un examen... Guliță, spune nineacăi, cum se cheamă franțuzește furculița?</p>
               <p rend="justify">GUGULIȚĂ: Furculision.</p>
               <p rend="justify">CHIRIȚA: Frumos... dar friptura?</p>
               <p rend="justify">GUGULIȚĂ: Fripturision.</p>
               <p rend="justify">CHIRIȚA: Prea frumos... dar învârtita?</p>
               <p rend="justify">GUGULIȚĂ: Învârtision.</p>
               <p rend="justify">CHIRIȚA: Bravo... Guliță... bravo, Guliță... (Îl sărută.)</p>
               <p rend="justify">ȘARL (în parte): Gogomanition, va!...</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=6">modifică</ref>]</p>
               <p rend="bold">Cei dinainte, ION (venind pe poartă)</p>
               <p rend="justify">ION: Cocoană, cocoană... Iaca un răvaș de la Ieși.</p>
               <p rend="justify">CHIRIȚA (tresărind): De la Ieși? A fi de la d-lui... Cine l-o adus?</p>
               <p rend="justify">ION: Un jăndar de la isprăvnicie... Cică-i grabnic.</p>
               <p rend="justify">CHIRIȚA: Grabnic?... adă... (Vrea să ieie răvașul și se oprește.) Da așa s-aduce răvașul, măi oblojitule?</p>
               <p rend="justify">ION: Apoi cum?</p>
               <p rend="justify">CHIRIȚA: Cum?... Nu ți-am spus c-acum îi moda s-aducă răvașele pe talgere?... Ha?</p>
               <p rend="justify">ION: Iaca... parcă răvașele-s alivenci.</p>
               <p rend="justify">CHIRIȚA: Ce-ai zis?... lipsești de-aici... și doar nu mi le-i aduce acu îndată după modă... c-atâta-ți trebuie.</p>
               <p rend="justify">ION: Da unde să găsesc eu talgere, cucoană?... că nu-s sofragiu.</p>
               <p rend="justify">CHIRIȚA: Du-te sus la jupâneasa de cere un talger ș-un șervet.</p>
               <p rend="justify">ION: Și șervet?</p>
               <p rend="justify">CHIRIȚA: Și după ce-i pune șervetu pe talger și răvașu pe șervet... să mi-l prezentezi frumos... ai auzit?</p>
               <p rend="justify">ION: Am auzit. (Se duce în casă zicând:) Să pun talgeru pe șervet și răvașu pe șervet... ba șervetu pe răvaș... ba...</p>
               <p rend="justify">SAFTA: Bine, soro, cum ai răbdare s-aștepți, când îi răvaș grabnic de la frate-meu poate?</p>
               <p rend="justify">CHIRIȚA: Fie măcar de la Pori-împărat... am hotărât să introduc în provinție obiceiurile din Ieși, doar ne-om mai roade puțintel și noi...N-am dreptate, monsiu Șarlă?</p>
               <p rend="justify">ȘARL: Mult dreptat, mult... în care pricin?</p>
               <p rend="justify">CHIRIȚA: În predmetul civilizației.</p>
               <p rend="justify">ȘARL: Civilization... cu serviette?</p>
               <p rend="justify">CHIRIȚA: Pe assiette.</p>
               <p rend="justify">ȘARL: C’est l’ étiquette?</p>
               <p rend="justify">CHIRIȚA: Cu serviette.</p>
               <p rend="justify">GUGULIȚĂ: Pe assiette.</p>
               <p rend="justify">ȘARL: Au fait... (În parte.) Je n’y suis pas du tout.</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=7">modifică</ref>]</p>
               <p rend="bold">Cei dinainte, ION (venind din casă și aducând răvașul acoperit sub șervet și sub talger)</p>
               <p rend="justify">ION: Cucoană... iaca răvașul de modă.</p>
               <p rend="justify">CHIRIȚA: Adă-l încoace... (Căutând în talger.) Unde-i, că nu-l văd în talger?...</p>
               <p rend="justify">ION: Cred și eu dacă-i de desubt.</p>
               <p rend="justify">CHIRIȚA (ridicând talgerul): Dedesubt?... Așa te-am învățat eu?... Nu-i nici sub talger?... Ce-ai făcut răvașu, tontule?</p>
               <p rend="justify">ION: Dec!... se face că nu știe... îi sub șervet... ca de modă... Nu mi-ai spus?...</p>
               <p rend="justify">CHIRIȚA: Sub șervet?... (Azvârle șervetul și găsește răvașul în palma lui Ion.) Bată-te cucu, mangositule... Ian vedeți, mă rog, c-o făcut cu totul dimpotrivă... (Ia răvașul.)</p>
               <p rend="justify">ION: Ei!... parcă eu am fost de gemene cu moda... așa mi-ai poruncit, așa am făcut.</p>
               <p rend="justify">CHIRIȚA: Ai noroc că-i răvaș grabnic de la bărbatu-meu... că ți-aș arăta eu...</p>
               <p rend="justify">SAFTA: Da lasă-l încolo, cumnățică, și citește azi...</p>
               <p rend="justify">CHIRIȚA: Ian să videm. (Citește adresa răvașului:) “Isprăvnicia ținutului către preaiubita mea soție, Chirița Bârzoi, ot Bârzoieni.”</p>
               <p rend="justify">ȘARL: Comment?... Madam est maritat c-un ispravnicie?</p>
               <p rend="justify">CHIRIȚA (zâmbind): Ba mi se pare că c-un ispravnic nou... Cumnățică, ce semn îi când îți țiuie urechea stângă?</p>
               <p rend="justify">SAFTA: Semn bun, soro.</p>
               <p rend="justify">CHIRIȚA: Să vedem... Cruce-agiută. (Citește:) “Cu frățească mă închin și te sărut dulce, iubită Chirițo. În sfârșit, cu mila lui Dumnezeu, m-am isprăvnicit!... Neamul nostru s-o înălțat!... Ie-o pe-acolo cam pe mare cu megieșii, că pe-aici las’ pe mine. Scoală-te îndată și vină în târg cu toată gospodăria și cu tot neamul... dintre care nu uita a-mi aduce curcanul cel bătrân, c-am să-l pun în slujbă. Scris-am. Al d-tale ca un soț, Grigori Bârzoi”</p>
               <p rend="justify">CHIRIȚA: Kirie eleison!... iată-mă-s isprăvniceasă!... (Nebună de bucurie.) Cumnățică, Guliță, monsiu Șarlă, Ioane... îs isprăvniceasă!</p>
               <p rend="justify">TOȚI (cu bucurie): Isprăvniceasă!</p>
               <p rend="justify">CHIRIȚA (jucând singură de bucurie): Tra, la, la, la, la... sunt isprăvniceasă... Cumnățică, vină să te sărut. (Sărută pe Safta.) Guliță, vină și tu să te sărut. (Sărută pe Guliță.) Monsiu Șarlă, vină și d-ta să te... (Coboară ochii rușinată.)</p>
               <p rend="justify">ȘARL: S’il vous plaît?</p>
               <p rend="justify">CHIRIȚA: Pardon... Ioane, Ioane...</p>
               <p rend="justify">ȘARL (în parte): Comment?... Ion aussi?...</p>
               <p rend="justify">CHIRIȚA: Ce era să-ți spun?... am uitat-o de bucurie... Ha... du-te de spune surugiilor să înhame poștalionii la trăsura cea galbenă... degrabă... degrabă, că o să ne pornim la târg.</p>
               <p rend="justify">TOȚI: La târg?</p>
               <p rend="justify">CHIRIȚA: Dar... destul am mocnit la țară... ian să mai fantacsesc și eu prin târg, ca altele... doar îs isprăvniceasă... Nu că adică m-am fudulit dintr-aceasta... sau că mi-ar fi făcut vro mulțămire mai deosebită... Nu... nu se sparie Chirița așa lesne... cu una, cu două... Zău, nu... minciuni nu știu să spun, că nu-s ipo... ipocondră... M-am isprăvnicit? să-mi fie de bine... Dac-am dorit-o... am dorit-o numai de-o ambiție care am... iar nu de alta. Ioane... trimis-o boieriu vro ceată de jăndari ca să meargă pe lângă obloane?</p>
               <p rend="justify">ION: A trimis o ceată întreagă: doi slujitori.</p>
               <p rend="justify">CHIRIȚA: Numai?... Spune-le să se gătească... Hai... cară-te...</p>
               <p rend="justify">ION: Iaca mă car, cucoană isprăvniceasă... măria-ta! (Iese.)</p>
               <p rend="justify">CHIRIȚA: Isprăvniceasă!... De-acum să vedeți bontonuri și tinichele... am să-i durez ș-un voiaj la Paris.</p>
               <p rend="justify">SAFTA: Tocmai pe-acolo?... în țara nemțească?...</p>
               <p rend="justify">GUGULIȚĂ: Să mă iei și pe mine, neneacă.</p>
               <p rend="justify">CHIRIȚA: Te-oi lua, puiule... și pe monsiu Șarlă... și pe Luluța... Parcă văd pe pasport: baroana Chirița!...am să mă dau și eu de baroană, cum oi trece granița... să spariu nemții!...</p>
               <p rend="justify">ȘARL (în parte): Îi lipsește un dog.</p>
               <p rend="justify">CHIRIȚA: Qu’ est-ce que, monsiu Șarlă?</p>
               <p rend="justify">ȘARL: Je partage votre bonheur, madame.</p>
               <p rend="justify">CHIRIȚA: Ah oui, monsiu Șarlă... je suis heureuse pardessus la mesure...</p>
               <p rend="justify">ȘARL: Je comprends... peste masur.</p>
               <p rend="justify">CHIRIȚA: Tout à fait... Hai iute să ne gătim, ca să plecăm cu ziuă... Hai.</p>
               <p rend="italic">(Se aude glasul Luluței în grădină, cântând.)</p>
               <p rend="justify">GUGULIȚĂ: Auzi, neneacă, glasu Luluței?</p>
               <p rend="justify">CHIRIȚA: Iat-o, vine într-acoace... Stați locului.</p>
               <p rend="italic">(Se opresc lângă boschet.)</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=8">modifică</ref>]</p>
               <p rend="bold">Cei dinainte, LULUȚA (intră pe portița grădinii cântând și alungând un flutur cu un năvod mic de bariș)</p>
               <p rend="justify">LULUȚA(Arie din “Baba-Hârca”: “Ei, zău, tare-mi pare bine...”)</p>
               <p rend="justify">Fluturaș, vin’ lângă mine...</p>
               <p rend="justify">Ah, ascult’al meu cuvânt,</p>
               <p rend="justify">Că și eu sunt ca și tine</p>
               <p rend="justify">Singurică pe pământ!</p>
               <p rend="justify">Nu zbura, nu zbura, stăi...</p>
               <p rend="justify">GULIȚĂ (căutând pe sus)</p>
               <p rend="justify">Iată-l, iată-l! măi, măi, măi!</p>
               <p rend="justify">LULUȚA</p>
               <p rend="justify">Tare-i sprinten și frumos.</p>
               <p rend="justify">GULIȚĂ</p>
               <p rend="justify">Când pe sus îi, când pe jos.</p>
               <p rend="justify">LULUȚA</p>
               <p rend="justify">Nu zbura, nu zbura, stăi...</p>
               <p rend="justify">GULIȚĂ</p>
               <p rend="justify">Iată-l, iată-l! măi, măi, măi!</p>
               <p rend="justify">LULUȚA</p>
               <p rend="justify">Zău, te-oi prinde... de-a te prinde</p>
               <p rend="justify">Un dor mare mă cuprinde.</p>
               <p rend="justify">Vin’ cu mine fără frică</p>
               <p rend="justify">Că-s și eu o fluturică...</p>
               <p rend="justify">În zadar fugi pe-mprejur;</p>
               <p rend="justify">De-a te prinde eu mă jur.</p>
               <p rend="justify">În zadar zbori așa tare...</p>
               <p rend="justify">Na, te-am prins... Ce bine-mi pare!</p>
               <p rend="italic">(Luluța trântește năvodul în capul lui Guliță și-l prinde înăuntru.)</p>
               <p rend="justify">LULUȚA: L-am prins... l-am prins.</p>
               <p rend="justify">GULIȚĂ: Da șezi binișor, Luluță, că te spun neneacăi...</p>
               <p rend="justify">LULUȚA: Vai de mine!... în loc de flutur, am prins un cărăbuș...</p>
               <p rend="justify">Ha, ha, ha, ha, ha.</p>
               <p rend="justify">Cărăbuș, cărăbuș</p>
               <p rend="justify">Pe-a cui mâini încăpuși.</p>
               <p rend="justify">TOȚI: Ha, ha, ha, ha...</p>
               <p rend="justify">GULIȚĂ (mânios): Cărăbuș!...auzi, neneacă?... zice că-s cărăbuș.</p>
               <p rend="justify">CHIRIȚA: Nu te mânie, Guliță, că șuguiește Luluța... Luluțo, vin- încoace la mătușica să-ți spun o veste bună.</p>
               <p rend="justify">LULUȚA: Ce veste?...</p>
               <p rend="justify">CHIRIȚA: M-am făcut isprăvniceasă.</p>
               <p rend="justify">LULUȚA: Ei... ș-apoi?</p>
               <p rend="justify">CHIRIȚA: Apoi... nu sari în sus de bucurie?</p>
               <p rend="justify">LULUȚA: Nu.</p>
               <p rend="justify">CHIRIȚA (supărată, Saftei): Îți spun eu că câteodată se pierde. (Tare.) Ei dar gătește-te, Luluță, c-o să mergem la târg.</p>
               <p rend="justify">LULUȚA (cu bucurie): Unde?... la Ieși?</p>
               <p rend="justify">CHIRIȚA: Ba cole, alăture cu Bârzoieni... unde-am mai fost an iarnă.</p>
               <p rend="justify">LULUȚA (tristă): Ori acolo... ori aici la țară... totuna-i.</p>
               <p rend="justify">CHIRIȚA: D-apoi... vezi d-ta... te-ai deprins tot la Ieși... Mai șezi și prin ținut, că nu-i muri...</p>
               <p rend="justify">LULUȚA (plângând): Ba oi muri...</p>
               <p rend="justify">CHIRIȚA: Îndărătnico!...</p>
               <p rend="justify">ȘARL (în parte): Pauvre enfant!</p>
               <p rend="justify">CHIRIȚA: Hai, să ne gătim de drum... Monsiu Șarlă... je vous prie à la bracette.</p>
               <p rend="justify">ȘARL (dându-i brațul): Trop heureux, madame. (Dă celălalt braț Saftei.) Madam cocona Safta, non poftesc?</p>
               <p rend="justify">SAFTA: Bucuros, domnule...</p>
               <p rend="justify">ȘARL (în parte): J’ai l’air d’une cruche a deux anses... tableau! (Chirița, Safta, Șarl și Guliță intră în casă.)</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=9">modifică</ref>]</p>
               <p rend="justify">LULUȚA: Doamne!... tare mi-i urât aici... nu știu ce să fac toată ziua... N-am pe nime care să mă iubească de când a murit biata nenecuță... Mătușica-i prea bătrână și Guliță prea tânăr... nu mă pot înțelege cu ei, cum mă înțelegeam cu neneaca și cu Leonaș... dragu Leonaș!... unde-o fi el acu?... de trei ani de când nu l-am văzut, o fi crescut mare și m-o fi uitat poate... da eu una știu că nu l-oi uita niciodată... că-l iubesc din copilărie.</p>
               <p rend="italic">(Arie din “Însurăței”: “Zile dintâi ale-nsoțirii”)</p>
               <p rend="justify">Scump suvenir de fericire,</p>
               <p rend="justify">Cu glasul tău de nălucire</p>
               <p rend="justify">Alungi ades a mea mâhnire</p>
               <p rend="justify">Și mă îngâni vesel, ușor.</p>
               <p rend="justify">Ah! vin-acum, vis de plăcere,</p>
               <p rend="justify">Ca să-mi aduci o mângâiere</p>
               <p rend="justify">Și, ca prin vis, a mea durere</p>
               <p rend="justify">Să mi-o ridici în al tău zbor!</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=10">modifică</ref>]</p>
               <p rend="bold">LULUȚA, GULIȚĂ (venind pe portița grădinii)</p>
               <p rend="justify">GULIȚĂ (în parte): Am fugit pe ușa din dos și am dat pin grădină ca să scap de dascăl... Acum... hai la grajd... Tot oi să încalec, în ciuda neneacăi... mă duc să fur calul de la iesle... Ia așa!... de ce nu mă lasă de bunăvoie. (Dă cu ochii de Luluța.) Luluța!</p>
               <p rend="justify">LULUȚA: A!... iaca și monsiu cărăbuș...</p>
               <p rend="justify">GULIȚĂ: Iar mă faci cărăbuș?... Ian ascultă, Luluță... aici nu suntem la Ieși ca să mă iei în râs... Acu-s mare! și dar, te poftesc...</p>
               <p rend="justify">LULUȚA: Mare?... vrea să zică: ești cărăbuș de cei cu două coarne?</p>
               <p rend="justify">GULIȚĂ: Ba nici cu două... nici cu unu... îs cavaler!... învăț pe Telemac...</p>
               <p rend="justify">LULUȚA: Zău!... ai ajuns pân-acolo?... Nu te cred!</p>
               <p rend="justify">GULIȚĂ: Nu mă crezi?... Ascultă dar să ți-l spun pe de rost... Télémaque ne pouvait d’ Ulysse dans sa douleur...</p>
               <p rend="justify">LULUȚA: Destul, că doar nu-s profesor... să-mi spui lecția.</p>
               <p rend="justify">GULIȚĂ: Păcat, Luluță... că nu ești mata în locul lui monsiu Șarlă... că, zău, mai mult aș învăța cu mata...</p>
               <p rend="justify">LULUȚA: Da de ce, Guliță?</p>
               <p rend="justify">GULIȚĂ: Nu știu bine de ce... dar cu mata mi-ar fi dragă cartea.</p>
               <p rend="justify">LULUȚA (în parte): Bietul copil!</p>
               <p rend="justify">GULIȚĂ: Mata îți tot bați joc de mine... nu înțeleg pricina pentru care... dar cu toate aceste... nu pot să mă mâniu pe mata cu tot dinadinsul... că-mi ești drăguță... na.</p>
               <p rend="justify">LULUȚA: Drăguță!</p>
               <p rend="justify">GULIȚĂ: Pre legea mea!</p>
               <p rend="italic">(Arie “Căruța poștei”)</p>
               <p rend="justify">Îmi plac arșicii și zmeu-mi place;</p>
               <p rend="justify">Mi-e drag cu mingea de-a arunca.</p>
               <p rend="justify">Dar lângă tine, ah! cum se face</p>
               <p rend="justify">Că-mi trece gustul de-a mă juca?</p>
               <p rend="justify">Nu știu, Luluță, cum, zău, se face</p>
               <p rend="justify">Că-mi trece gustul de-a mă juca.</p>
               <p rend="justify">În puf sunt meșter și suflu tare;</p>
               <p rend="justify">Dar când pe tine eu te zăresc,</p>
               <p rend="justify">Rămân deodată fără suflare</p>
               <p rend="justify">Și nu pot jocul să-l isprăvesc.</p>
               <p rend="justify">Când vreau să suflu... n-am răsuflare;</p>
               <p rend="justify">Și bani și minte, tot prăpădesc!</p>
               <p rend="justify">LULUȚA: Bietul Guliță!... Eu te-nțeleg... dar ce folos, că ești încă copil!</p>
               <p rend="justify">GULIȚĂ: Copil?... Ia să vezi acuși dacă-s copil... când oi alerga călare.</p>
               <p rend="justify">LULUȚA: Cum!... ce fel?</p>
               <p rend="justify">GULIȚĂ: Pe calul neneacăi... da să nu spui, Luluță... Așteaptă aici. (Aleargă în culisele din dreapta.)</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=11">modifică</ref>]</p>
               <p rend="bold">LULUȚA, pe urmă GULIȚĂ și ION</p>
               <p rend="justify">LULUȚA (singură): Auzi mă rog? Guliță... un copil de ieri, de-alaltăieri, cum zice mătușica... Cine-ar fi crezut?... Zău că nu mai sunt copii astăzi pe lume... Ce huiet s-aude?...</p>
               <p rend="italic">(Se aude în culisele din dreapta sfadă între Ion și Guliță.)</p>
               <p rend="justify">ION (în culise): Da lasă calu-n pace, cuconașule!</p>
               <p rend="justify">GULIȚĂ (asemene): Taci, Ioane, că ți-oi da bacșiș... Hi... cal... hi... cal...</p>
               <p rend="justify">ION: Ce bacșiș?... Să mă bată cucoana?...</p>
               <p rend="justify">GULIȚĂ: Hi... cal... hi, cal... (Strigă surugiește.)</p>
               <p rend="justify">ION: Iaca pozna!... nu lăsa, măi! Săriți de opriți calul!</p>
               <p rend="justify">GULIȚĂ (răpit de cal, vine în scenă speriat și țipând): Valeu!... valeu!... nu mă lăsa, Ioane, că mă trântește. Valeu!... valeu!...</p>
               <p rend="italic">(Iese călare cu fuga pe poartă în dreapta.)</p>
               <p rend="justify">ION (alergând dintre culise): Vai de mămulica mea!... de-acum mi-am găsit arțagu cu cucoana... Hait... l-o umflat rusaliile... (Iese prin fund, strigând:) Săriți... săriți...</p>
               <p rend="justify">LULUȚA: Ha, ha, ha... parcă era făt-logofăt din poveste. (Cade de râs pe canapea.)</p>
               <p rend="italic">(Se face zgomot în sat. Chirița, Safta și Șarl ies în cerdac.)</p>
               <p rend="justify">
                  <hi rend="bold">SCENA X</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=12">modifică</ref>]</p>
               <p rend="bold">LULUȚA, CHIRIȚA, SAFTA, ȘARL, ȚĂRANI</p>
               <p rend="justify">CHIRIȚA, SAFTA : Ce este?... foc?... tâlharii? </p>
               <p rend="italic">(Guliță trece pe la poartă, din dreapta în stânga, în fuga calului, strigând: “Neneacă... monsiu dascăl... nu mă lăsați... valeu...” Câțiva țărani aleargă după el, alții intră pe scenă.)</p>
               <p rend="justify">CHIRIȚA, SAFTA: Vai de mine!... Guliță călare?</p>
               <p rend="justify">ȘARL: Grands dieux!... il est perdu, courons. (Se coboară repede din cerdac.)</p>
               <p rend="justify">CHIRIȚA: Perdu!... mon odor?... Ah!... vah!... săriți... alergați...</p>
               <p rend="italic">(Se coboară cu Safta în scenă.)</p>
               <p rend="italic">(Arie din “Baba Hârca”: “Săriți... săriți!”)</p>
               <p rend="justify">CHIRIȚA</p>
               <p rend="justify">Săriți, săteni, argați,</p>
               <p rend="justify">Cu toții alergați.</p>
               <p rend="justify">Săriți și-mi ajutați</p>
               <p rend="justify">Copilul să-mi scăpați!</p>
               <p rend="justify">Iată-mă-s în disperare!</p>
               <p rend="justify">Săriți, săriți, alergați.</p>
               <p rend="justify">Guliță-i în pierzare;</p>
               <p rend="justify">Săriți de mi-l scăpați!</p>
               <p rend="justify">COR</p>
               <p rend="justify">Săriți, săteni, argați,</p>
               <p rend="justify">Cu toții alergați.</p>
               <p rend="justify">Săriți de-o ajutați,</p>
               <p rend="justify">Copilul să-i scăpați!</p>
               <p rend="italic">(Toți aleargă pe poartă și apucă pe urmele calului.)</p>
               <p rend="justify">LULUȚA (singură): Vai de mine!... Se vede că-i în primejdie!... Mă duc să caut colonie, că poate să leșine mătușica... (Intră în casă.)</p>
               <p rend="justify">
                  <hi rend="bold">SCENA XI</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=13">modifică</ref>]</p>
               <p rend="bold">LEONAȘ (ivindu-se la poartă) și, pe urmă, LULUȚA</p>
               <p rend="justify">LEONAȘ: Ce i-au apucat de aleargă ca niște nebuni?... Să juri că a lovit strechia pe tot satul... Ian privește cum se-ntrec... Ce văd? două cucoane cu dânșii?... Ce să fie oare?... Ian să întreb la curte... (Vine în scenă.)</p>
               <p rend="justify">LULUȚA (ieșind în cerdac): Iaca colonia... Hai degrabă după dânșii. (Se coboară repede și se întâlnește cu Leonaș.)</p>
               <p rend="justify">LEONAȘ: Luluța!</p>
               <p rend="justify">LULUȚA: Leonaș!... Leonaș aici! A!... (Se aruncă cu bucurie în brațele lui.)</p>
               <p rend="justify">LULUȚA</p>
               <p rend="justify">Tu ești, iubite Leonaș?</p>
               <p rend="justify">LEONAȘ</p>
               <p rend="justify">Eu sunt, iubite îngeraș.</p>
               <p rend="justify">LULUȚA</p>
               <p rend="justify">Nu-i vis?... îmi vine, zău, să plâng.</p>
               <p rend="justify">LEONAȘ</p>
               <p rend="justify">Nu-i vis... în brațe-mi eu te strâng.</p>
               <p rend="italic">(Împreună.)</p>
               <p rend="justify">Ah, ce fericire!</p>
               <p rend="justify">Ce veselă simțire</p>
               <p rend="justify">Simt acum că te-am găsit,</p>
               <p rend="justify">O! scump odor iubit.</p>
               <p rend="justify">Dulcea mângâiere</p>
               <p rend="justify">Gonește-a mea durere,</p>
               <p rend="justify">Și-n rai mult așteptat</p>
               <p rend="justify">Parc-am intrat.</p>
               <p rend="justify">LULUȚA (sărind de bucurie): I!... cât îmi pare de bine c-ai venit, Leonașule... știi? îmi vine să râd și să plâng totodată... De mult nu te-am văzut!</p>
               <p rend="justify">LEONAȘ (cu dragoste): De mult, dragă Luluță... tocmai de când te-a luat cucoana Chirița sub epitropia ei și te-a adus la Bârzoieni.</p>
               <p rend="justify">LULUȚA (ștergându-și ochii): Așa... de la moartea nenecuței.</p>
               <p rend="justify">LEONAȘ: Nu mai plânge, Luluța... că, zău, acuși plâng și eu.</p>
               <p rend="justify">LULUȚA: Cum n-oi plânge dacă de trei ani de zile mă găsesc printre străinii care, pentru că mă văd tristă și pe gânduri, zic că dau semne de nebunie... Ei nu pot înțelege că mi-i dor de nenecuța.</p>
               <p rend="justify">LEONAȘ: Ce spui?... Vrea să zică ești nenorocită în casa Chiriței?</p>
               <p rend="justify">LULUȚA: Apoi judecă tu însuți de pot fi fericită... singură, orfană!... depărtată de toți prietenii copilăriei mele... de tine, Leonaș, care eram deprinsă să te văd în toate zilele în casa maică-mea!...</p>
               <p rend="justify">LEONAȘ: Biata Luluță!... De știam una ca asta... nu mă duceam peste graniță.</p>
               <p rend="justify">LULUȚA: Cum?... ai făcut voiajuri?</p>
               <p rend="justify">LEONAȘ: De cum ne-au despărțit întâmplările... m-am pornit la Paris și am șezut acolo trei ani...</p>
               <p rend="justify">LULUȚA: Trei ani!... încaltea gândit-ai vrodată la mine?</p>
               <p rend="justify">LEONAȘ: Nu o dată... dar totdeauna... Și cum m-am întors în țară, cea întâi dorință a mea a fost ca să te găsesc și să te văd.</p>
               <p rend="justify">LULUȚA: Ce bine-mi pare!... De-acum cred că-i ședea tot cu mine.</p>
               <p rend="justify">LEONAȘ: Numai de mi-a da voie cucoana Chirița.</p>
               <p rend="justify">LULUȚA: De ce nu?... Ce poate s-o supere șederea ta aici?</p>
               <p rend="justify">LEONAȘ: Poate să nu-i vie la socoteală, pentru că, după cum am aflat la Iași de la sărdarul Cuculeț, se vede că Chirița plănuiește ca să te mărite mai târziu cu Guliță.</p>
               <p rend="justify">LULUȚA: Cu Guliță?... Ha, ha, ha, ha... Da nu l-ai văzut cum merge călare? Ha, ha, ha!...</p>
               <p rend="justify">LEONAȘ: Cum?... Ce are a face?</p>
               <p rend="justify">LULUȚA: După dânsul aleargă acu tot satul: îl hăituiește.</p>
               <p rend="justify">LEONAȘ (cu mirare): Nu te înțeleg... Dar oare ce s-aude?</p>
               <p rend="italic">(Zgomot afară.)</p>
               <p rend="justify">LULUȚA: Or fi hăitașii lui Guliță... (Merge în fund și caută între culise.) Dar iată-i... ei sunt... aduc vânatul aici... Hai degrabă, Leonaș, să ne ascundem cole în boschet. (Merg amândoi în boschet.)</p>
               <p rend="justify">
                  <hi rend="bold">SCENA XII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=14">modifică</ref>]</p>
               <p rend="bold">LULUȚA și LEONAȘ (în boschet), ȚĂRANII</p>
               <p rend="italic">(aduc pe Guliță leșinat și-l așează pe un scaun în fața publicului),</p>
               <p rend="justify">CHIRIȚA, SAFTA, ȘARL, ION (vin plângând împrejurul lui Guliță)</p>
               <p rend="italic">(Aria din “Baba Hârca”: “Bobii hai, bobii na”)</p>
               <p rend="justify">COR</p>
               <p rend="justify">Vai de el, a murit!</p>
               <p rend="justify">Iată-l.</p>
               <p rend="justify">Calul rău l-a bușit!</p>
               <p rend="justify">Iată-l.</p>
               <p rend="justify">A murit, a murit,</p>
               <p rend="justify">Iată-l!</p>
               <p rend="justify">CHIRIȚA(cu deznădăjduire)</p>
               <p rend="justify">A murit Gugulea meu!</p>
               <p rend="justify">COR</p>
               <p rend="justify">Ierte-l, ierte-l Dumnezeu!</p>
               <p rend="justify">CHIRIȚA (bocind): Gulița mamei!... Gugulița nineacăi... cât era el de frumușel... cât era de sprintinel, ș-acum iată-l țeapăn... bujorașu mamei... l-am pierdut!...</p>
               <p rend="justify">LULUȚA și LEONAȘ (în parte, speriați): A murit!</p>
               <p rend="justify">ȘARL (apropiindu-se de Guliță): No... taci, madam cocona... că el nu-i murit... traiesc bine. (Caută să-l dezleșine.)</p>
               <p rend="justify">CHIRIȚA: N-o murit!... ești sigur, monsiu Șarlă... Ah, aș fi în stare să mă duc la Ierusalim pe gios cu traista-n cap. (Bocind cu bucurie.) Îngerașu mamei!... n-o murit!...</p>
               <p rend="justify">ȘARL: Destul țipat acum... asurzit la mine. Apă de colonie este?</p>
               <p rend="justify">CHIRIȚA: Na flacornul meu... dă-i la nas... Gugulița mamei... (Furioasă.) Ei las’, bade Ioane, că te-oi drege eu.</p>
               <p rend="justify">ȘARL (punând flaconul sub nasul lui Guliță): Enfin!... voilà qu’il revient, son nez remue!</p>
               <p rend="justify">CHIRIȚA: Son nez remue?... quel bonheur!... Cher Goulitze!... il a mangé une terrible... comment dites-vous en français?... une terrible... trântă!</p>
               <p rend="justify">GUGULIȚĂ (trezindu-se, cu glasul slab): Trântision.</p>
               <p rend="justify">TOȚI: A!...</p>
               <p rend="justify">CHIRIȚA: Trântision!... o înviet franțuzește! Gugulița nineacăi!...</p>
               <p rend="italic">(Îl strânge în brațe.)</p>
               <p rend="justify">LEONAȘ, LULUȚA (în boschet): Trântision? Ha, ha, ha, ha.</p>
               <p rend="justify">CHIRIȚA: Cine chicotește aici?... (Aleargă furioasă în boschet.) Luluța cu un cavaler!... Ce faci aici, dimoni?... și d-ta, cuconașule, cine ești?... ce cauți? ce vrei?</p>
               <p rend="justify">LEONAȘ (ieșind din boschet): Cucoană Chiriță... mai întâi mă închin cu supunere.</p>
               <p rend="justify">CHIRIȚA: Și al doile?</p>
               <p rend="justify">LEONAȘ: Al doile nu lipsesc a cerceta despre întregimea fericirii sănătății d-tale, ca aflând...</p>
               <p rend="justify">CHIRIȚA (de tot furioasă): Și al treile?</p>
               <p rend="justify">LULUȚA: Al treile vei ști că d-lui îi Leonaș, prietenul meu din copilărie.</p>
               <p rend="justify">CHIRIȚA: Leonaș?... A! d-ta ești domnu Leonaș?... mă bucur... Ieși afară din ogradă, nerușinatule.</p>
               <p rend="justify">LULUȚA: Să iasă?... de ce să iasă?</p>
               <p rend="justify">CHIRIȚA: Te-oi învăța eu să râzi de Guliță... Auzi, mă rog?... Vine pe furiș în casa mea și în loc să mă mângâie la supărare... îi vine chef de râs?... ghidi ștrengar!</p>
               <p rend="justify">LEONAȘ: Cucoană Chiriță... mai întâi...</p>
               <p rend="justify">CHIRIȚA: Întâi, al doile ș-al treile... ieși afară... cară-te... cât e treaba cu cinste... să nu te mai văd... Auzi? un chichirneț acolo!...</p>
               <p rend="justify">LEONAȘ (mânios): Ian ascultă, Bârzoaio, ai noroc că ești de când Papură-Vodă... c-apoi...</p>
               <p rend="justify">CHIRIȚA: Minciuni spui... că tocmai ieri am împlinit 35 de ani.</p>
               <p rend="justify">ȘARL (în parte): Oh! elle est bonne celle la.</p>
               <p rend="justify">LEONAȘ: 35 fără miercuri, fără vineri și fără sâmbete.</p>
               <p rend="justify">CHIRIȚA: Ce-ai zis?... îmi lipsesc sâmbetele? (Către țărani.) Mări ia împingeți-l, măi, de spate pe poartă, să-l învăț eu a vorbi cu isprăvnicesele.</p>
               <p rend="italic">(Țăranii vor să se repeadă asupra lui Leonaș.)</p>
               <p rend="justify">LEONAȘ (scoțând un pistol): Să nu vă mișcați, că dau.</p>
               <p rend="justify">GUGULIȚĂ (ascunzându-se după Chirița): Neneacă... ne-mpușcă!</p>
               <p rend="justify">CHIRIȚA (ascunzându-se după Safta): Vai de mine, c-aista-i volintir!</p>
               <p rend="justify">SAFTA (ascunzându-se după Șarl): Nu lăsa, monsiu Șarlă.</p>
               <p rend="justify">ȘARL (alergând înaintea lui Leonaș): Arrêtez, monsieur...</p>
               <p rend="justify">LULUȚA (lângă Leonaș): Leonaș, te rog... nu face vro nenorocire.</p>
               <p rend="justify">LEONAȘ: N-ai nici o frică, Luluță. Cât pentru d-ta, Chirițoaio... scrie-n frunte ce-ți spun: de azi înainte te așteaptă la toate șotiile din partea mea.</p>
               <p rend="justify">CHIRIȚA: Nu-mi pasă, că-s isprăvniceasă.</p>
               <p rend="justify">LEONAȘ: Tu, Luluță dragă... fii liniștită, c-oi priveghe totdeauna asupra ta. Adio... (Sărută pe Luluța și se depărtează spre fund.) Să ne vedem sănătoși, Bârzoaie.</p>
               <p rend="justify">CHIRIȚA: Ba să te văd, când te-oi chema eu...</p>
               <p rend="italic">(Împreună.)</p>
               <p rend="justify">LEONAȘ: (Arie din ““Baba Hârca: “Dar ce este, ce-ntâmplare”)</p>
               <p rend="justify">Lasă, lasă, Chirițoaie,</p>
               <p rend="justify">Babă-Cloanță, ră strigoaie.</p>
               <p rend="justify">Îi păți tu, vai de tine,</p>
               <p rend="justify">Multe șotii de la mine!</p>
               <p rend="justify">CHIRIȚA și CORUL</p>
               <p rend="justify">Cale bună, sprâncenată,</p>
               <p rend="justify">Mergi la dracu, să-i fii plată;</p>
               <p rend="justify">Și să nu dai ochi cu mine,</p>
               <p rend="justify">Că-i păți, zău, o rușine.</p>
               <p rend="justify">LULUȚA (căutând să împace pe Leonaș)</p>
               <p rend="justify">Mergi, iubite,-n cale bună...</p>
               <p rend="justify">Nu te pune c-o nebună.</p>
               <p rend="justify">ȘARL (căutând să împace pe Chirița)</p>
               <p rend="justify">Non te superi de mânie...</p>
               <p rend="justify">Non te-apuc l’apoplexie.</p>
               <p rend="justify">(Împreună.)</p>
               <p rend="justify">LEONAȘ</p>
               <p rend="justify">Lasă, lasă, Chirițoaie etc.</p>
               <p rend="justify">CHIRIȚA și CORUL</p>
               <p rend="justify">Cale bună, sprâncenată etc.</p>
               <p rend="italic">(Leonaș iese.)</p>
               <p rend="justify">
                  <hi rend="bold">SCENA XIII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=15">modifică</ref>]</p>
               <p rend="bold">Cei dinainte, in afară de LEONAȘ</p>
               <p rend="justify">CHIRIȚA: S-o dus volintiriu?</p>
               <p rend="justify">ȚĂRANII: S-a dus.</p>
               <p rend="justify">CHIRIȚA: De-acum hai să ne ducem și noi la târg ca să ne punem în siguranție... Ioane, gata-s trăsurile?</p>
               <p rend="justify">ION: Gata, cucoană.</p>
               <p rend="justify">CHIRIȚA: Du-te de zi jăndarilor să vie aici cu săbiile scoase... (Ion iese.) Cumnățică, pune la cale să ducă lucrurile la trăsură... (Safta intră în casă.) Și voi, na doi fifirigi... să beți în sănătatea boieriului.</p>
               <p rend="justify">ȚĂRANII: Să trăiască boierul ispravnic!</p>
               <p rend="justify">CHIRIȚA: Amin!</p>
               <p rend="italic">(Jandarmii intră pe poartă cu săbiile scoase și stau în fund. Safta vine aducând șapca lui Guliță și capela Luluței. Câteva slugi ies totodată din casă purtând geamandanuri, cutii și saltele și se îndreaptă spre poartă.)</p>
               <p rend="justify">CHIRIȚA: Iaca și jandarii... iaca și lucrurile... suntem gata ca ș-un purces... Haideți de-acum... Guliță, dă brațul Luluței... Monsieur Charles, je vous prie a la bracette.</p>
               <p rend="justify">ȘARL: Comment?... vraiment, nous partons?</p>
               <p rend="justify">CHIRIȚA: Oui, nous lavons le barile.</p>
               <p rend="justify">ȘARL: Le baril?</p>
               <p rend="justify">CHIRIȚA (cu nerăbdare): Oui... nous lavons le baril... spălăm putina... quoi... nous disons comme ça en moldave.</p>
               <p rend="justify">ȘARL: Ah! (În parte.) C’est égal, elle m’agace de plus en plus.</p>
               <p rend="justify">GUGULIȚĂ: Neneacă... da nu iei ș-un curcan fript la drum?</p>
               <p rend="justify">CHIRIȚA: Iaca că era să uit curcanu cel bătrân... Ioane, ie curcanu să-l duci boieriului.</p>
               <p rend="justify">ION (iese): Îndată, cucoană... (Vine aducând un curcan în brațe.)</p>
               <p rend="justify">CHIRIȚA: Hai... (Cu entuziasm.) La isprăvnicie!</p>
               <p rend="justify">COR (Arie “Sonni la trompa-ntrepida”)</p>
               <p rend="justify">CHIRIȚA, SAFTA, ȘARL, GUGULIȚĂ</p>
               <p rend="justify">Hai la isprăvnicie,</p>
               <p rend="justify">În slavă, avuție</p>
               <p rend="justify">Și-n lungă veselie</p>
               <p rend="justify">De-acuma să trăim!</p>
               <p rend="justify">ȚĂRANII</p>
               <p rend="justify">A voastr-isprăvnicie</p>
               <p rend="justify">Ferice să vă fie.</p>
               <p rend="justify">Bună călătorie</p>
               <p rend="justify">Cu toții vă dorim.</p>
               <p rend="justify">CHIRIȚA</p>
               <p rend="justify">Ah! sunt isprăvniceasă!</p>
               <p rend="justify">Parcă-s împărăteasă.</p>
               <p rend="justify">Aferim, moțpăneasă!</p>
               <p rend="justify">Chirițo, aferim!</p>
               <p rend="justify">Ah!</p>
               <p rend="italic">(În repriza corului, jandarmii pornesc înainte; după ei, Luluța cu Guliță, pe urmă Șarl dând brațul Chiriței și Saftei și, în sfârșit, Ion purtând curcanul. Marș general. Țăranii aruncă cușmele în sus.)</p>
               <p rend="italic">(Cortina cade.)</p>
               <p rend="justify">ACTUL II[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=16">modifică</ref>]</p>
               <p rend="justify">Teatrul reprezintă salonul Chiriței, cu cinci uși: una în fund care duce afară și câte două de fiecare parte. O canapea în stânga pe planul I, jilțuri, scaune ș.c.l.</p>
               <p rend="italic">(Scena se petrece într-un târg din ținut.)</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=17">modifică</ref>]</p>
               <p rend="italic">(Air “Des Compliments”)</p>
               <p rend="justify">CHIRIȚA (pe canapea)</p>
               <p rend="justify">Iată-mă-s isprăvniceasă!</p>
               <p rend="justify">Dorul meu s-a împlinit.</p>
               <p rend="justify">Ce vis (bis) frumos și fericit!</p>
               <p rend="justify">M-am făcut cea mai aleasă</p>
               <p rend="justify">Și tot neamul mi-am mărit.</p>
               <p rend="justify">Ce vis (bis) frumos și fericit!</p>
               <p rend="justify">Toată lumea mi se-nchină,</p>
               <p rend="justify">Căci aice eu domnesc,</p>
               <p rend="justify">Și din oricare pricină</p>
               <p rend="justify">Eu întâi mă folosesc.</p>
               <p rend="justify">Păstrăvi buni și căprioare,</p>
               <p rend="justify">Căpățâne de zahar,</p>
               <p rend="justify">Juvaeruri, bani, odoare...</p>
               <p rend="justify">Toate le primesc în dar!</p>
               <p rend="justify">Iată-mă-s isprăvniceasă!</p>
               <p rend="justify">Ș.c.l., ș.c.l.</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=18">modifică</ref>]</p>
               <p rend="bold">CHIRIȚA, ION (în livrea)</p>
               <p rend="justify">ION: Cucoană... cucoană... jidovii cei cu pricina de ieri au adus zece căpățâni de zăhar.</p>
               <p rend="justify">CHIRIȚA: Numai?... târtanii dracului... tot șaferi!... De unde făgăduise 12 căpățâni... Las’ că mi-or mai căde ei la mână...</p>
               <p rend="justify">ION: Să le primesc?</p>
               <p rend="justify">CHIRIȚA: Auzi vorba?... Du-le în cămară!</p>
               <p rend="italic">(Ion iese și începe a căra căpățânile prin fundul scenei câte două, două. El le duce în odaia din fund în stânga și, de câte ori trece, numără tare căpățânile, zicând: două, patru, șase, opt, zece.)</p>
               <p rend="justify">CHIRIȚA (în parte): Dulce-i viața de isprăvniceasă!... zăhărită viață!... Ai jandari la poartă, la scară, la ușă... și când ieși la plimbare, ai alai pe lângă trăsură... Cu toate aceste de m-aș porni mai degrabă la Paris!... că m-am săturat de Moldova... of! de-ar veni azi monsiu Șarlă de la Ieși să-mi aducă pasportu, m-aș porni cu nepusă masă... Pune-ți în gând efect ce-oi să fac la Paris ca isprăvniceasă... Oi să le par franțuzilor cât...</p>
               <p rend="justify">ION (trecând prin fund): Două!</p>
               <p rend="justify">CHIRIȚA (întorcându-se): Ce?</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=19">modifică</ref>]</p>
               <p rend="bold">CHIRIȚA, BÂRZOI (iese din odaia din stânga, cea de pe planul I. El poartă șapcă de aghiotant și un palton cu bumbi mari cât niște farfurioare.)</p>
               <p rend="justify">BÂRZOI (intrând): Ardă-le focu straie nemțești, că-mi vin de hac!</p>
               <p rend="justify">CHIRIȚA: Da bine, frate, încă nu te-ai mai dus la canțelerie?</p>
               <p rend="justify">BÂRZOI: Apoi dă!... de când m-ai scos din minte ca să mă schimosești în starie strâmte, pun câte două ceasuri până mă-mbrac... și ian privește ce seamăn... cu bumbii iști mari?... Parcă-s un negustor de farfurii.</p>
               <p rend="justify">CHIRIȚA: Ian taci, taci... că de-o mie de ori te prinde mai bine așa, decât cu anteriu și cu giubeaua... încalte mai sameni a ispravnic... dar înainte parcă erai un lăutar din tarafu lui Barbu... știi? cel cu naiu.</p>
               <p rend="justify">BÂRZOI: Ai vorbit de te-ai prichit. Măcar!... ce-mi mai bat eu capul să te-aduc la cunoștință!... De când te-ai făcut isprăvniceasă... nu ți-o rămas fire de minte în cap nici măcar...</p>
               <p rend="justify">ION (trecând): Patru.</p>
               <p rend="justify">CHIRIȚA (mânioasă): Ce face?</p>
               <p rend="justify">BÂRZOI (văzând căpățânile): Ce-s aeste, Ioane?</p>
               <p rend="justify">ION: Peșcheșu jidovilor celor cu pricina... zece căpățâni.</p>
               <p rend="justify">BÂRZOI (Chiriței): Socot că nu te-ai mai jălui că n-ai zahar... Hai, apucă-te de dulceți.</p>
               <p rend="justify">CHIRIȚA: Eu? să fac dulceți?... Ai nebunit?</p>
               <p rend="justify">BÂRZOI: D-apoi cine?... eu?</p>
               <p rend="justify">CHIRIȚA: Facă cumnățica Safta, soră-ta... da eu știu că nu mi-oi pârli fața la foc.</p>
               <p rend="justify">BÂRZOI: Ce față?... ce față?... Da pân-acum, mă rog, cum ți-ai pârlit-o ca toate celelalte gospodine din târg?</p>
               <p rend="justify">CHIRIȚA: Pân-acu nu eram isprăvniceasă... de asta... înțelesu-m-ai?</p>
               <p rend="justify">BÂRZOI: Ard-o focu isprăvnicie!... că mare belea-i pe capul meu!... De când m-o împins păcatele să fiu în slujbă... tot dojane primesc de la departament...</p>
               <p rend="justify">CHIRIȚA: Dojane?</p>
               <p rend="justify">BÂRZOI: Asta n-ar fi nimică... dar ați căpchiet cu toții în casă... ba încă m-ați căpchiet și pe mine!</p>
               <p rend="justify">CHIRIȚA: Ce te-o apucat azi?</p>
               <p rend="justify">BÂRZOI: Las’ că d-neei cucoana nu se mai catadicsește să caute de gospodărie... să facă cozonaci, pască, păstrămuri, dulceți, vutci, vișinapuri... ca la casa omului... sau măcar să-mi facă la masă vrun cheșchet, vro plachie, vro musaca, vro capama, vro paclava... vro ciulama... bucate creștinești... sănătoase și ușoare... unde!... șede toată ziua pe tandur, la tualetă, și din blanmanjele, din bulionuri, din garnituri nemțești nu mă slăbește... auzi?... blanmanjele?... bulionuri?... Borș și alivenci... că cu astea am crescut în casa părintească...</p>
               <p rend="justify">CHIRIȚA: Iar o început litopisițu!</p>
               <p rend="justify">BÂRZOI: Ș-apoi și alt păcat... a luat obicei să aducă la sfârșitul mesei păhăruțe verzi cu apă caldă... cică așa-i moda la Ieși... de-și spală gura unii dinaintea altora... și nu-i zi în care să nu mă-nșel... și să nu beau apă caldă!</p>
               <p rend="justify">CHIRIȚA (publicului, arătând pe Bârzoi cu dispreț): Priviți-l, mă rog!</p>
               <p rend="justify">BÂRZOI: Și când ar fi numai atâta... d-apoi de-acole... cheltuieli, nu șagă... pe mobili nouă cu lastic... pe trăsuri de cele cu fundu la pământ... pe straie cu fir la slugi... pe lampe de cele cu apă... pe fleacuri... capele... rochii cu jiletce... cușme jidovești de ascuns mâinile iarna... conțerturi de strâns talia... Cine le mai poate înșira?... Da-i lipsă de păsări în ogradă... da-i cămara pustie... aș!... ce-i pasă cucoanei!... când o cauți... unde-o găsești?! la șandra mandra.</p>
               <p rend="justify">CHIRIȚA: Șandra mandra?</p>
               <p rend="justify">BÂRZOI: Dar... cea care vinde rochii și capele... Sărmană Chiriță! ai nebunit la bătrânețe, fata mea!</p>
               <p rend="justify">CHIRIȚA: Ian... nu mai bodogăni... că parcă ești o moară stricată... Mai bine du-te la canțelerie, că te-or fi așteptând împricinații.</p>
               <p rend="justify">ION (trecând): Zece!</p>
               <p rend="justify">BÂRZOI (tresărind): Zece împricinați?...</p>
               <p rend="justify">CHIRIȚA: Ha, ha, ha, ha... S-o spăriet ispravnicu de treabă multă. Hai... cară-te și vină mai devreme acasă, că astăzi avem musafiri.</p>
               <p rend="justify">BÂRZOI: Ce musafiri?</p>
               <p rend="justify">CHIRIȚA: Ai uitat că dăm masă mare astăzi... de ziua bună că mă duc la Paris și că logodim pe Guliță cu Luluța?</p>
               <p rend="justify">BÂRZOI: Ba că să zici... altă nebunie!</p>
               <p rend="justify">CHIRIȚA: Nebunie?</p>
               <p rend="justify">BÂRZOI: Guliță-i prea tânăr.</p>
               <p rend="justify">CHIRIȚA: Cu atâta mai bine... însuratu de dimineață și mâncatu devreme...</p>
               <p rend="justify">BÂRZOI: Și Luluța-i bolnavă... pătimașă... are toane de nebunie. N-o vezi toată ziua cum necăjește biata mâță din casă?... Cum o să-mi dau eu băietu... bunătate de odor în mâinile ei?</p>
               <p rend="justify">CHIRIȚA: Cu adevărat îi cam lipsită acu... dar i-a trece... Când o ave un bărbat n-a mai bate mâțile.</p>
               <p rend="justify">BÂRZOI: Da de unde știi că s-o îndrepta?</p>
               <p rend="justify">CHIRIȚA: Știu, că doar și mie-mi erau dragi mâțile pân-a nu mă mărita... și cum te-am văzut pe d-ta, nu m-am mai uitat la ele... Ș-apoi s-o îndrepta, nu s-o îndrepta... vrei să pierdem zezstrea Luluței de la mână?</p>
               <p rend="justify">BÂRZOI: Ei, bine... treacă pentru logodnă... dar la Paris ce ai să cauți?</p>
               <p rend="justify">CHIRIȚA: Să mă primblu... să mă mai răcoresc, că m-am uscat aici în provinție.</p>
               <p rend="justify">BÂRZOI (pufnind): Ba că chiar... se vede că nu te-ai uitat de mult în oglindă!</p>
               <p rend="justify">CHIRIȚA: M-am uscat îți zic... și de nu m-oi porni degrabă... să știi că-mi vine ipohondrie... (Țipând.) Of! că nu mai pot trăi în țara asta!...</p>
               <p rend="justify">BÂRZOI: Taci, soro... nu răcni așa, că te-aude musafirul... Du-te și la Beligrad dacă vrei.</p>
               <p rend="justify">CHIRIȚA: Musafiriu? ofițeriu?... cu adevărat?...</p>
               <p rend="justify">BÂRZOI: De treabă ofițer, să-ți spun drept!... De aseară de când a tras în gazdă la noi... tot părinte ispravnice mi-a zis.</p>
               <p rend="justify">CHIRIȚA: Nu ți-o spus cu ce treabă o venit aici?</p>
               <p rend="justify">BÂRZOI: Nu... dar l-am priceput eu... Pare-mi-se că-i trimis tiptil ca să cerceteze starea isprăvniciilor.</p>
               <p rend="justify">CHIRIȚA: Dacă-i așa... de ce șezi și nu te duci la canțelerie?... că-s aproape de 12.</p>
               <p rend="justify">BÂRZOI: Iaca mă duc... doar nu dau tătarii... însă ian ascultă, soro: cată să fie masa gata mai devreme, că eu nu-s deprins nemțește.</p>
               <p rend="justify">CHIRIȚA: Înainte de 5 ceasuri nu se poate.</p>
               <p rend="justify">BÂRZOI: La 5?... când se pun boierii la cărți?</p>
               <p rend="justify">CHIRIȚA: Așa-i moda la Ieși.</p>
               <p rend="justify">BÂRZOI: Sta-i-ar în gât cine-o mai scornit-o!... (Iese furios prin fund.)</p>
               <p rend="justify">CHIRIȚA (singură): Ei!... geaba, geaba!... cât îmi bat eu capul să-l mai cioplesc... să-l mai chilesc... pace!... îi stă rugina de-o șchioapă la ceafă. Ce deosebire cu musafiriu nostru! îl cunoști cât de colo că-i civilizat... Iaca, de pildă aseară, când am luat ceaiu... ofițeriu și-o pus frumușel zăharu-n ceașcă cu cleștele cel de argint... da d-lui... las’ că bodogănește că n-ar trebui să deie ceai la iuli, pe călduri... dar ce face?... ie zăharu cu degetele din zăharniță ș-apoi îl pune în clește... încât îmi vine așa paracsân!... Îmi era mai mare rușinea de ofițer aseară... (Către public.) mai ales că... știți una? îmi face curte moțpanu... ce vă spune Chirița!</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=20">modifică</ref>]</p>
               <p rend="bold">CHIRIȚA, LEONAȘ (îmbrăcat în uniformă de ofițer și purtând mustăți mincinoase, iese din odaia din dreapta, cea de pe planul I)</p>
               <p rend="italic">(Arie din “Rămășag”: “Am înghețat”)</p>
               <p rend="justify">CHIRIȚA (în parte)</p>
               <p rend="justify">Iată-l, valeu!</p>
               <p rend="justify">Fără să vreu</p>
               <p rend="justify">Simt acum, zău,</p>
               <p rend="justify">Că mă roșesc!</p>
               <p rend="justify">Mii de furnici,</p>
               <p rend="justify">De tricolici,</p>
               <p rend="justify">De vârcolici</p>
               <p rend="justify">Vai! mă muncesc!</p>
               <p rend="justify">LEONAȘ (în parte)</p>
               <p rend="justify">Iat-o, valeu!</p>
               <p rend="justify">Fără să vreu</p>
               <p rend="justify">Baba mereu</p>
               <p rend="justify">O întâlnesc.</p>
               <p rend="justify">Mă jur aici,</p>
               <p rend="justify">Ca tricolici</p>
               <p rend="justify">Ca vârcolici,</p>
               <p rend="justify">Să o muncesc!</p>
               <p rend="justify">CHIRIȚA: Bună dimineața... bonjur, monsie... Cum ai petrecut noaptea?</p>
               <p rend="justify">LEONAȘ: Sărut mâinile... cât se poate de bine... mai ales că am avut un vis de minune.</p>
               <p rend="justify">CHIRIȚA (cochetând): Îi fi visat poate că te-ai făcut ghinărar.</p>
               <p rend="justify">LEONAȘ: Atâta nu-i nimică.</p>
               <p rend="justify">CHIRIȚA: Crai poate?</p>
               <p rend="justify">LEONAȘ (apropiindu-se și luând pe Chirița de mână): Crai?... cum o înțelegi vorba asta, cuconiță?</p>
               <p rend="justify">CHIRIȚA: Cum ți-a plăcea mai bine d-tale.</p>
               <p rend="justify">LEONAȘ: Dar... dacă mi-ar plăcea să mă fac puțintel... crai... în minutul acesta... nu te-ai supăra?</p>
               <p rend="justify">CHIRIȚA (coborând ochii și trăgându-și mâna): Vai de mine, că reci ți-s mâinile...</p>
               <p rend="justify">LEONAȘ: Dovadă că mi-i inima fierbinte.</p>
               <p rend="justify">CHIRIȚA: A fi, că-i lumea ră... dar ce vis zici c-ai avut?</p>
               <p rend="justify">LEONAȘ: O bazaconie din ceea lume. Pune-ți în gând că parcă mă furase o zână și mă dusese într-o grădină plină de păsări galbene.</p>
               <p rend="justify">CHIRIȚA: Or fi fost canari.</p>
               <p rend="justify">LEONAȘ: Canari... ganguri... nu-ți pot spune... dar ce-i curios, că toate se închinau la mine și-mi cântau ia așa (imitând un canar) chiriririririța... chiriririririiiița...</p>
               <p rend="justify">CHIRIȚA: Chirița?... Ei, apoi era canar... și, zău, pomenea numele meu, Chiririririiița?...</p>
               <p rend="justify">LEONAȘ: Te îndoiești?... (Caută cu dragoste la Chirița și oftează.)</p>
               <p rend="justify">CHIRIȚA (coboară ochii): Ba... nu... dimpotrivă mai vârtos... dar mă mir de unde și până unde?... nu pot înțelege ce însemnează...</p>
               <p rend="justify">LEONAȘ: Nu înțelegi că am adormit cu gândul la mata?</p>
               <p rend="justify">CHIRIȚA: Asta mă flatarisește... domnule... (cu pudoare), însă nu se cade să mi-o spui nitam, nisam... tronc în obraz...</p>
               <p rend="justify">LEONAȘ (făcând că-i deznădăjduit): Vai de mine!... poate că te-am supărat cu vorbele mele?...</p>
               <p rend="justify">CHIRIȚA: Ce se potrivește!... Nu se supără Chirița cu una, cu două... dar trebuie să socotești că-s o ființă gingașă... impresionabilă... sentimentabilă...</p>
               <p rend="justify">LEONAȘ (în parte): Iaca, frate!... și ea vorbește limba cea nouă cu bibiluri.</p>
               <p rend="justify">CHIRIȚA: Trebuie să socotești că cuvintele d-tale pot să mă scoată din sărite și să-mi pricinuiască un nicsis...</p>
               <p rend="justify">LEONAȘ: Un nicsis?... Ah, scumpa mea cucoană Chiriță hăi!... crede-mă că de când sunt în lume n-am întâlnit un ipochimen atât de nostim ca mata...</p>
               <p rend="justify">CHIRIȚA (cu dragoste): Să mă vezi moartă?</p>
               <p rend="justify">LEONAȘ: Să te văd... și când ai ști!... când ai pricepe zguduiturile inimii mele!... Știi?... parcă se tot cutremură pământul!</p>
               <p rend="justify">CHIRIȚA (cu dragoste): Să mă vezi pe năsele?</p>
               <p rend="justify">LEONAȘ: Să... M-ai fermecat... m-ai scos din simțiri... căci când te zăresc... ia așa-mi scapără pe dinaintea ochilor... să juri că ești un fulger... o trăsnită...</p>
               <p rend="justify">CHIRIȚA: Trăsnită?...</p>
               <p rend="justify">LEONAȘ: Ba nu, trăsnit... m-a luat gura înainte... Ah! Chirițoaie, ești o zână.</p>
               <p rend="justify">CHIRIȚA (cochetând): Ian las’.</p>
               <p rend="justify">LEONAȘ: Un muțun...</p>
               <p rend="justify">CHIRIȚA: Ei...</p>
               <p rend="justify">LEONAȘ: O zarnacade.</p>
               <p rend="justify">CHIRIȚA (bucuroasă): O acade? O zarnacade? ah!</p>
               <p rend="justify">LEONAȘ: Chirițoaio, Bârzoaio, dacă mă iubești... dă-mi portretul matale.</p>
               <p rend="justify">CHIRIȚA: Da cum, Doamne, iartă-mă?... așa îndată?</p>
               <p rend="justify">LEONAȘ: Dă-mi-l... ori mă-mpușc în ochii matale cei verzi...</p>
               <p rend="italic">(Scoate un pistol de ciocolată.)</p>
               <p rend="justify">CHIRIȚA (speriată): Vai de mine că avan mai ești!... (Scoțând un portret mare din sân și dându-l lui Leonaș.) Na, frate, și nu face păcat.</p>
               <p rend="justify">LEONAȘ: Ah!... Chirițoaie... să fii blagoveștită în vecii vecilor că m-ai scăpat de la moarte... (Mușcă pistolul, în parte.) Bună ciocolată!</p>
               <p rend="justify">CHIRIȚA (în parte): Ei, apoi mi-i drăguț și pace...</p>
               <p rend="italic">(Arie din “Doi morți”: “Ia țiganca maladaia”)</p>
               <p rend="justify">LEONAȘ (cu foc)</p>
               <p rend="justify">Ah, Chirițo, scumpă zână,</p>
               <p rend="justify">De-acum ești a mea stăpână.</p>
               <p rend="justify">Și-n veci te-oi iubi!</p>
               <p rend="justify">CHIRIȚA (cu dragoste)</p>
               <p rend="justify">Ah și eu, zău, totodată</p>
               <p rend="justify">Cu-a mea dragoste-nfocată</p>
               <p rend="justify">Nici că te-oi slăbi.</p>
               <p rend="italic">(Se îmbrățișează cu foc.)</p>
               <p rend="italic">(Împreună.)</p>
               <p rend="justify">LEONAȘ (în parte)</p>
               <p rend="justify">Vai! băborniță bătrână,</p>
               <p rend="justify">Bine că te-am pus la mână.</p>
               <p rend="justify">Cum te-oi mai suci!</p>
               <p rend="justify">CHIRIȚA (în parte)</p>
               <p rend="justify">Bine că l-am pus la mână...</p>
               <p rend="justify">De-acum sunt a lui stăpână...</p>
               <p rend="justify">Cât l-oi mai iubi!</p>
               <p rend="italic">(Leonaș o strânge tare pe Chirița în brațe. Chirița se smucește rușinoasă.)</p>
               <p rend="justify">CHIRIȚA: Ah... Leonaș... te rog... menajarisește-mă... nu face abuz de slăbiciunea unei gingașe ființe: dacă mă iubești... dacă-ți sunt scumpă... fii delicat... nu mă opri mai mult... lasă-mă să fug... că mă muncește cugetul...</p>
               <p rend="italic">(Se tot trage îndărăt.)</p>
               <p rend="justify">LEONAȘ (fără a să mișca din loc, în parte): Du-te la Bender, rusalie.</p>
               <p rend="italic">(Împreună.)</p>
               <p rend="justify">LEONAȘ</p>
               <p rend="justify">Vai, băborniță bătrână.</p>
               <p rend="justify">CHIRIȚA</p>
               <p rend="justify">Bine că l-am pus la mână.</p>
               <p rend="italic">(Chirița iese în stânga, fugind și aruncând o sărutare lui Leonaș care pufnește de râs.)</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=21">modifică</ref>]</p>
               <p rend="justify">LEONAȘ: Ha, ha, ha, ha!... încă așa babă strechiată!... Auzi?... ha, ha, ha... Cică să nu fac abuz!... (Imitând pe Chirița.) “Ah, Leonaș... dacă mă iubești... menajarisește-mă... lasă-mă să fug... mă muncește cugetul...” Ha, ha, ha... bine că i-am prins portretul la mână... de-acum îi la cheremul meu... A! Chirițoaie, m-ai alungat de la Bârzoieni?... te-oi învăța eu... Am jurat să-i joc feste peste feste... și văd că pân-acum îmi merge bine... Baba nu mă cunoaște sub uniforma asta militărească... ea mă crede că-s ofițer... minunat!... De m-aș putea încalte întâlni cu Luluța... A!... iat-o... (Se trage mai deoparte în fund și privește cu dragoste la Luluța.)</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=22">modifică</ref>]</p>
               <p rend="bold">LEONAȘ, LULUȚA (intră pe ușa din fund, ținând o mâță în brațe)</p>
               <p rend="justify">LULUȚA (dezmierdând mâța și nevăzând pe Leonaș)</p>
               <p rend="italic">(Arie nouă)</p>
               <p rend="justify">Frumușică mâțișoară,</p>
               <p rend="justify">Cu-a ta mică unghișoară</p>
               <p rend="justify">Apără-mă ne-ncetat</p>
               <p rend="justify">De oricare-amorezat.</p>
               <p rend="justify">Dar pe cel ce-mi place mie,</p>
               <p rend="justify">Pe iubitul Leonel,</p>
               <p rend="justify">Să-l dezmierzi cu bucurie</p>
               <p rend="justify">Și să-i torci, torci frumușel.</p>
               <p rend="justify">Fă-i miau, miau, pisică dragă,</p>
               <p rend="justify">Ca să-i dai să înțeleagă</p>
               <p rend="justify">Că-a lui ființă-mi este dragă...</p>
               <p rend="justify">Că ne-ncetat gândesc la el.</p>
               <p rend="justify">LEONAȘ (în parte): Draga Luluță!... gândește la mine... (Tare.) Miau, miau...</p>
               <p rend="justify">LULUȚA (tresărind): Ce-i?... (Văzând pe Leonaș, se uimește.) Dnul ofițer!...</p>
               <p rend="justify">LEONAȘ: Eu... Luluță... nu mă cunoști?</p>
               <p rend="justify">LULUȚA (cu sfială): Nu... domnule...</p>
               <p rend="justify">LEONAȘ (scoțându-și mustățile): Uită-te bine la mine.</p>
               <p rend="justify">LULUȚA (veselă): Leonaș! (Se aruncă în brațele lui.) Tu aici?... în uniformă?... (Scapă mâța.)</p>
               <p rend="justify">LEONAȘ: Mai încet... să nu ne-audă baba... Am împrumutat straiele unui prieten ca să pot intra în casa Chiriței și să mă apropiu de tine.</p>
               <p rend="justify">LULUȚA: Și nu te-a cunoscut mătușica?</p>
               <p rend="justify">LEONAȘ: Nu... că almintere mă da afară... ca la Bârzoieni... îți aduci aminte, dragă Luluțică?... Știi tu că de-atunci îs șase luni?</p>
               <p rend="justify">LULUȚA: Cui o spui, Leonaș dragă?... Am numărat zilele pe degete în toată vremea cât nu te-am văzut.</p>
               <p rend="justify">LEONAȘ: D-apoi eu!... Ce n-am cercat să te pot întâlni!... dar în zadar!... se vede că te ține baba de-aproape... închisă ca într-un harem?</p>
               <p rend="justify">LULUȚA: Așa... se teme să nu-i scape zestrea de la mână.</p>
               <p rend="justify">LEONAȘ: Cum?</p>
               <p rend="justify">LULUȚA: A hotărât, precât am înțeles, să mă cunune cu Guliță.</p>
               <p rend="justify">LEONAȘ: Să te mărite pe tine... cu țincariul ei?</p>
               <p rend="justify">LULUȚA: Dar... vrea dintâi să ne logodească... ș-apoi peste doi ani să facă cununia... Aista-i planul Bârzoilor... și chiar astăzi au de gând să facă logodna.</p>
               <p rend="justify">LEONAȘ: Și tu... primești, Luluță?</p>
               <p rend="justify">LULUȚA: Eu?... astfel primesc de bine, că de două luni de zile de când le-am aflat planul, mă fac din vreme în vreme că am toane de nebunie... pentru ca să le joc o festă de cele frumoase chiar la logodnă.</p>
               <p rend="justify">LEONAȘ: Bravo, Luluță... să nu te dai... dacă mă iubești.</p>
               <p rend="justify">LULUȚA: Îi vedea.</p>
               <p rend="justify">LEONAȘ: Cu toate aceste... știi una? Ce-i în mână nu-i minciună... Hai să fugim împreună.</p>
               <p rend="justify">LULUȚA: Bucuros, Leonaș, dragă... cu tine m-aș duce-n fundul lumii. Dar cum să facem? că-s păzită din toate părțile...</p>
               <p rend="justify">LEONAȘ: Foarte lesne... Hai să ieșim pe poartă, la braț... ca când am merge la primblare... și cum om scăpa în uliță, ne facem nevăzuți... Vrei?</p>
               <p rend="justify">LULUȚA: Vreau ce-i vrea tu...</p>
               <p rend="justify">LEONAȘ: Haideți dar să nu pierdem vreme... și să nu deie stahia peste noi.</p>
               <p rend="justify">LULUȚA: Hai... de-acum mă-ncred în dragostea ta.</p>
               <p rend="justify">LEONAȘ (strângând-o în brațe): Draga mea Luluță!</p>
               <p rend="italic">(Împreună.)</p>
               <p rend="italic">(Arie nouă)</p>
               <p rend="justify">Ah! de-acum în fericire</p>
               <p rend="justify">Soarta vrea ca să trăiesc,</p>
               <p rend="justify">Și în dulcea ta iubire</p>
               <p rend="justify">Raiul să găsesc.</p>
               <p rend="italic">(Leonaș ridică pe Luluța în brațe și o sărută.)</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=23">modifică</ref>]</p>
               <p rend="bold">LEONAȘ, LULUȚA, ION, GUGULIȚĂ</p>
               <p rend="italic">(Guliță și Ion intră tocmai când Leonaș sărută pe Luluța. Guliță îi îmbrăcat după modă: pantaloni foarte strâmți, jiletcă scurtă, frac cu talie și cu cozile scurte, fiong mare la cravată.)</p>
               <p rend="justify">GUGULIȚĂ (încremenit): Ai văzut, Ioane?</p>
               <p rend="justify">ION: Am văzut, cucoane.</p>
               <p rend="justify">LEONAȘ (Luluței): Cine-i sfrijitul ista?</p>
               <p rend="justify">LULUȚA: Guliță.</p>
               <p rend="justify">LEONAȘ: A!... (pufnește de râs încet).</p>
               <p rend="justify">GUGULIȚĂ (rățoindu-se): Domnule... ce făceai aici cu Luluța?</p>
               <p rend="justify">LEONAȘ (dezmierdându-l): Ce-ți pasă mătăluță, monsiu Gurluiță?...</p>
               <p rend="justify">GUGULIȚĂ (sărind înapoi): Nu mă chem Gurluiță... da Guliță.</p>
               <p rend="justify">LEONAȘ: Ba Gurluiță.</p>
               <p rend="justify">GUGULIȚĂ: Ba Guliță, îți zic... auzitu-m-ai?</p>
               <p rend="justify">LEONAȘ: Ei... fie și Gărgăriță, dacă vrei... Ce te rățoiești așa?</p>
               <p rend="justify">GULIȚĂ: Mă rățoiesc pentru că vreau să-mi dai santifacție... duel... auzitu-m-ai?</p>
               <p rend="justify">LULUȚA: Duel?</p>
               <p rend="justify">LEONAȘ: Gugulea băbacăi... că nostimu-i... Vrei santifacție?... Ei, poftim o jucărică de ciocolată.</p>
               <p rend="justify">GUGULIȚĂ (zvârlind ciocolata jos): Nu mi-i foame...</p>
               <p rend="justify">LEONAȘ: Nu?... ai păpat zacuscă astăzi?</p>
               <p rend="justify">GUGULIȚĂ: Domnule... știi d-ta că eu, când mă mâniu, mă fac leu?</p>
               <p rend="justify">LEONAȘ: De care?... leu... bătut?</p>
               <p rend="justify">GUGULIȚĂ (furios): Ai auzit, Ioane?</p>
               <p rend="justify">ION (mâncând ciocolata): Îi bună, cucoane.</p>
               <p rend="justify">GUGULIȚĂ: Ba leu, paraleu... auzitu-m-ai... și ca să ți-o dovedesc, îți cer duel.</p>
               <p rend="justify">LULUȚA: Ha, ha, ha, ha.</p>
               <p rend="justify">GUGULIȚĂ: Ce râzi d-ta?... Vreu duel! așa să știi.</p>
               <p rend="justify">LEONAȘ: Foarte bine... cum vrei să ne batem?... de-a mingea, ori de-a baba-oarba?</p>
               <p rend="justify">GUGULIȚĂ: Ai auzit, Ioane?</p>
               <p rend="justify">ION: Am auzit, cucoane.</p>
               <p rend="justify">LEONAȘ: Dacă poftești almintere... trebuie să-ți fac cunoscut că cu pistolul am ucis mai deunăzi cinci nagâți... cu sabia zece curcani și cu pușca opt șoldani... În care număr vrei să te pun?... în rândul nagâților, în rândul curcanilor, ori în al șoldanilor?... alege...</p>
               <p rend="justify">GUGULIȚĂ (slăbind): Cu pistolul vreau să mă bat!</p>
               <p rend="justify">LEONAȘ: A!... te pui în rândul nagâților?... Prea bine... îi fi al 6- lea la număr.</p>
               <p rend="justify">GUGULIȚĂ: Ai auzit, Ioane?</p>
               <p rend="justify">ION: Am auzit, cucoane.</p>
               <p rend="justify">GUGULIȚĂ: Ba cu sabia.</p>
               <p rend="justify">LEONAȘ: Și mai bine... te-oi face curcan.</p>
               <p rend="justify">GUGULIȚĂ: Ba... cu... pușca.</p>
               <p rend="justify">LEONAȘ: Minunat... te-oi șoldăni dintr-o chiteală.</p>
               <p rend="justify">GUGULIȚĂ: Ba... cu pistolul.</p>
               <p rend="justify">LEONAȘ: Ei! hotărăște-te acu... sau nagâț, sau curcan... oricum a fi, sunt sigur că te trimit în rai cu cerga-n cap.</p>
               <p rend="justify">GUGULIȚĂ: Ai auzit, Ioane?</p>
               <p rend="justify">ION: Am auzit, cucoane.</p>
               <p rend="justify">GUGULIȚĂ (făcându-și curaj): Cu cerga-n cap?... ba tu te-i duce-n rai... Auzitu-m-ai?</p>
               <p rend="justify">LEONAȘ: Om vedea care...</p>
               <p rend="justify">GUGULIȚĂ (răcnind): Te-oi învăța eu să săruți pe Luluța...</p>
               <p rend="justify">LULUȚA: Și ce-ți pasă d-tale... cherapleșule?</p>
               <p rend="justify">GUGULIȚĂ (furios): Cherapleș!... Ai auzit, Ioane?</p>
               <p rend="justify">ION: Am auzit, cucoane... Cherapleș... (Iese după sfârșitul ariei.)</p>
               <p rend="italic">(Arie din “Chirița”: “Vai ce întâmplare”)</p>
               <p rend="italic">(Împreună.)</p>
               <p rend="justify">GULIȚĂ</p>
               <p rend="justify">Ce obrăznicie!</p>
               <p rend="justify">Stau uimit pe loc.</p>
               <p rend="justify">Și, zău, de mânie</p>
               <p rend="justify">M-am făcut chiar foc.</p>
               <p rend="justify">CEILALȚI</p>
               <p rend="justify">Vezi-l, de mânie</p>
               <p rend="justify">O-nlemnit pe loc.</p>
               <p rend="justify">Fața-i stacoșie</p>
               <p rend="justify">S-a aprins de foc</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=24">modifică</ref>]</p>
               <p rend="bold">Cei dinainte, CHIRIȚA</p>
               <p rend="justify">CHIRIȚA: Ce este?... Cine se sfădește?</p>
               <p rend="justify">GUGULIȚĂ: Neneacă, neneacă... ofițeriul a sărutat pe Luluța.</p>
               <p rend="justify">CHIRIȚA: Domnu ofițer?... (Cunoscând pe Leonaș.) Ce-mi văzură ochii? Leonaș!</p>
               <p rend="justify">GUGULIȚĂ: I-am cerut duel.</p>
               <p rend="justify">CHIRIȚA: Duel?... să te omoare!... (Furioasă.) Ce cați aice-n casa mea, berbantule?</p>
               <p rend="justify">LEONAȘ: Ce să caut, cucoană?... o zarnacade.</p>
               <p rend="justify">CHIRIȚA: Ți-oi da eu acuși o zarnacade de nu-i putea-o duce, nerușinatule... că te dau pe mâinile jandarmilor... (În parte.) Auzi? să mă facă a crede... că-mi face curte!</p>
               <p rend="justify">LEONAȘ: Iaca ies (imitând pe Chirița), dar, te rog, nu face abuz... de slăbiciunea unei ființe sentimentabile... lasă-mă să fug... cugetul mă mustră... Ha, ha, ha. (Vrea să iasă.)</p>
               <p rend="justify">CHIRIȚA: Haiducule!...</p>
               <p rend="justify">LULUȚA: Leonaș, Leonaș... nu mă lăsa singură aici. (Aleargă lângă el.)</p>
               <p rend="justify">LEONAȘ (încet Luluței): N-ai grijă, că oi găsi eu vrun chip să vin iară.</p>
               <p rend="justify">CHIRIȚA: Ce faci acolo, giupâneaso? îți plac ofițerii?... încoace să vii... (O ia de mână și o dă deoparte.)</p>
               <p rend="justify">LEONAȘ: Adio, Chirițoaie Bârzoaie...</p>
               <p rend="justify">CHIRIȚA: Ieșit-ați azi?</p>
               <p rend="justify">LEONAȘ: Adio, zână... adio, muțun... Portretul tău nu se va dezlipi niciodată de la sânul meu... Ha, ha, ha.</p>
               <p rend="justify">CHIRIȚA: Portretul meu? (În parte.) Vai de mine!... Ce-am făcut!... M-am dat în mâinile haiducului!</p>
               <p rend="italic">(Împreună.)</p>
               <p rend="justify">CHIRIȚA, GUGULIȚĂ,</p>
               <p rend="justify">Ce obrăznicie!</p>
               <p rend="justify">Etc., etc.</p>
               <p rend="justify">LEONAȘ, LULUȚA</p>
               <p rend="justify">Vezi-i, de mânie</p>
               <p rend="justify">Etc., etc.</p>
               <p rend="justify">CHIRIȚA</p>
               <p rend="justify">Ah! ce nebunie!</p>
               <p rend="justify">Stau uimită-n loc.</p>
               <p rend="justify">Și, zău, de mânie</p>
               <p rend="justify">M-am făcut chiar foc.</p>
               <p rend="italic">(Leonaș iese pe ușa din fund, în dreapta.)</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=25">modifică</ref>]</p>
               <p rend="bold">Cei dinainte, afară de LEONAȘ, BÂRZOI și ION (intrând prin fund)</p>
               <p rend="justify">BÂRZOI: Ce spui, mă Ioane, de duel?... Guliță?... duel!... unde-i?... A! iacată-l... (Îl ia în brațe.) Gugulea băbacăi!... unde-i duelgiul, să-l trântesc la gros?</p>
               <p rend="justify">GUGULIȚĂ: A luat tălpășița, băbacă... l-am speriat eu.</p>
               <p rend="justify">BÂRZOI: Viteazul băbacăi, viteaz!... Da bine, Chirițo, pentru ce era să se puie în primejdie odorul?</p>
               <p rend="justify">CHIRIȚA: Pentru că a prins-o pe d-neii, duduca cea crescută în pansioane, sărutându-se cu ofițerii.</p>
               <p rend="justify">BÂRZOI: Ialei!</p>
               <p rend="justify">LULUȚA (făcându-se nebună)</p>
               <p rend="justify">Zice că era o babă,</p>
               <p rend="justify">Biată babă ș-un moșneag,</p>
               <p rend="justify">Ș-amândoi când n-aveau treabă,</p>
               <p rend="justify">Se rezemau pe toiag...</p>
               <p rend="italic">(Imitând poza moșnegilor rezemați pe toiag.) Ia, așa... și dau din cap... așa (dă din cap tremurând) unul la altul... parcă se tot mustrau... Ha, ha, ha, ha...</p>
               <p rend="justify">BÂRZOI: Iaca pozna, soro, că iar i-a venit toana nebuniei.</p>
               <p rend="justify">CHIRIȚA: Săracan de mine!... tocmai azi, în ziua logodnei?</p>
               <p rend="justify">BÂRZOI: Taci...</p>
               <p rend="justify">LULUȚA</p>
               <p rend="justify">Baba zicea: Moșulică,</p>
               <p rend="justify">Vreau o noră precum nu-i.</p>
               <p rend="justify">Moșu zicea: Băbulică,</p>
               <p rend="justify">Îți mai pune pofta-n cui.</p>
               <p rend="italic">(Râde pierdută.)</p>
               <p rend="justify">BÂRZOI: Sărmana copilă!... mult o ține când o apucă?</p>
               <p rend="justify">CHIRIȚA: Câte-o zi întreagă...</p>
               <p rend="justify">BÂRZOI: Parcă nu-i lucru curat!... Hai, Chirițo, să o lăsăm singură... poate că și-a veni în cunoștință.</p>
               <p rend="justify">CHIRIȚA: Hai... (În parte.) Zău că-mi vine și mie să nebunesc de ciuda ofițeriului... Să mă ieie în trii parale... coșcoge isprăvniceasă!... Așa rușine de când sunt n-am pățit!</p>
               <p rend="justify">GUGULIȚĂ: Hai, neneacă.</p>
               <p rend="justify">CHIRIȚA: Ba, nu, Guliță... mata șezi cu Luluța de o păzește să nu facă vro nebunie... șezi cu dânsa că ți-i logodnică...</p>
               <p rend="justify">GUGULIȚĂ (în parte): Dacă mi-i logodnică, de ce-mi zice cherapleș?</p>
               <p rend="italic">(Arie “Vai ce întâmplare”, din “Doi morți vii”.)</p>
               <p rend="italic">(Împreună.)</p>
               <p rend="justify">BÂRZOI, CHIRIȚA, GULIȚĂ</p>
               <p rend="justify">Sărmana copilă,</p>
               <p rend="justify">Ce patimă grea!</p>
               <p rend="justify">Mă apucă-o milă</p>
               <p rend="justify">Când privesc la ea.</p>
               <p rend="justify">LULUȚA (în parte)</p>
               <p rend="justify">Cât îmi pare bine</p>
               <p rend="justify">C-așa-i amăgesc.</p>
               <p rend="justify">Să râd, zău îmi vine</p>
               <p rend="justify">La ei când privesc.</p>
               <p rend="italic">(Cântând, Bârzoi și Chirița se trag încetișor îndărăt și intră în odaia lor.)</p>
               <p rend="justify">
                  <hi rend="bold">SCENA X</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=26">modifică</ref>]</p>
               <p rend="bold">GUGULIȚĂ, LULUȚA (pe canapea)</p>
               <p rend="italic">(Mică tăcere. Guliță caută să se apropie de Luluța și nu îndrăznește. Luluța îl urmărește cu coada ochiului, zâmbind.)</p>
               <p rend="justify">LULUȚA (în parte, zâmbind): Așteaptă... așteaptă... cocolitule... te-oi pune eu la cale și pe tine acuși.</p>
               <p rend="justify">GUGULIȚĂ (cu jumătate de glas): Luluță...</p>
               <p rend="justify">LULUȚA (în parte): Ce are de gând să-mi spuie?</p>
               <p rend="justify">GUGULIȚĂ (mai tare): Luluță...</p>
               <p rend="justify">LULUȚA (tresărind): Aud?... cine mă cheamă?... A!... monsiu Guliță... Ce poftești?</p>
               <p rend="justify">GULIȚĂ: Fi... Luluță, fi... nu-i frumos să lași ca să te sărute ofițerii.</p>
               <p rend="justify">LULUȚA: Eu?... care ofițer?</p>
               <p rend="justify">GUGULIȚĂ: Cel cărui am cerut duel... Nu te face-a uita.</p>
               <p rend="justify">LULUȚA: Ha!... cel care te-a făcut nagâț?</p>
               <p rend="justify">GUGULIȚĂ: Hî, hî...</p>
               <p rend="justify">LULUȚA: M-a sărutat el pe mine?... Nu-mi aduc aminte.</p>
               <p rend="justify">GUGULIȚĂ (în parte): Se vede că era într-o toană de nebunie și nu știa ce făcea...</p>
               <p rend="justify">LULUȚA: Ba... îmi aduc aminte... că ți-am zis, mi se pare... cherapleș.</p>
               <p rend="justify">GUGULIȚĂ (supărat): Iar?</p>
               <p rend="justify">LULUȚA: Da nu trebuie să te superi, monsiu Guliță, pentru că câteodată nu știu ce spun... Îmi vine așa ca o amețeală cu furie... ideile mi se tulbură... ochii mi se aprind... și atunci, dacă nu m-aș stăpâni, aș bate și aș zgâria, și aș mușca pe toți.</p>
               <p rend="justify">GUGULIȚĂ (stând pe loc, în parte): Iaca... iaca!</p>
               <p rend="justify">LULUȚA: Atunci cea mai mică împotrivire mă mânie... mă turbează și, zău, mă tem să nu fac vrun păcat într-o zi.</p>
               <p rend="justify">GUGULIȚĂ (trăgându-se înapoi): Iaca!... iaca!...</p>
               <p rend="justify">LULUȚA: Da unde te duci?</p>
               <p rend="justify">GUGULIȚĂ: Mă... cheamă neneaca.</p>
               <p rend="justify">LULUȚA: Nu-i adevărat... Stai aici cu mine.</p>
               <p rend="justify">GUGULIȚĂ: D-apoi...</p>
               <p rend="justify">LULUȚA: Nu vrei?... (Făcând că se mânie.) Valeu!... iaca-mi vine... îmi vine să zgâriiu... Tare ași bate pe cineva...</p>
               <p rend="justify">GUGULIȚĂ: Nu te tulbura, că șed... (În parte.) Parcă-i o mâță.</p>
               <p rend="justify">LULUȚA: Așa mai vii la socoteală... Ian spune-mi, Guliță, știi că o să ne logodim astăzi?</p>
               <p rend="justify">GUGULIȚĂ: Știu.</p>
               <p rend="justify">LULUȚA: Și îți pare bine?</p>
               <p rend="justify">GUGULIȚĂ (cu foc): Îmi!</p>
               <p rend="justify">LULUȚA: Și mie... Nu poți crede cu ce nerăbdare aștept să fiu logodită și mai ales măritată... c-apoi atunci ai să fii toată ziua cu mine... pe mâna mea... Știu c-oi avea pe cine zgâria și mușca.</p>
               <p rend="justify">GUGULIȚĂ (în parte): Auzi, așa gust? Ba să ferească Dumnezeu...</p>
               <p rend="justify">LULUȚA: Ei, de vreme ce ai să-mi fii soțior... fă-mi puțintică curte. Spune-mi că mă iubești, că mă slăvești... că ești fericit... Dă!... să te văd.</p>
               <p rend="justify">GUGULIȚĂ (cu sentiment): Luluță... te iubesc... te slăvesc... sunt fericit...</p>
               <p rend="justify">LULUȚA: Și mă jur... zi după mine...</p>
               <p rend="justify">GUGULIȚĂ: Și mă jur.</p>
               <p rend="justify">LULUȚA: Să fac tot ce-i porunci.</p>
               <p rend="justify">GUGULIȚĂ: Să fac tot ce mi-i porunci.</p>
               <p rend="justify">LULUȚA: Parol?</p>
               <p rend="justify">GUGULIȚĂ: Parol?</p>
               <p rend="justify">LULUȚA: Da nu... eu te întreb... Parol că-i fi supus la toate?</p>
               <p rend="justify">GUGULIȚĂ: Parol.</p>
               <p rend="justify">LULUȚA: Dă-mi parola cu degetul.</p>
               <p rend="justify">GUGULIȚĂ (dându-i parola): Poftim.</p>
               <p rend="justify">LULUȚA: Bravo... așa te vreau... Acum ian cântă-mi o bucată din Lucia... știi?... frumos...</p>
               <p rend="justify">GUGULIȚĂ: Să cânt?... da... îs răgușit...</p>
               <p rend="justify">LULUȚA: Ce?... poate nu vrei?... (Îi arată unghiile.)</p>
               <p rend="justify">GUGULIȚĂ: Ba vreau (În parte.) Când ar veni neneaca să mă scape!</p>
               <p rend="justify">LULUȚA (cu nerăbdare): Hai... începe azi.</p>
               <p rend="justify">GUGULIȚĂ: Iaca încep... să-mi dreg glasul...</p>
               <p rend="italic">(Guliță cântă o bucată din “Lucia” cu un chip comic. Luluța pufnește de râs în batistă.)</p>
               <p rend="justify">LULUȚA (bătând în palme): Bravo, bravo... bravisimo!</p>
               <p rend="justify">GUGULIȚĂ (îngâmfat): Ți-a plăcut!</p>
               <p rend="justify">LULUȚA: Minunat... I! ce puișor de bărbățel o să am!... îmi sare inima când gândesc... dar, apropo, ia joacă...</p>
               <p rend="justify">GUGULIȚĂ: Cum?... să joc?... așa nitam, nisam? Ai nebunit?</p>
               <p rend="justify">LULUȚA: Ce?... nu vrei?</p>
               <p rend="justify">GUGULIȚĂ: Nu.</p>
               <p rend="justify">LULUȚA: Nu!... (Sculându-se de pe canapea.) Vină-ncoace să te mușc... să te mănânc...</p>
               <p rend="justify">GUGULIȚĂ: Vai de mine!... mare belea-i fata asta!...</p>
               <p rend="justify">LULUȚA: Te-oi învăța eu să nu vrei, când poruncesc eu... (Îi arată unghiile și dinții).</p>
               <p rend="justify">GUGULIȚĂ: Săracul de mine!... îi în stare să mă mănânce de viu... Să nu rămâie nici o bucățică băbacăi... Luluțo... liniștește-te. (Aleargă prin odaie pe după canapea.)</p>
               <p rend="justify">LULUȚA (cârșnind din dinți): Ba nu... c-am să te mănânc...</p>
               <p rend="justify">GUGULIȚĂ: Ba nu mi-i mânca.</p>
               <p rend="italic">(Aria polcăi.)</p>
               <p rend="justify">LULUȚA: (alungând pe Guliță împrejurul canapelei)</p>
               <p rend="justify">Ba te-oi mânca.</p>
               <p rend="justify">GULIȚĂ</p>
               <p rend="justify">Ba nu, nu mi-i mânca.</p>
               <p rend="justify">LULUȚA</p>
               <p rend="justify">Ba te-oi mânca</p>
               <p rend="justify">Și nu-i scăpa.</p>
               <p rend="justify">GULIȚĂ (în parte)</p>
               <p rend="justify">Tare mi-i frică, valeu! valeu! valeu!</p>
               <p rend="justify">LULUȚA</p>
               <p rend="justify">De-a lui figură îmi vine să râd, zău!</p>
               <p rend="italic">(Împreună.)</p>
               <p rend="justify">LULUȚA (alungând pe Guliță)</p>
               <p rend="justify">Zău, te-oi mânca</p>
               <p rend="justify">Întreg, întreg eu te-oi mânca.</p>
               <p rend="justify">Și nu-i scăpa,</p>
               <p rend="justify">Tot nu-i scăpa.</p>
               <p rend="justify">GULIȚĂ (fugind)</p>
               <p rend="justify">Nu mi-i mânca</p>
               <p rend="justify">Zău nu, zău nu, nu mi-i mânca...</p>
               <p rend="justify">Că oi scăpa,</p>
               <p rend="justify">Tot oi scăpa.</p>
               <p rend="justify">GUGULIȚĂ (fugind în odaia tătâni-său): Valeu... lupu, lupu!</p>
               <p rend="justify">LULUȚA: Ha, ha, ha, ha... (Iese alergând pe ușa din fund.) L-am dezgustat de logodnă.</p>
               <p rend="justify">
                  <hi rend="bold">SCENA XI</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=27">modifică</ref>]</p>
               <p rend="bold">ION, LEONAȘ (îmbrăcat în costum de bricicar)</p>
               <p rend="justify">ION (intră pe ușa din dreapta în fund): Intră, intră... nu-ți fie frică.</p>
               <p rend="justify">LEONAȘ: Da oare cuconu ispravnic acasă-i?</p>
               <p rend="justify">ION: Acasă... ai vro treabă cu d-lui?</p>
               <p rend="justify">LEONAȘ: Am, logofete Ioane... Am venit să mă jăluiesc.</p>
               <p rend="justify">ION: Bine-ai făcut... că boieru-i om drept și cu frica lui Dumnezeu; dar... adus-ai vrun peșcheș?</p>
               <p rend="justify">LEONAȘ: Ba nu... n-am știut că-i plac peșcheșurile.</p>
               <p rend="justify">ION: Nu?... apoi cară-te... N-are vreme să te primească boierul.</p>
               <p rend="justify">LEONAȘ: Da bine, logofete Ioane... unde să caut eu acu peșcheș?... păcatele mele!... Dă!... că cu toată sărăcia mea...</p>
               <p rend="justify">ION: N-ai nimică?... nici hârzob de păstrăvi?... nici caș de munte? nici căprioară? nici vro căpățână de zahăr?...</p>
               <p rend="justify">LEONAȘ: Doar nu-s băcal.</p>
               <p rend="justify">ION (la ureche): Nici bătuți?</p>
               <p rend="justify">LEONAȘ: Da bine... boierul metaherisește și?... (Face semn de numărat bani.)</p>
               <p rend="justify">ION: Huf... Ian caută bine-n pungă, că-i găsi poate vro carboanță ruginită.</p>
               <p rend="justify">LEONAȘ: O carboanță am... (Scoate o carboavă din pungă.) Unde- i ispravnicul să i-o dau îndată?</p>
               <p rend="justify">ION: Nu așa, că-i prea puțin ca să primească... almintere.</p>
               <p rend="justify">LEONAȘ: Cum?</p>
               <p rend="justify">ION: Așteaptă că-i vedea... avem alte tertipuri pe-aici... Așteaptă.</p>
               <p rend="italic">(Iese pe unde a intrat.)</p>
               <p rend="justify">LEONAȘ (singur): Aferim ispravnic! adună și cu carboanța... Bine c-am aflat-o și asta.</p>
               <p rend="justify">ION (intră serios aducând un curcan): Vezi d-ta curcanul ista?</p>
               <p rend="justify">Acest curcan bătrân</p>
               <p rend="justify">În țară e vestit.</p>
               <p rend="justify">Din el al meu stăpân</p>
               <p rend="justify">Își trage bun venit.</p>
               <p rend="justify">Curcan plin de noroc,</p>
               <p rend="justify">El, ca nealți curcani,</p>
               <p rend="justify">Scăpând de orice foc...</p>
               <p rend="justify">A fript mulți gogomani.</p>
               <p rend="justify">LEONAȘ: Cum asta, logofete?</p>
               <p rend="justify">ION: L-am vândut pân-acum de 57 de ori pe la împricinați și o slujit pân-acum de 57 de ori ca peșcheș.</p>
               <p rend="justify">LEONAȘ: Nu te pricep bine.</p>
               <p rend="justify">ION: Iaca: când vine cineva cu jalobă și cu mâinile goale... de pildă ca d-ta... eu, din porunca boierului, mă ațin la ușă cu curcanul, îl vând pe o carboanță... și pe urmă duc carboanța ispravnicului, și iau iar curcanu înapoi de la jăluitor... ca poclon... înțelegi?</p>
               <p rend="justify">LEONAȘ: Care vrea să zică curcanul ista ține pănă acum 696 lei?</p>
               <p rend="justify">ION: În capăt.</p>
               <p rend="justify">LEONAȘ: Bună moșie.</p>
               <p rend="justify">ION: Îl cumperi?... ori te îndrept spre calea-ntoarsă.</p>
               <p rend="justify">LEONAȘ: Cumpăr... na carboanța.</p>
               <p rend="justify">ION: Na curcanul...</p>
               <p rend="justify">LEONAȘ: Noroc să deie Dumnezeu! (Ia curcanul și dă carboava lui Ion.)</p>
               <p rend="justify">ION: Amin... și la anu cu bine!... Mă duc să dau carboanța boierului și să-i spun că ești aici. (În parte, intrând la Bârzoi.) 58 cu asta... am s-o trec la răbuș.</p>
               <p rend="justify">LEONAȘ (singur): Așa, părinte ispravnice?... bine că ți-am aflat coțcăriile și curcăniile... Ne-om răfui mai târziu... Dar oare unde-i Luluța?... (Caută primprejur.) M-am schimbat în straie de cărucer, ca să pot iar intra aici... să mă-ntâlnesc cu Luluța... De-ar veni... am lua tălpășița amândoi pe ușa asta de din dos... Bricica mea-i la portița grădinii... ne-am sui iute într-însa și nici tătarii nu ne-ar prinde... Cine vine? A! Ispravnicul!... Ce minciună să-i durez?...</p>
               <p rend="justify">
                  <hi rend="bold">SCENA XII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=28">modifică</ref>]</p>
               <p rend="bold">LEONAȘ, BÂRZOI, ION</p>
               <p rend="justify">BÂRZOI: Unde-i jăluitorul?</p>
               <p rend="justify">ION: Iacătă-l, cucoane.</p>
               <p rend="justify">LEONAȘ (închinându-se): Eu sunt, măria-ta.</p>
               <p rend="justify">BÂRZOI: Ce cauți?... Cine ești?</p>
               <p rend="justify">LEONAȘ: Piciu bricicarul... să nu-ți fie cu bănat, măria-ta...</p>
               <p rend="italic">(Arie din “Doi morți vii”: “Îi mare cu cei mici”)</p>
               <p rend="justify">Eu sunt vestitul Pici</p>
               <p rend="justify">Ce n-am decât un bici</p>
               <p rend="justify">Ș-un cal străin, căzut,</p>
               <p rend="justify">Ș-o bricică de-mprumut.</p>
               <p rend="justify">Dar vai ș-amar de cine</p>
               <p rend="justify">Mă ia la drum pe mine!</p>
               <p rend="justify">Îl duc în fuga mare.</p>
               <p rend="justify">Cu poșta... și mai tare...</p>
               <p rend="justify">Dar îi paveaua rea?</p>
               <p rend="justify">Da-i muștereul greu?</p>
               <p rend="italic">(Bate din bici și zice:)</p>
               <p rend="justify">“Ce-mi pasă mie... mișcă, copile.”</p>
               <p rend="justify">Nici bricica nu-i a mea,</p>
               <p rend="justify">Nici drumul nu-i al meu;</p>
               <p rend="justify">Că sunt vestitul Pici</p>
               <p rend="justify">Ce n-am decât un bici,</p>
               <p rend="justify">Din care tot pocnesc,</p>
               <p rend="justify">Cu care mă hrănesc.</p>
               <p rend="justify">BÂRZOI: Piciu bricicarul... de la Ieși?</p>
               <p rend="justify">LEONAȘ: Dar, măria-ta... știi?... din colț de la Sfântul Spiridon... Piciu bricicarul... Întreabă pe cine vrei și ți-a spune de mine... Câte jupânese cu testemeluri... câți logofiței cu vipiscă... tot Piciu îi bălăbănește hurduz-burduz, prin toate rătăcăniile... ba pe la vii... ba pe la Rădiu... ba pe la Sprăvale-babă... ba pe la clănțălărie... și tot cam pe datorie... că despre bătuți?... vorba ceea: i-a bătut vântul de mult! Și când mă trezesc!... tufă-n pungă, tufă-n buzunar... afif!... Dar ce-mi pasă!... Piciu să trăiască! treacă de la mine... că doar îs român... îs creștin... slavă Domnului!... din toți negustorii și meșterii din Ieși, numai eu am rămas din neam curat... și un biet halvițar... și un biet brahagiu... și un biet cojocar... toți ceilalți îs cu perciuni. (Toate aceste le zice foarte repede.)</p>
               <p rend="justify">BÂRZOI (astupându-și urechile): Mă!... ce daradaică hodorogită!... destul... stai...</p>
               <p rend="justify">LEONAȘ: Ha, ho... tbrrr... am stătut.</p>
               <p rend="justify">BÂRZOI: Spune acu ce cauți?</p>
               <p rend="justify">LEONAȘ: Ți-am adus un curcan, măria-ta, tocmai de la Ieși...</p>
               <p rend="justify">BÂRZOI (în parte): Auzi Piciu?... și-i curcanul meu cel de pripas...</p>
               <p rend="justify">LEONAȘ: Și mă rog măriei-tale să-l primești drept peșcheș.</p>
               <p rend="justify">BÂRZOI (făcând că se supără): Adică... fără peșcheș nu puteai să vii?</p>
               <p rend="justify">LEONAȘ: Apoi dă, cucoane... nu te supăra... obiceiul pământului.</p>
               <p rend="justify">BÂRZOI: Ei fie... dă-l la fecior.</p>
               <p rend="justify">ION (apropiindu-se de Leonaș): Adă-l încoace.</p>
               <p rend="justify">LEONAȘ: Na... (Dă curcanul lui Ion.)</p>
               <p rend="justify">BÂRZOI (încet lui Ion, de ceea parte): Unde-i carboava, hoțule?</p>
               <p rend="justify">ION (dându-i carboava pe dinapoi): Iaca. (În parte.) Pil.</p>
               <p rend="justify">BÂRZOI (luând carboava): Bine, bine, fătul meu... Spune acu... ce pricină ai la isprăvnicie?</p>
               <p rend="justify">LEONAȘ (în parte): Oare ce dracu să-i înșir? (Stă puțin pe gânduri.)</p>
               <p rend="justify">ION (ieșind, în parte): 58 cu asta! De-a mai ținea isprăvnicia câtăva vreme, ne suim la sută... (Sărutând curcanul.) Vai! drăguțu-mi-i... mânca-l-aș fript... (Iese.)</p>
               <p rend="justify">BÂRZOI: Ei, dă!... spune azi... că n-am vreme de pierdut... Ce ai?</p>
               <p rend="justify">LEONAȘ: Apoi... ce să am, măria-ta? Ia păcate!... M-am pornit de la Ieși c-o actoriță... și după ce-am adus-o aici numai într-o fugă de cal... când la plată?... vrea să-mi mănânce dreptul, sub cuvânt c-am prăvălit-o de cinci ori.</p>
               <p rend="justify">BÂRZOI: O actoriță?... de la fteatru?</p>
               <p rend="justify">LEONAȘ: De-acolo... de la denia cea nemțească.</p>
               <p rend="justify">BÂRZOI: Și unde-o tras în gazdă?</p>
               <p rend="justify">LEONAȘ: La pitariu Chirculici... știi?... de la vale peste drum... Dacă-i avea bunătate să mergi d-ta să-i grăiești... ca părintele ispravnic... poate că nu m-ar lăsa păgubaș...</p>
               <p rend="justify">BÂRZOI: Bucuros, fătul meu... mă duc. (În parte.) N-am văzut niciodată actorițe... îs curioz să văd ce lighioaie sunt. (Tare.) Mă duc...</p>
               <p rend="italic">(Își caută șapca.)</p>
               <p rend="justify">LEONAȘ (în parte): Călătorie sprâncenată... De-aș putea să-i depărtez pe toți de-acasă... mi-ar veni la socoteală... ca să fugim cu Luluța.</p>
               <p rend="justify">BÂRZOI: Iaca șapca... Vină cu mine, Piciule.</p>
               <p rend="justify">LEONAȘ: Mergi înainte, cucoane... că te-ajung.</p>
               <p rend="justify">BÂRZOI: Bine. (Vrea să iasă.)</p>
               <p rend="justify">
                  <hi rend="bold">SCENA XIII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=29">modifică</ref>]</p>
               <p rend="bold">LEONAȘ, BÂRZOI, CHIRIȚA, GUGULIȚĂ (acești doi ies din odaia din stânga, planul I)</p>
               <p rend="justify">CHIRIȚA: Unde te duci, frate?</p>
               <p rend="justify">BÂRZOI: Vin-acuși... Mă duc păn’ la vărul Chirculici... să mă- ntâlnesc c-un ipochimen care-o tras acolo-n gazdă.</p>
               <p rend="justify">CHIRIȚA: La Chirculici?... da Chirculici s-o pornit de trii zile la moșie... ș-o pus să-i grijască casele.</p>
               <p rend="justify">LEONAȘ (în parte): Tronc!... c-am codălghit-o!...</p>
               <p rend="justify">BÂRZOI (lui Leonaș): Apoi... ce dârdâiai tu, măi bricicarule?</p>
               <p rend="justify">CHIRIȚA: Care bricicar?... (Cunoscând pe Leonaș.) Ce văd?... iar hoțu cel de Leonaș!</p>
               <p rend="justify">BÂRZOI: Leonaș?</p>
               <p rend="justify">GUGULIȚĂ: Dar, băbacă... aista-i ofițerul care-a sărutat pe Luluța.</p>
               <p rend="justify">BÂRZOI: Duelgiu?... (Lui Leonaș.) Ce însemnează dar?... grăiește... acu ofițer, acu bricicar?...</p>
               <p rend="justify">LEONAȘ: Iaca, măria-ta... Am voit să văd cu ochii cum faci dreptate în isprăvnicie... și cât țin curcanii isprăvnicești.</p>
               <p rend="justify">CHIRIȚA: Vai de mine!... că aista-i Pepelea!</p>
               <p rend="justify">BÂRZOI: Așa? care vrea să zică... ești șpion d-ta?... Apoi, așteaptă... dacă-i așa, să-ți dau o răfuială isprăvnicească pe spinare. (Strigă.) Măi jăndari!</p>
               <p rend="justify">CHIRIȚA: Jăndari!</p>
               <p rend="justify">GUGULIȚĂ: Jăndari!</p>
               <p rend="justify">LEONAȘ: Așa-i socoteala?... apoi... ian așteptați și voi să vă-nvăț eu galopu...</p>
               <p rend="italic">(În vremea cât cântă, îi lovește cu biciușca peste picioare. Chirița, Bârzoi și Guliță sar prin casă în măsura muzicei.)</p>
               <p rend="italic">(Aria galopului)</p>
               <p rend="justify">LEONAȘ</p>
               <p rend="justify">Hi, hi, bălan... Hi, hi, jărpan.</p>
               <p rend="justify">BÂRZOI, CHIRIȚA, GULIȚĂ</p>
               <p rend="justify">Vai ce hoț! ce fiară!</p>
               <p rend="justify">LEONAȘ</p>
               <p rend="justify">Hi, hi, bălan... Hi, hi, șoldan.</p>
               <p rend="justify">BÂRZOI, CHIRIȚA, GULIȚĂ</p>
               <p rend="justify">Vai, că m-o pișcat iară!</p>
               <p rend="justify">Bre! ce om șugubăț!</p>
               <p rend="justify">Da șezi, măi, binișor.</p>
               <p rend="justify">LEONAȘ</p>
               <p rend="justify">Ba nu... vreau să vă-nvăț</p>
               <p rend="justify">Galopu-ntr-un picior.</p>
               <p rend="justify">Hi, hi, bălan... Hi, hi, jărpan.</p>
               <p rend="justify">BÂRZOI, CHIRIȚA, GULIȚĂ</p>
               <p rend="justify">Vai! ce hoț! ce fiară!</p>
               <p rend="justify">LEONAȘ</p>
               <p rend="justify">Hi, hi, jărpan... Hi, hi, șoldan.</p>
               <p rend="justify">BÂRZOI, CHIRIȚA, GULIȚĂ</p>
               <p rend="justify">Vai! că m-o pișcat iară!</p>
               <p rend="italic">(Leonaș iese râzând pe unde o intrat, în vreme ce Luluța intră pe ușa din fund.)</p>
               <p rend="justify">
                  <hi rend="bold">SCENA XIV</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=30">modifică</ref>]</p>
               <p rend="bold">BÂRZOI, CHIRIȚA, GUGULIȚĂ, LULUȚA</p>
               <p rend="justify">LULUȚA: Da ce-ați pățit de săriți drăgaica prin casă?</p>
               <p rend="justify">CHIRIȚA, BÂRZOI, GULIȚĂ (sărind necontenit): Luluță... zi-i să șadă binișor.</p>
               <p rend="justify">LULUȚA: Cine?... cui?</p>
               <p rend="justify">CHIRIȚA, BÂRZOI, GULIȚĂ (oprindu-se): Lui Leonaș. Unde-i?</p>
               <p rend="justify">LULUȚA: Leonaș?</p>
               <p rend="justify">CHIRIȚA: Bre! ce împușcă-n lună!</p>
               <p rend="justify">BÂRZOI: Bre! ce ienicer!</p>
               <p rend="justify">GULITA: Am să-i cer iar duel!</p>
               <p rend="justify">LULUȚA: Da tăceți din gură că vă vin musafirii la masă.</p>
               <p rend="justify">CHIRIȚA: De pe-acu?... unde-s?</p>
               <p rend="justify">LULUȚA: I-am văzut intrând pe poartă... Iacătă-i.</p>
               <p rend="justify">
                  <hi rend="bold">SCENA XV</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=31">modifică</ref>]</p>
               <p rend="bold">Cei dinainte, MUSAFIRII</p>
               <p rend="italic">(Arie din “Hârca”: “Tanana”)</p>
               <p rend="justify">MUSAFIRII</p>
               <p rend="justify">Plecăciune cucuiete!</p>
               <p rend="justify">Iată-ne că am sosit.</p>
               <p rend="justify">Hai la masă, căci de sete</p>
               <p rend="justify">Și de foame am murit.</p>
               <p rend="justify">CHIRIȚA</p>
               <p rend="justify">Mă închin și sunt voioasă</p>
               <p rend="justify">C-ați venit cu toți la masă,</p>
               <p rend="justify">Și sperez că bucuros</p>
               <p rend="justify">Îți mânca și-ți bea vârtos.</p>
               <p rend="justify">MUSAFIRII</p>
               <p rend="justify">Plecăciune cucuiete!</p>
               <p rend="justify">Iată-ne că am sosit.</p>
               <p rend="justify">Hai la masă, căci de sete</p>
               <p rend="justify">Și de foame am murit.</p>
               <p rend="justify">CHIRIȚA: Cred, boieri d-voastră, că vi s-or fi cam lungit urechile de foame, pentru că pe aici obicinuiți a mânca pe la amiază... dar noi metahirisim evropienește... pe la 5; nu vă fie cu supărare... Peste o jumătate de ceas or da bucatele pe masă... Vă rog să îngăduiți.</p>
               <p rend="justify">MUSAFIRII: Sărut mâinile.</p>
               <p rend="justify">CHIRIȚA: Astăzi vreu să-mi ieu ziua bună de la d-voastră... fiindcă mă duc la Paris.</p>
               <p rend="justify">MUSAFIRII: La Paris?</p>
               <p rend="justify">CHIRIȚA: Dar... și nădăjduiesc că îți chili vârtos în sănătatea isprăvnicesei d-voastre.</p>
               <p rend="justify">MUSAFIRII: N-ai nici o îndoială, cucoană.</p>
               <p rend="justify">CHIRIȚA: Însă pân’ la masă... dacă poftiți câte un păhăruț de rachiu?... Ioane... adă rachiu.</p>
               <p rend="italic">(Ion intră cu o tablă plină de păhăruțe de rachiu și se duce de dă întâi cucoanei Chiriței și pe urmă pe la musafiri.)</p>
               <p rend="justify">CHIRIȚA (bând): Să trăiți... întru mulți ani... și să ne vedem sănătoși!... Bun rachiu... îi pe cursă... ca la Ieși... Poftim, boieri. Ioane!... dă la d-lui... dă la d-lui... dă și la d-lui... (Arată un musafir mai rușinos.)</p>
               <p rend="italic">(Ion, după ce dă rachiul, iese.)</p>
               <p rend="justify">CHIRIȚA: Ș-așa cum vă spuneam, boieri d-voastră... peste vro trii zile vă las cu lacrimile pe obraz... aștept numai pașaportul.</p>
               <p rend="justify">
                  <hi rend="bold">SCENA XVI</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=32">modifică</ref>]</p>
               <p rend="bold">Cei dinainte, ȘARL (cu pasportul în mână, dă busta în salon)</p>
               <p rend="justify">ȘARL: Pasport?... Voilà.</p>
               <p rend="justify">TOȚI: Monsiu Șarlă?</p>
               <p rend="justify">ȘARL: Present!</p>
               <p rend="italic">(Air du “Royal tambour”)</p>
               <p rend="justify">Me voici... am sosit</p>
               <p rend="justify">Moulu, bauilaut de rage</p>
               <p rend="justify">Pour câte-am pătimit,</p>
               <p rend="justify">Am pătimit dans ce voyage.</p>
               <p rend="justify">En un caroutze affreux.</p>
               <p rend="justify">On m’a conduit hurduz-burduz.</p>
               <p rend="justify">Les surugi riaient entre eux,</p>
               <p rend="justify">Disant: Draco franțuz!</p>
               <p rend="italic">(Închinându-se la Chirița)</p>
               <p rend="justify">Mais pour vous, cocona,</p>
               <p rend="justify">On irait en enfer...</p>
               <p rend="justify">CHIRIȚA (făcând tali)</p>
               <p rend="justify">Ah! vous êtes juvaer.</p>
               <p rend="justify">ȘARL (în parte, făcând semnul gamenilor din Paris)</p>
               <p rend="justify">Tiens! v’là pour toi... voilà!</p>
               <p rend="justify">Quel bonheur! am sosit</p>
               <p rend="justify">Enfin dans ce village...</p>
               <p rend="justify">Ma câte-am pătimit... etc.</p>
               <p rend="justify">ȘARL: Madame, am împlinit comision d-tale... Am scos pasport.</p>
               <p rend="justify">CHIRIȚA (cu bucurie): Unde-i?</p>
               <p rend="justify">ȘARL: Voilà.</p>
               <p rend="justify">CHIRIȚA: Dă-mi-l degrabă...</p>
               <p rend="justify">ȘARL: Pardon... trebui un farfuri... să-l prezentez pe farfuri... à la mode.</p>
               <p rend="justify">CHIRIȚA: Bine zici... Ioane!</p>
               <p rend="justify">ȘARL: Non strigat... Am găsit farfuri... Monsieur, barbat d-tale, port un duzen la surtuc. (Se apropie de Bârzoi și-i taie un bumb de la surtuc.) Vous permettez?</p>
               <p rend="justify">BÂRZOI: Ce faci, neamțule?</p>
               <p rend="justify">ȘARL: Non faci atention... Am trebuinț un farfuri... et voilà! (Arată bumbul și pe urmă pune pasportul pe dânsul ca pe un talger de-l prezentează Chiriței.)</p>
               <p rend="justify">MUSAFIRII: Ha, ha, ha, ha... a dracului franțuz!</p>
               <p rend="justify">ȘARL (în parte): Voilà une mode commode... On porte toute une vaisselle sur soi... (Tare.) Madame la baronne de Chirița...</p>
               <p rend="justify">CHIRIȚA: Merci, monsiu Șarlă... când ai ști ce mulțumire mi-ai făcut... Vous m’avez frotté le coeur avec du miel.</p>
               <p rend="justify">ȘARL: Quoi?...</p>
               <p rend="justify">CHIRIȚA: Oui... avec du miel... m-ai uns la inimă cu miere... Nous disons comme ça...</p>
               <p rend="justify">ȘARL: En moldave... suffit. (În parte.) Jolie langue!</p>
               <p rend="justify">CHIRIȚA (deschizând pasportul): Ascultați, boieri d-voastră... (Citește.) “D-neei baroana Chirița Bârzoi, care merge peste graniță în staturile Evropei...”</p>
               <p rend="justify">TOȚI: Baroană!</p>
               <p rend="justify">BÂRZOI: Baroană!... tu... baroană?...</p>
               <p rend="justify">CHIRIȚA: De ce nu?... dacă-i moda.</p>
               <p rend="justify">GUGULIȚĂ: Neneacă... da eu nu-s baron?</p>
               <p rend="justify">CHIRIȚA: Ba și tu ești, Guliță... ești baronaș.</p>
               <p rend="justify">GUGULIȚĂ: Vra să zică și băbaca îi baronoi?</p>
               <p rend="justify">BÂRZOI: Ba... mă ferească Dumnezeu!</p>
               <p rend="justify">CHIRIȚA: Da ian mai spune-ne ceva de la Ieși, monsiu Șarlă?... Ce mai fac ieșenii?</p>
               <p rend="justify">ȘARL: Toți ieșenii s-au făcut bulangeri... chitari.</p>
               <p rend="justify">TOȚI: Pitari?</p>
               <p rend="justify">ȘARL: Parbleu!... Plămădesc glodul iarna, ca să-l înghită vara.</p>
               <p rend="justify">CHIRIȚA: Bine zici... îmi aduc aminte când am fost acolo cu Aristița și Calipsița... era să mă înec!</p>
               <p rend="justify">ȘARL (în parte): Ah bah! un tonneau... ça flotte toujours.</p>
               <p rend="justify">CHIRIȚA: Da despre teatru ce știi?</p>
               <p rend="justify">ȘARL: Est opera italian... am văzut Robert le diable!</p>
               <p rend="justify">CHIRIȚA: Nu mă nebuni... și cum o fost?</p>
               <p rend="justify">ȘARL: Formos... tare formos.</p>
               <p rend="justify">CHIRIȚA: Ei... parastuiește și nouă piesa aceea... c-am auzit că-i cu o mulțime de drăcii.</p>
               <p rend="justify">ȘARL: Dacă poroncesc madame cocona... bucuros.</p>
               <p rend="italic">(Toți se așează pe canapea și pe jilțuri. Șarl, în mijlocul lor, cântă cântecelul: “Titi à la représ, de Robert le diable”.)</p>
               <p rend="justify">TOȚI (sculându-se): Mare minune! Nemții ceia îs cu dracu, zău!</p>
               <p rend="justify">
                  <hi rend="bold">SCENA XVII</hi>[<ref target="https://ro.wikisource.org/w/index.php?title=Chirița_în_provincie&amp;action=edit&amp;section=33">modifică</ref>]</p>
               <p rend="bold">Cei dinainte, ION și, pe urmă, LEONAȘ (în toaletă femeiască)</p>
               <p rend="justify">ION: Cucoane... cucoane... a venit o madamă de la Ieși... și cere să intre aici.</p>
               <p rend="justify">BÂRZOI: Cine-i?</p>
               <p rend="justify">ION: Cică-i actoriță.</p>
               <p rend="justify">TOȚI: O actoriță?</p>
               <p rend="justify">LEONAȘ (intrând repede): Plecăciune, boieri... Mă rog de iertare că dau busna-n casă, nitam, nisam... dar, având treabă cu părintele ispravnic, am luat îndrăzneală... Care-i părintele?...</p>
               <p rend="justify">BÂRZOI: Supusă sluga d-tale, madamo.</p>
               <p rend="justify">LEONAȘ: D-ta să fii sănătos.</p>
               <p rend="justify">BÂRZOI: Sărut mâinile.</p>
               <p rend="justify">CHIRIȚA (în parte): Mare minune! cum seamănă cu Leonaș!</p>
               <p rend="justify">LEONAȘ: Pune-ți în gând, părinte ispravnice, că am un frate, care, de câteva zile s-a făcut nevăzut de la Iași... și pe cât am aflat de ici, de cole... am prepus că-i ascuns aici în târg... și că-i amorezat de o duducă care-i zic Luluța.</p>
               <p rend="justify">LULUȚA (în parte): De mine?</p>
               <p rend="justify">CHIRIȚA: Luluța?... și cum îl cheamă pe fratele d-tale, cheramo?</p>
               <p rend="justify">LEONAȘ: Leonaș... de nu ți-a fi cu bănat, cucoană.</p>
               <p rend="justify">CHIRIȚA: Nici cât pe-o măsă... să ierți... Și d-ta zici că ești actoriță?</p>
               <p rend="justify">LEONAȘ (făcând compliment femeiesc): La Teatru Național... să ierți.</p>
               <p rend="justify">CHIRIȚA: Să fii d-ta sănătoasă... dar cât pentru fratele d-tale... cine-a fi acela... nu avem cinste...</p>
               <p rend="justify">LEONAȘ: Bunătatea d-tale... dar, mă rog... pe duduca Luluța nu știți unde-aș putea-o găsi?</p>
               <p rend="justify">CHIRIȚA: Nu departe... Dacă vrei s-o vezi? iat-o... O logodim astăzi cu Guliță, fiul meu...</p>
               <p rend="justify">LEONAȘ: Să-ți trăiască.</p>
               <p rend="justify">CHIRIȚA (cu dispreț): Plecăciune.</p>
               <p rend="justify">LEONAȘ (care în toată vremea asta a întors spatele Luluței): A!... dumneei îi duduca Luluța? Tare-i frumușică! Dă-mi voie, dragă, să te sărut și să te fericesc de odorul ce-ai să capeți. (Sărută pe Luluța și-i zice încet.) Eu sunt, Luluțo, eu, Leonaș... oprește logodna.</p>
               <p rend="justify">LULUȚA (țipând): A!...</p>
               <p rend="justify">TOȚI: Ce-i?</p>
               <p rend="justify">LULUȚA (făcându-se nebună): Vai de mine! se învârtește casa cu mine. Toate le văd pe dos... Iaca mătușica se dă de-a tumba... ha, ha, ha, ha...</p>
               <p rend="justify">CHIRIȚA: Kirie eleison!... că iar i-a venit nebunia... și tocmai în ceasul aista!... Luluțo...</p>
               <p rend="justify">LULUȚA: Fugiți... fugiți... dați-mi pace... că-mi vine-a mușca... Unde-i Guliță să-l zgâriu?... unde-i să-l mușc?</p>
               <p rend="justify">GUGULIȚĂ (ascunzându-se după tată-său): Nu mă lăsa, băbacă, că mă mănâncă.</p>
               <p rend="justify">LULUȚA: Ha, ha, ha, ha... Am să mă mărit cu iubitul meu, pe care-l iubesc din copilărie... Iată-mă-s la nuntă... orhestrul începe valțul, valțul!... Unde-i mirele să joc cu el?</p>
               <p rend="justify">Valsul</p>
               <p rend="justify">LULUȚA (vălsuind singură)</p>
               <p rend="justify">Tra, la, la, la, la,</p>
               <p rend="justify">Tra, la, la, la, la,</p>
               <p rend="justify">Astăzi chiar mă mărit,</p>
               <p rend="justify">Mă mărit, mă mărit!</p>
               <p rend="justify">Tra, la, la, la, la,</p>
               <p rend="justify">Tra, la, la, la, la,</p>
               <p rend="justify">Chiar astăzi mă mărit</p>
               <p rend="justify">Cu al meu iubit.</p>
               <p rend="italic">(Se oprește din joc, plângând.)</p>
               <p rend="justify">Ah, ah, ah, ah, ah, ah,!</p>
               <p rend="justify">Dragul meu nu mă vra...</p>
               <p rend="justify">CORUL</p>
               <p rend="justify">Sărmana, vai de ea! (bis)</p>
               <p rend="justify">LULUȚA (râzând)</p>
               <p rend="justify">Ha, ha, ha, ha, ha, ha!</p>
               <p rend="justify">Ba mă vrea, ba mă vrea.</p>
               <p rend="justify">CORUL</p>
               <p rend="justify">Sărmana! vai de ea!</p>
               <p rend="justify">Vai de ea!</p>
               <p rend="italic">(Împreună.)</p>
               <p rend="justify">LULUȚA (jucând)</p>
               <p rend="justify">Tra, la, la, la, la,</p>
               <p rend="justify">Tra, la, la, la, la,</p>
               <p rend="justify">Astăzi chiar mă mărit,</p>
               <p rend="justify">Mă mărit, mă mărit...</p>
               <p rend="justify">Tra, la, la, la, la,</p>
               <p rend="justify">Tra, la, la, la, la,</p>
               <p rend="justify">Chiar astăzi mă mărit</p>
               <p rend="justify">Cu al meu iubit.</p>
               <p rend="justify">CORUL</p>
               <p rend="justify">Sărmana fată!</p>
               <p rend="justify">Priviți-o, iată,</p>
               <p rend="justify">Iată c-a-nebunit,</p>
               <p rend="justify">Nebunit, nebunit!</p>
               <p rend="justify">Sărmana fată,</p>
               <p rend="justify">Mai bine-ndată,</p>
               <p rend="justify">Îndată-ar fi murit,</p>
               <p rend="justify">Ar fi murit!</p>
               <p rend="italic">(Luluța se aruncă în brațele lui Leonaș.)</p>
               <p rend="justify">LULUȚA: A!... iaca logodnicul meu... iată-l, iată-l!</p>
               <p rend="justify">CHIRIȚA: Cine?... Madama?... logodnic!... (Către musafiri.) S-o pierdut de istov!</p>
               <p rend="justify">LULUȚA (țipând): Aista-i, aista-i... vreau să mă măritați cu dânsul... că de nu... nebunesc...</p>
               <p rend="justify">CHIRIȚA: Să te mărităm cu madama?... altă belea acu!...</p>
               <p rend="justify">ȘARL: No... faceți caprisu Luluței... non trebuie contrarier un malade.</p>
               <p rend="justify">CHIRIȚA: Bine zici, monsiu Șarlă... Ei... fie, Luluță dragă... dacă ți-i drag dumnealui?... ie-ți-l... Noi ți-l dăm. (Către Leonaș.) Mă iartă, madamă, că te supăr...</p>
               <p rend="justify">LEONAȘ: Da unde, cucoană!... dimpotrivă...</p>
               <p rend="justify">LULUȚA: Dacă mi-l dați... logodiți-mă acu îndată cu el.</p>
               <p rend="justify">CHIRIȚA: Fie ș-acu, numai nu te tulbura... (Către Leonaș.) Madamă... facem abuz de bunătatea d-tale... dar apoi vezi în ce stare-i biata copilă... Fii bună, te rog, și primește a te logodi cu dânsa... ne-i îndatori peste măsură.</p>
               <p rend="justify">LEONAȘ: Cu mare bucurie... Cea mai mare dorință a mea este ca să vă îndatoresc... poftim inelul meu.</p>
               <p rend="justify">CHIRIȚA: Foarte mulțămesc... Luluțo, iaca inelul d-sale... dă-i acum pe-al tău... și să vă fie logodna într-un ceas bun... amin!</p>
               <p rend="italic">(Leonaș și Luluța schimbă inelele.)</p>
               <p rend="justify">LULUȚA (veselă): M-am logodit... m-am logodit! De-acum ziceți să cânte muzica... să-nceapă balul... la bal... la bal...</p>
               <p rend="justify">CHIRIȚA: Bal înaintea mesei?</p>
               <p rend="justify">ȘARL (încet Chiriței): Ne la contrariez donc pas... puisqu’elle est folle. (Tare.) En avant la contredanse.</p>
               <p rend="justify">CHIRIȚA (căutând cu dragoste la Șarl): Fie, monsiu Șarlă... Vous serez mon cavaler?</p>
               <p rend="justify">ȘARL (în parte): Crac.</p>
               <p rend="justify">CHIRIȚA: Hai, boieri... să vă văd...</p>
               <p rend="italic">(Orhestrul cântă contredansul. Chirița joacă cu Șarl, în față cu Guliță, care joacă cu Luluța. Leonaș slujește de damă lui Bârzoi și joc amândoi vis-à-vis cu doi musafiri. Musafirii mai în fund.)</p>
               <p rend="justify">TOȚI (jucând)</p>
               <p rend="justify">Ah, ce plăcere de-a juca</p>
               <p rend="justify">Și de griji a scutura.</p>
               <p rend="justify">CHIRIȚA</p>
               <p rend="justify">Ah! monsiu Șarlă... te rog, îmi spune</p>
               <p rend="justify">Dacă joc frumos cancan?</p>
               <p rend="justify">ȘARL</p>
               <p rend="justify">Ah! que des graces! Joci de minune</p>
               <p rend="justify">(în parte) Elle danse comme un ours blanc.</p>
               <p rend="justify">TOȚI</p>
               <p rend="justify">Ah! ce plăcere de-a juca</p>
               <p rend="justify">Și de griji a se scutura.</p>
               <p rend="justify">CHIRIȚA: Destul, c-am obosit!</p>
               <p rend="justify">LEONAȘ (strângând pe Luluța în brațe): Ah! dragă Luluță... deacum ești a mea și nimic nu ne mai poate despărți...</p>
               <p rend="justify">CHIRIȚA (către musafiri): Vezi, dacă-i actriță... cât de bine-și gioacă rolul.</p>
               <p rend="justify">LEONAȘ: De-acum festa-i jucată; pot să m-arăt fără grijă.</p>
               <p rend="justify">CHIRIȚA: Festa?... ce vra să zică asta?</p>
               <p rend="justify">LEONAȘ (scoțându-și capela): Mă cunoști, Chirițoaie, cine sunt eu?</p>
               <p rend="justify">CHIRIȚA, BÂRZOI, GULIȚĂ: Leonaș!</p>
               <p rend="justify">LEONAȘ: Eu!... v-am jucat-o bună?</p>
               <p rend="justify">CHIRIȚA (căzând pe un scaun): Ah! ne-o jucat-o, Pepelea!</p>
               <p rend="justify">BÂRZOI: Ian stăi, moțpane... dacă-i pe feste?... apoi să ți-o joc eu mai sărată și mai chipărată... doar am puterea-n mână... doar îs ispravnic!...</p>
               <p rend="justify">LEONAȘ: Ba te șterge pe guriță, boierule... Iaca demisionul d-tale.</p>
               <p rend="italic">(Îi dă un pachet.)</p>
               <p rend="justify">BÂRZOI: Demisionul?</p>
               <p rend="justify">LEONAȘ: Așa... mai dinioare am primit un plic de la directorul Departamentului, care mi-i prieten, și înăuntru am găsit demisionul d-tale.</p>
               <p rend="justify">BÂRZOI: Da să n-am parte de Chirița dac-am gândit vrodată să-mi dau demision. (Citește:) “Demisionul ce ai dat din postul de ispravnic se primește... și se poruncește d-tale ca să încredințezi trebile ținutului d-sale d-lui Leonaș, noul diregător.” - Am sfeclit-o! (Cade pe un scaun de altă parte.) Da bine... pentru ce?... care-i pricina?</p>
               <p rend="justify">LEONAȘ (încet): Curcanul cel bătrân ți-a jucat festa... Ce să faci?... s-a trecut vremea curcanilor!... Iar cât pentru logodna mea cu Luluța, de nu-i încuviința-o acu îndată... spun lui Piciu bricicarul să deie jalbă că i-ai luat o carboavă chiar de haram.</p>
               <p rend="justify">BÂRZOI: Încuviințez... încuviințez, numai taci.</p>
               <p rend="justify">CHIRIȚA (pe gânduri): Să-mi treacă pintre degete bunătate de zestre?... nu se poate... (tare) nu se poate!</p>
               <p rend="justify">LEONAȘ (încet, Chiriței): Ba se poate, căci almintire... l-oi ruga pe prietenul meu, pe ofițerul cel de azi-dimineață, să arate portretul d-tale lui Bârzoi... Se poate acum?...</p>
               <p rend="justify">CHIRIȚA (plecând capul): Se poate!</p>
               <p rend="justify">LEONAȘ: Care vra să zică... toate s-o pus la cale... Acum, boieri d-voastră, fiindcă un ispravnic trebuie să fie un om așezat... vă poftesc la nunta mea cu duduca Luluța. Dumneei cucoana Chirița și cuconul Grigori, preaiubitul ei soț, s-au primit a ne fi nuni mari... așa este?</p>
               <p rend="justify">BÂRZOI, CHIRIȚA (zâmbind mânzește): Cum nu?... cu mare bucurie.</p>
               <p rend="justify">LEONAȘ: Cât pentru monsiu Guliță, dacă tot voiește duel?</p>
               <p rend="justify">GUGULIȚĂ: Bai!</p>
               <p rend="justify">ȘARL: Comment! tu refuses, malheureux!</p>
               <p rend="justify">GUGULIȚĂ (cu nerăbdare): Qu’est ce que vous voulez?... Omorision?</p>
               <p rend="justify">ȘARL: Fricosion... va! (În parte.) Quel petit crétin!</p>
               <p rend="justify">ION (intrând): Cucoană... să deie bucate?</p>
               <p rend="justify">CHIRIȚA: Strigă să deie.</p>
               <p rend="justify">ION (la ușa din fund, strigă chiuind): Mă Postolachi... mă!... dă bucate la masă... mă!</p>
               <p rend="justify">CHIRIȚA: Carnacsî, că ne-ai asurzit! Boieri d-voastră... poftim... dle Leonaș, ce-a fost s-a trecut... nădăjduiesc că nu ne-i refuza de-a ședea cu logodnica d-tale la masă.</p>
               <p rend="justify">LEONAȘ: Dimpotrivă, cucoană dragă, (încet) și drept dovadă că sunt prietenul d-tale, poftim portretul.</p>
               <p rend="justify">CHIRIȚA (încet, luând portretul): Să-ți spun drept... mare comedian ai mai fost!</p>
               <p rend="justify">LEONAȘ: Apoi... nu știi că lumea-i un teatru plin de comedieni?</p>
               <p rend="justify">CHIRIȚA: Bine zici... blagoslovită să-ți fie vorba!... tocmai asta era s-o spun și eu d-lor-sale... (Arată publicul și înaintează spre el.)</p>
               <p rend="justify">Credeți-mi mie; cei mulți în lume,</p>
               <p rend="justify">Fie din Londra sau din Focșeni,</p>
               <p rend="justify">Fie cu stare, cu rang, cu nume,</p>
               <p rend="justify">Joc ades roluri de comedieni.</p>
               <p rend="justify">Cela ce strigă că țara piere</p>
               <p rend="justify">Pân’ ce apucă vreun ciolan</p>
               <p rend="justify">Și, cât îl roade, stă în tăcere...</p>
               <p rend="justify">Cine nu-l știe că-i comedian?</p>
               <p rend="justify">GULIȚĂ</p>
               <p rend="justify">Cel care vecinic se tot fălește...</p>
               <p rend="justify">Că-i de neam nobil cât un sultan...</p>
               <p rend="justify">Și-n fapta-i neamul și-l necinstește...</p>
               <p rend="justify">Îi prost sărmanul! prost comedian!...</p>
               <p rend="justify">ȘARL</p>
               <p rend="justify">Celui qui tourne cum bate vântul,</p>
               <p rend="justify">Fiind azi jidov, mâini moldovan...</p>
               <p rend="justify">Est un... non trouve au juste cuvântul;</p>
               <p rend="justify">Une girouette... un comedian.</p>
               <p rend="justify">LULUȚA</p>
               <p rend="justify">Cela ce caut-o zestre mare,</p>
               <p rend="justify">Deși el poate nu face-un ban,</p>
               <p rend="justify">Și zice fetei că-i dragă tare...</p>
               <p rend="justify">Are iubire de comedian.</p>
               <p rend="justify">LEONAȘ</p>
               <p rend="justify">Cel care jacaș fiind de moarte</p>
               <p rend="justify">A luat pielea de pe sărman...</p>
               <p rend="justify">De-l vezi deodată blând, smerit foarte...</p>
               <p rend="justify">Să fugi de dânsul că-i comedian.</p>
               <p rend="justify">CHIRIȚA</p>
               <p rend="justify">Astfel e lumea... o comedie!</p>
               <p rend="justify">Iar noi, artiștii care-o jucăm,</p>
               <p rend="justify">N-avem dorință alta mai vie</p>
               <p rend="justify">Decât aplauzi să merităm.</p>
               <p rend="justify">TOȚI</p>
               <p rend="justify">Astfel e lumea... o comedie!</p>
               <p rend="justify">Etc., etc., etc.</p>
               <p rend="italic">(La sfârșitul cupletelor ușile din fund se deschid și toți se pornesc spre masa care se vede dincolo de ușă.)</p>
               <p rend="italic">(Cortina cade.)</p>
               <p rend="justify"> </p>
            </div>
            <div type="div2" rend="P7">
               <head>Doi morți vii - Vodevil în 2 acte </head>
               <subtitle>Reprezentat pe Teatrul Național din Iași, în beneficiul artiștilor români, la 1851.</subtitle>
               <p rend="justify">PERSOANE[<ref target="https://ro.wikisource.org/w/index.php?title=Doi_morți_vii&amp;action=edit&amp;section=1">modifică</ref>]</p>
               <p rend="justify">D. GHIFTUI, proprietar bogat</p>
               <p rend="justify">Banul HAGI-FLUTUR, bătrîn ridicol</p>
               <p rend="justify">ACROSTIHESCU, tînăr poet</p>
               <p rend="justify">EGOR, lipovan</p>
               <p rend="justify">Șatrarul TALPĂ-LATĂ, arendaș</p>
               <p rend="justify">TIȚA, orfană</p>
               <p rend="justify">D-na FERCHEZANCA, actriță</p>
               <p rend="justify">D. CÎRCIOC, candidat de judecătorie</p>
               <p rend="justify">ION, lacheu a lui GHIFTUI</p>
               <p rend="justify">UN BĂIET DE ȚĂRAN</p>
               <p rend="justify">PRIETINI A LUI GHIFTUI, ȚĂRANI, JANDARMI</p>
               <p rend="justify">ACTUL I[<ref target="https://ro.wikisource.org/w/index.php?title=Doi_morți_vii&amp;action=edit&amp;section=2">modifică</ref>]</p>
               <p rend="justify">Teatrul reprezintă un salon bogat. În dreapta, pe planul I, o ușă deschisă ce dă pe un balcon fără grilaj. În fund, în dreapta, o ușă cu geamuri și perdele, care duce într-un salon mic. Alte două uși cu geamuri în fund, care se deschid în grădină. În stînga, pe al 2-lea plan, o oglindă mare și lîngă aceasta o ușă ascunsă ce duce asemenea în grădină. O canape așezată în stînga privitorilor, un scaun lîngă oglindă și alte două scaune între ușele din fund. Scena se petrece la Ghiftuieni.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=3">modifică</ref>]</p>
               <p rend="justify">ION (scuturînd mobilele)</p>
               <p rend="justify">(La ridicarea perdelei se aude în salonul cel mic din fund corul următor, cîntat de Ghiftui, Hagi-Flutur, Acrostihescu și prietinii lui Ghiftui):</p>
               <p rend="justify">Prietini buni, să bem și să mîncăm,</p>
               <p rend="justify">Căci poate mîni vom da de ceas amar!</p>
               <p rend="justify">Hai de pe-acum voios să ne-necăm</p>
               <p rend="justify">Într-un antal de vin bun de Cotnar.</p>
               <p rend="justify">Glu, glu, glu, glu, să bem, să mîncăm;</p>
               <p rend="justify">Glu, glu, glu, glu, și să tot cîntăm</p>
               <p rend="justify">Glu, glu, glu, glu, glu.</p>
               <p rend="justify">ION: Ian auzi boierii cum se veselesc de ziua stăpînu-meu, d-nu Ghiftui!… O poftit tot Tîrgu-Frumos aici la moșie, la Ghiftuieni, pe banul Hagi-Flutur, pe d-nu Acrostihescu, pe d-nu Zgîrcilă… și alții; și acum, de trei zile, o țin tot una cu mesele și cu lăutarii..</p>
               <p rend="justify">(Se aude in salonul cel mic ciocnete de pahare și chiote de veselie: „Să trăiască Ghiftui!… in sănătatea lui Ghiftui!… vivat!…”)</p>
               <p rend="justify">ION (căutînd pe fereasta ușei salonului): Gîl, gîl, gîl… înghite-Agachi… dușcă, băiete!… (Viind in fața scenei.) Parcă văd c-or să cadă bolnavi, de mult ce-nghit la sănătăți!</p>
               <p rend="justify">(Arie: „M-o pus tata să-nvăț carte”, din „Trîntorul”.)</p>
               <p rend="justify">De trei zile, de cînd beu</p>
               <p rend="justify">Și mănîncă tot mereu,</p>
               <p rend="justify">Cred că dobă s-au făcut…</p>
               <p rend="justify">Numai bună de bătut.</p>
               <p rend="justify">Pan, plan, plan, plan, plan,</p>
               <p rend="justify">Plan, plan, plan, plan.</p>
               <p rend="justify">Ce-aș mai rîde, rîde, zău</p>
               <p rend="justify">De-aș putea c-un melesteu</p>
               <p rend="justify">Să-i măsor în lung și-n lat,</p>
               <p rend="justify">Și trivoga-n ei să bat;</p>
               <p rend="justify">Pan, plan, plan, plan, plan,</p>
               <p rend="justify">Plan, plan, plan, plan.</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=4">modifică</ref>]</p>
               <p rend="justify">ION, EGOR (vine din fund de-a stînga și aduce grilage de fer pentru balcon)</p>
               <p rend="justify">EGOR (în fund): A! cito ti tam?… barabancic?… harașo!</p>
               <p rend="justify">ION: A! d-ta ești, pan Egor?</p>
               <p rend="justify">EGOR: Da, da, eu, pan Ivan.</p>
               <p rend="justify">ION: Ți-am mai spus că nu mă cheamă Ivan, că doar nu-s lipovan ca tine.</p>
               <p rend="justify">EGOR: A! dușinca Ivanușca!… nu cheamă la tine Ion?… no, Ion po lipovanțchi… Ivan.</p>
               <p rend="justify">ION: Nici Ion, nici Ivan… m-ai înțăles?</p>
               <p rend="justify">EGOR: Niet Ion, niet Ivan?… a cito?</p>
               <p rend="justify">ION (cu mîndrie): Gion!</p>
               <p rend="justify">EGOR: Gion. (Rîzînd.) A! pojalosti, dușinca moia… Gion niet hristian.</p>
               <p rend="justify">ION: Puțin îmi pasă. Stăpînu-meu, cuconu Dumitrachi Ghiftui, mi-o poroncit să mă numesc de-acum înainte Gion… pentru că sînt giocheu.</p>
               <p rend="justify">EGOR: Cito? ciocoi?</p>
               <p rend="justify">ION (mînios): Giocheu, măi… mere murate…</p>
               <p rend="justify">EGOR: Înțăles… ciocoi… harașo, harașo… Dar să lăsăm vorba asta, că n-am vreme de perdut. Am venit de la Tîrgu-Frumos ca să așăd ostrețile aiste la balcon. Pot să m-apuc de lucru?</p>
               <p rend="justify">ION: Poți. Hai, așază-le mai degrabă, că, zău, cînd gîndesc că balconu-i fără ostrețe… mă umflă spaima.</p>
               <p rend="justify">EGOR: Pentru ce, pan Gion?…</p>
               <p rend="justify">ION: D-apoi n-ai văzut că casa-i zidită chiar pe malul iazului, încît de-ar căde cineva din balconu ista… (arată balconul) s-ar duce de-a dreptul în împărăția broaștelor?</p>
               <p rend="justify">EGOR: No… mai bine… că ar învăța a cînta (face ca broaștele), și ar da conțert la fteatru.</p>
               <p rend="justify">ION: Ian las, pan Egor, că nu-i de șuguit cu iazu ista.</p>
               <p rend="justify">EGOR: Da adînc îi?</p>
               <p rend="justify">ION: De trii stînjini!… mai ales cole sub balcon… zice că n-are fund. Hai, mergi de pune ostrețile, ca să nu se întîmple vro primejdie… (În parte.) Boierii s-o cam chefăluit ș-ar pute foarte lesne să facă huștiuliuc…</p>
               <p rend="justify">EGOR: Aista-i balconu cu pricina? (Arată în stînga.)</p>
               <p rend="justify">ION: Ie sama bine să nu cazi.</p>
               <p rend="justify">EGOR (ieșind pe balcon): Ni boissa.</p>
               <p rend="justify">ION: Să mai văd ce fac boierii. (Merge la ușa salonului celui mic și privește înîntru.)</p>
               <p rend="justify">EGOR (in balcon, bocănește tare și cîntă):</p>
               <p rend="justify">Ia, țiganca maladaia,</p>
               <p rend="justify">Paulița mastavaia,</p>
               <p rend="justify">Zniaiu varajiti. (bis)</p>
               <p rend="justify">Palajiti denche vrucicu</p>
               <p rend="justify">Palajiti barin vrucicu,</p>
               <p rend="justify">Zniaiu varajiti. (bis)</p>
               <p rend="justify">ION (alergînd la ușa balconului): Taci, măi omule, că asurzești boierii. Nu poți să pui ostrețile făr-a bocăni?</p>
               <p rend="justify">EGOR: Niet.</p>
               <p rend="justify">ION: Ei, las’ dar, pănă s-or scula boierii de la masă.</p>
               <p rend="justify">EGOR (viind în scenă): Harașo… harașo.</p>
               <p rend="justify">(Se aude iar în salonul cel mic chiote de veselie și corul de la începutul scenei I.)</p>
               <p rend="justify">Prietini buni, să bem și să mlncăm.</p>
               <p rend="justify">Căci poate mîni vom dă de ceas amar!</p>
               <p rend="justify">Etc. etc. etc.</p>
               <p rend="justify">EGOR (căutînd pe fereasta ușei salonului): A! bojî moi! că nu sînt și eu cu dînșii, să facem la mine glu, glu, glu.</p>
               <p rend="justify">(Se aude în salon glasul lui Ghiftui, strigînd: „Gion! Gion! adă șampanie”.)</p>
               <p rend="justify">ION: Îndată, cucoane. (Deschide ușa salonului și intră în el.)</p>
               <p rend="justify">(Se zărește în salonul cel mic o masă încunjurată de Ghiftui Hagi-Flutur, Acrostihescu etc.)</p>
               <p rend="justify">EGOR (vine pe gînduri în fața scenei): Uvîi! uvîi! dacă n-aș fi pățit ce-am pățit, acum aș ave și eu casă și masă! aș ave și eu cai și trăsură… ca mai înainte. Aș fi tot birjar… iar nu negustor de harbuji și de ferării în Tîrgu-Frumos!</p>
               <p rend="justify">(Arie lipovenească)</p>
               <p rend="justify">Uvîi!’uvîi! ce-am pățiț!</p>
               <p rend="justify">Cînd eram birjar vestit,</p>
               <p rend="justify">Toată ziua mă primblam…</p>
               <p rend="justify">Cuconaș parcă eram!</p>
               <p rend="justify">Dar acuma calc pe jos,</p>
               <p rend="justify">Glodul din Tîrgul-Frumos!</p>
               <p rend="justify">Vînd căldări, harbuji, zămoși,</p>
               <p rend="justify">La tîrgoveții-frumoși!…</p>
               <p rend="justify">Frumoși… frumoși… vorba vine, pentru că-s din Tîrgu-Frumos… dar almintire… (Stă puțin pe gînduri.) Boji moi!… acu un an eram la leș… birjar la ulița mare. Avem o droșcă de Brandmaier și doi cai iuți ca chiperiul: unu Malerchi și celalt Ichim!… cînd le strigam: paidi Malerchi… jidanii de pe uliță zice avei... Toți cuconașii vra să se primble cu Egor la Copou și-mi plăte cîte trii sorocovovția pe ceas… dar mai ales unu cu plete lungi… care socoteam că-i cuconaș… și el era un coțcar… După ce m-o purtat pe datorie două luni… o fugit, fără să-mi plătească… Ah, ti padleț cuconaș!… de l-oi prinde vrodată, am să-l satur de droșcă… să-i trag o hurducătură… s-o pomenească!…</p>
               <p rend="justify">(Arie lipovenească)</p>
               <p rend="justify">Am să-l ieu la hățuit</p>
               <p rend="justify">Ca pe-un cal rău, nestrunit;</p>
               <p rend="justify">Și din bici pocnind mereu.</p>
               <p rend="justify">Chiar la goană am să-l ieu.</p>
               <p rend="justify">Iar din trupul său cu frac</p>
               <p rend="justify">Un răbuș mare-am să-mi fac,</p>
               <p rend="justify">Ca să-nsemn c-un par uscat</p>
               <p rend="justify">Cîte ceasuri l-am primblat.</p>
               <p rend="justify">Da mai pe urmă încă ce-am mai pățit c-o madamă de la fteatru… una madam Panchița… A! boji moi! ce ochi de drac ave!… cînd căta la mine îmi căde frîile din mînă!… ea umbla tot cu mine zi și noapte și cînd îi pomenem de parale…</p>
               <p rend="justify">Îmi zicea Egoraș… Egoraș!… cînd o auzem, mă făcem turtă dulce!… Într-o zi, după ce-o primblasem vro trii luni pe datorie, merg la dînsa ca să facem socotelile, ș-o găsăsc plîngînd… no… dac-am văzut-o plîngînd… mi-o vinit noduri în gît ș-am început și eu a plînge. (Scoate basmaua și-și șterge ochii.) Era datoare c-o sută de galbini în tîrg și n-ave cu ce să scape de execuție… eu, bun la suflet și prost la minte, am alergat degrab’ acasă, am pus amanet tot ce-avem, droșcă, hamuri, cai, ș-am adus suta cea de galbini madamei Panchiț, ca s-o agiut la nevoie… Cînd m-o văzut, mi-o sărit în gît și m-o sărutat… A! dușinca Panchiț!… Pauliț Panchiț!… a doua zi o fugit și ea… s-o făcut nevăzută!… și de-un an de zile acum, nici n-am auzit de dînsa… (Bâtîndu-se cu pumnul peste cap.) Na! ti scatina… așa, am prăpădit tot ce-am avut ș-am agiuns a vinde harbuji și pește sărat în Tîrgu-Frumos.</p>
               <p rend="justify">(Arie lipovenească)</p>
               <p rend="justify">Bojî moi! ce păcat</p>
               <p rend="justify">Dac-ajungi amorezați</p>
               <p rend="justify">Te dau toate de sminteală</p>
               <p rend="justify">Ș-apuci hoisa-n loc de ceală!</p>
               <p rend="justify">Droșcar bun chiar dacă ești,</p>
               <p rend="justify">Drumul ziua-ți rătăcești.</p>
               <p rend="justify">Și tot ieși mereu din cale,</p>
               <p rend="justify">Și te duci mereu devale.</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=5">modifică</ref>]</p>
               <p rend="justify">EGOR, TIȚA (viind prin stînga din grădină)</p>
               <p rend="justify">TIȚA (oprindu-se cu sfială în fund): Oare unde să fie boieriul?… Ce văd? pan Egor aici?</p>
               <p rend="justify">EGOR (întorcîndu-se soldățește): Egor? ia… o duducă!…</p>
               <p rend="justify">TIȚA (apropiindu-se): Nu mă cunoști, pan Egor?</p>
               <p rend="justify">EGOR: Ian așteaptă… pastoi… duduca Tița?…</p>
               <p rend="justify">TIȚA: Tocmai. M-ai văzut la Iași îri dugheana lui moș Talpă-Lată, unde vinei să cumperi orz și ovăs.</p>
               <p rend="justify">EGOR: I! bojî moi…. cum ai crescut de-un an de zile!… cum ai îmbobocit!… parcă ești o lale precrasnai… Da ce mai face jupînu Talpă-Lată?</p>
               <p rend="justify">TIȚA: Sănătos. O lăsat dugheana și s-o apucat de moșie. O luat în posesie chiar moșia asta.</p>
               <p rend="justify">EGOR: Moșia lui cuconu Dimitrachi?</p>
               <p rend="justify">TIȚA: Dar, o luat-o de la vechilul d-sale, pentru că știi că boieriul o lipsit vro patru ani din țară… și s-o întors numai de-abia de-o săptămînă… cred că nici nu-l cunoaște moș Talpă-Lată.</p>
               <p rend="justify">EGOR: Dacă nici eu nu-l cunosc… nu l-am văzut niciodată… Dar se vede că i-o mers bine lui pan Talpă-Lată, cu orzu și ovăsu… s-o îngrășet?</p>
               <p rend="justify">TIȚA (rîzînd): Așa… acum sîntem așăzați aici de vro șese luni.</p>
               <p rend="justify">EGOR: Da el unde-i?</p>
               <p rend="justify">TIȚA: Acasă… de-abia am sosit amîndoi de la Roman, și cum am aflat că boieriu o vinit la moșie, am alergat ca să-l văd… Nu știi unde-i, pan Egor?</p>
               <p rend="justify">EGOR: La masă… Ai vro treabă cu dînsu?</p>
               <p rend="justify">TIȚA (în taină): Am să-i vorbesc.</p>
               <p rend="justify">EGOR: Și nu te temi să vii singurică… așa… În casa unui cuconaș?</p>
               <p rend="justify">TIȚA: Să mă tem?… de ce?… nu știi cît e de bun cuconu Ghiftui… Cît bine face locuitorilor… cum îl iubesc toți!… Ș-apoi cînd ai ști cum s-o îngrijit de copilăria me… cum mă dismerda cînd eram mititică… cum îmi aducea păpuși și cofeturi… parc-aș fi fost copila lui… D-lui o cheltuit cu dăscălii care m-o învățat… și pot zice că-i sînt datoare cu toate.</p>
               <p rend="justify">EGOR (uimit): Bun hristian!… Da Talpă-Lată?… cum ai agiuns la dînsu?</p>
               <p rend="justify">TIȚA: La moartea maică-mea, acum doi ani, neavînd nici o rudă, m-o dat stăpînirea sub epitropia lui… ca prietin a casei noastre.</p>
               <p rend="justify">EGOR: Socotem că ți-i moș.</p>
               <p rend="justify">TIȚA: Ba nu… așa-i zic eu pentru că-i bătrîn… E! să fi fost atunci aici cuconu Dumitrachi, sînt sigură că nu m-ar fi lăsat pe mîna altora!… Doamne! tare-i bun la suflet!… și tare mi-i drag!… Cînd am aflat că s-o întors din străinătate… știi?… de mi-ar fi căzut din cer un logodnic cu păru de aur, nu m-aș fi bucurat așa de mult!…</p>
               <p rend="justify">EGOR (în parte, ștergîndu-și ochii): Ce suflețel de hulubiț!. (Oftează.) A! Panchiț! Panchiț!</p>
               <p rend="justify">TIȚA (în taină): I-am cusut un călăf de ciubuc cu mărgele ș-am vinit să i-l aduc.</p>
               <p rend="justify">EGOR (cu dragoste): Dușincal…</p>
               <p rend="justify">TIȚA (cîntă):</p>
               <p rend="justify">(Arie din „Baba Hîrca”: „Tata mi-a zis fată, fată”)</p>
               <p rend="justify">Pentru mine, biată fată</p>
               <p rend="justify">Fără mamă, fără tată,</p>
               <p rend="justify">N-am pe nime mai iubit</p>
               <p rend="justify">Pe pămîntul părăsit.</p>
               <p rend="justify">Pentru dînsul mi-aș da viața;</p>
               <p rend="justify">Mă rog seara, dimineața.</p>
               <p rend="justify">Și zic, Doamne, Dumnezeu,</p>
               <p rend="justify">Ține-l tot pe dorul meul</p>
               <p rend="justify">EGOR (plîngînd): A!…</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=6">modifică</ref>]</p>
               <p rend="justify">EGOR, TIȚA, ION (ieșind din salonul cel mic)</p>
               <p rend="justify">ION: Hai, hai, cărați-vă că s-o sculat boierii de la masă ș-o să vie aici.</p>
               <p rend="justify">TIȚA (veselă): Boieriu… cuconu Ghiftui are să vie?… Cît îmi pare de bine!… am să-l văd.</p>
               <p rend="justify">ION: Ba te șterge pe guriță, acu deodată, drăguță… hai…</p>
               <p rend="justify">TIȚA: Apoi dar oi aștepta… poate că mai pe urmă…</p>
               <p rend="justify">ION: Negreșit… du-te-acu de te primblă în grădină, păn’ ce și-or trage ciubucele boierii…</p>
               <p rend="justify">TIȚA (apropiindu-se de Ion și căutînd la el cu ochi dulci): Da mi-i da de știre cînd a fi vreme, domnișorule?</p>
               <p rend="justify">ION (în parte): Iaca!… că n-o văzusem cît îi de frumușică… (Cu blîndețe.) Cum să nu-ți dau de știre, drăguță… cum ți-i numele? (O apucă de bărbie).</p>
               <p rend="justify">TIȚA: Tița.</p>
               <p rend="justify">ION (în parte): Îmi vine s-o sărut.</p>
               <p rend="justify">EGOR: Da eu ce fac cu balconu, pan Ivan?</p>
               <p rend="justify">ION (mînios): Gion… nu Ivan… măi, mere murate… Las’ că-i așeza ostrețile mai pe urmă…</p>
               <p rend="justify">EGOR: No, harașo, harașo. Paidiom, duducă. (Ies amîndoi prin fund în stînga. Ion îi urmează.)</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=7">modifică</ref>]</p>
               <p rend="justify">HAGI-FLUTUR, ACROSTIHESCU, trei prietini, GHIFTUI (vine în urma tuturor)</p>
               <p rend="justify">(Ghiftui merge liniștit de se pune pe canape. Ceialalți se apropie vesel de oglindă și se grupează în fața lui.)</p>
               <p rend="justify">(Arie „Haideți, frați, să trăim bine”)</p>
               <p rend="justify">TOȚI</p>
               <p rend="justify">(afară de Ghiftui)</p>
               <p rend="justify">Haideți, frați, să trăim bine,</p>
               <p rend="justify">Să trăim noi intre noi,</p>
               <p rend="justify">Luînd vremea precum vine</p>
               <p rend="justify">Și rîzînd de-orice nevoi.</p>
               <p rend="justify">FLUTUR</p>
               <p rend="justify">Vai de-acel care nu știe</p>
               <p rend="justify">Tinereț-a prețui!</p>
               <p rend="justify">Eu, trăind în veselie,</p>
               <p rend="justify">Păn’ la moarte-oi chiui</p>
               <p rend="justify">Hai, hai…</p>
               <p rend="justify">TOȚI</p>
               <p rend="justify">Haideți, frați… etc. etc.</p>
               <p rend="justify">GHIFTUI (cu tristeță): Ba că chiar… ați vorbit de v-ați prichit!</p>
               <p rend="justify">FLUTUR: Da ce?… iar te-o apucat năbădăicile, vere Ghiftui?… iar ți s-o înecat corăbiile?…</p>
               <p rend="justify">GHIFTUI (apropiindu-se de ceialalți): Ba nu… Zău nu, fraților… vă înșălați… Îs tare vesel… atîta numai că mi-i urît!</p>
               <p rend="justify">FLUTUR: Ce fel? ce fel ți-i urît… după ce-am deșărtat zece butelci de șampanie, pentru ca să sărbăm ziua ta?… ce dracu?… ai băut cît șăpte și mai ai obraz să te jăluiești… zici că ți-i urît?…</p>
               <p rend="justify">GHIFTUI: Mi-i urît cît opt… (Oftînd.) A! voi nu știți ce-i urîtul! Ce boală grozavă-i!…</p>
               <p rend="justify">ACROSTIHESCU: Nu știm?… Ia așteaptă… (Scoate din buzunar un volum manuscris și caută filele.) Aurora… La mormîntul ei!… Odă la împăratul… Odă la șahul… Odă la craiul…</p>
               <p rend="justify">FLUTUR (încet lui Ghiftui): Iar o să ne lovească-n cap c-o poezie.</p>
               <p rend="justify">ACROSTIHESCU: Iată:… ascultați. (Citește declamînd.)</p>
               <p rend="justify">„Urîtul e un demon ce-alungă omenirea</p>
               <p rend="justify">Cu chinuri nesfîrșite, cu pas neîncetat ;</p>
               <p rend="justify">El stînge-n sîn speranța, gonește fericirea,</p>
               <p rend="justify">Și-n locul lor depune dezgustul nempăcat!</p>
               <p rend="justify">Amar de acel suflet pe care el atinge!…”</p>
               <p rend="justify">GHIFTUI: Și celelalte… bravo, Acrostihescule!… de cînd faci ode pe la cei mari, n-ai nimerit niciodată așa de bine…</p>
               <p rend="justify">FLUTUR (încet lui Ghiftui): Nu-s de dînsul…</p>
               <p rend="justify">GHIFTUI: Cu adevărat că urîtul îi un demon fără milă care mă gonește zi și noapte și mă face să mă cred mort de viu.</p>
               <p rend="justify">FLUTUR: Te gonește?… gonește-l și tu…</p>
               <p rend="justify">GHIFTUI: Da cum?… prin care chipuri?</p>
               <p rend="justify">FLUTUR: O mie ș-o sută… Nu ești bogat?</p>
               <p rend="justify">GHIFTUI: Bogat… bogat…ș-apoi?… dacă-s bogat… ce-mi folosește?… Tot asta mi-o aruncați în obraz… că-s bogat… că am zece mii de galbini venit..</p>
               <p rend="justify">FLUTUR: Zece mii de galbini!… auzi?… și-ncă se mai fasolește?</p>
               <p rend="justify">GHIFTUI: Nu mă fasolesc, frate… Știu că sînt creștini care trăiesc cu mai puțin… d-apoi… nu-i totul să ai bogăție…</p>
               <p rend="justify">FLUTUR: Ba-i tot… dacă nu mă crezi… Întreabă lumea-ntreagă.</p>
               <p rend="justify">ACROSTIHESCU (declamînd)</p>
               <p rend="justify">„Ce este bogăția? un vis, o nălucire!</p>
               <p rend="justify">Chiar o nimică toată… un fulger, o lucire,</p>
               <p rend="justify">O himeră…”</p>
               <p rend="justify">FLUTUR (împingînd pe Acrostihescu): Mări, du-te-n colo cu himera ta, smintitule… auzi?… zece mii de galbini o nimica toată!… șuguiești, vere?… zece mii!… dacă eu cu suma asta fac pe dracu-n patru… Zece mii de galbini!… Kirie eleisonf… ș-apoi încă i-i urît?… dă! pas de nu crede că soarta-i oarbă…</p>
               <p rend="justify">GHIFTUI: Ce să fac?… așa mi-i firea.</p>
               <p rend="justify">ACROSTIHESCU (declamînd)</p>
               <p rend="justify">„Firea ta îi o tirană,</p>
               <p rend="justify">Îi o aprigă dușmană!</p>
               <p rend="justify">Trebuie de gliei s-o freci</p>
               <p rend="justify">Și-n vin s-o îneci!”</p>
               <p rend="justify">FLUTUR: Ai auzit?… iaca un chip minunat ca să-ți lecuiești boala.</p>
               <p rend="justify">GHIFTUI: În zădar!… Am cercat de toate și n-am nimerit… Am întrat în slujbă, acu patru ani…</p>
               <p rend="justify">FLUTUR: Tronc, Marico?… ai și găsit chip… Ce slujbă?</p>
               <p rend="justify">GHIFTUI: Dicanicească!… Am văzut cu adevărat multe lucruri de rîs… dar degeaba!… n-am rîs nici măcar de-o lițcaie.</p>
               <p rend="justify">FLUTUR: Cred și eu… pas de pitrece cu haz cînd auzi toată ziua: „Cătră cinstita giudecătorie!… așa precum și în urmarea celor mai sus pomenite… jăluitorii… la fața locului… făcîndu-se sprafcă… și întorcîndu-se cu natpis…”</p>
               <p rend="justify">GHIFTUI: Și celelalte… trii coli întregi, fără punt și fără comă… Mi-am dat dimisia după o lună de zile ș-am început a alerga prin adunări, prin baluri, să caut distracții…</p>
               <p rend="justify">FLUTUR: Ei!… și n-ai găsit?</p>
               <p rend="justify">GHIFTUI: Am găsit pretenții și etichete, care mi-o tăiet deodată tot gustul de pitrecere… Cei mai mulți s-adună, nu ca să pitreacă, dar ca să critice… ș-apoi ce critici?… tot acele și iar acele, care le-am auzit cu șăse ani mai înainte… De este vrun bal?… societatea se-mparte-n două… damele de-o parte și cavalerii de alta, parcă de-abia s-ar cunoaște… zice că-i de bonton… și cînd se-ncepe giocul, cei mai mulți din cavaleri se duc de se pun la cărți.</p>
               <p rend="justify">(Arie „Azi cu o pelițiune”, din „Muza.”)</p>
               <p rend="justify">Deși damele-s plăcute,</p>
               <p rend="justify">Vesele, bine crescute;</p>
               <p rend="justify">Deși joacă lin, ușor,</p>
               <p rend="justify">Și insuflă dulce-amor;</p>
               <p rend="justify">Lor le sînt azi preferate</p>
               <p rend="justify">Patru dame… cam ciudate</p>
               <p rend="justify">Care-aduc la cărți noroc</p>
               <p rend="justify">Și pe care toți le joc. (bis)</p>
               <p rend="justify">FLUTUR: Înțăleg… dama de cupă, de pică, de caro…</p>
               <p rend="justify">GHIFTUI: Doamne! priceput ești, vere Hagi-Flutur!</p>
               <p rend="justify">FLUTUR: Așa-s din născare, vere Ghiftui.</p>
               <p rend="justify">ACROSTIHESCU (declamînd)</p>
               <p rend="justify">„Prostia din născare</p>
               <p rend="justify">Nici un leac nu are!”</p>
               <p rend="justify">FLUTUR: Iaca, mă! da aista de unde-o sărit cu poeziile lui cele șchioape?</p>
               <p rend="justify">ACROSTIHESCU (supărat): Ia ascultă, mâi vere… nu te-atinge de cele sfinte.</p>
               <p rend="justify">FLUTUR: Care sfinte, mă?</p>
               <p rend="justify">ACROSTIHESCU: Așa să știi. Poezia este-o artă sfîntă… o fiică cerească.</p>
               <p rend="justify">FLUTUR: Apoi dacă-i o fiică cerească, n-o face să umble cu colinda la sărbătorile unora și altora… m-ai înțăles?…</p>
               <p rend="justify">ACROSTIHESCU (în parte): Bestie incapace!</p>
               <p rend="justify">FLUTUR (in parte): L-am pocnit în pălărie! (Cătră Ghiftui.) Ș-așa, vere Ghiftui, nu-ți uita vorba!</p>
               <p rend="justify">GHIFTUI: Ce vorbă?</p>
               <p rend="justify">FLUTUR: Zicei că n-ai putut scăpa de urît nici în societățile leșului… mare minune!… da eu rîd cît șăpte… pitrec… gioc… fac curte, într-un cuvînt, trăiesc… și gust dulceața tinereții.</p>
               <p rend="justify">GHIFTUI: De cîți ani ești?</p>
               <p rend="justify">FLUTUR: La Crăciun împlinesc 45 de ani… și cei mulți înainte.</p>
               <p rend="justify">GHIFTUI: Ce tînăr fericit!… eu am îmbătrînit de tot…</p>
               <p rend="justify">FLUTUR: Auzi, bătrîn de 36 de ani!… (În parte.) Îi cam smintit.</p>
               <p rend="justify">GHIFTUI (desperat): Vina me-i dacă nimic nu-mi mai place pe fața pămîntului?… dacă nimic nu mai trezește-n mine-o singură bătaie de inimă?… am făcut voiajuri, și-n loc de-a mă mira ca alții de minunile ce-ntîlneam în calea mea, mi-era greu de ele…</p>
               <p rend="justify">(Arie din „Chirița”: „Acest tîrg ce-i zic în lume”)</p>
               <p rend="justify">Cei mai mulți din călători</p>
               <p rend="justify">Se socot că sînt datori</p>
               <p rend="justify">De-orice lucru-a să mira</p>
               <p rend="justify">Și-n veci gurele-a căsca.</p>
               <p rend="justify">Ca și ei în drumul meu</p>
               <p rend="justify">Am căscat gura mereu…</p>
               <p rend="justify">FLUTUR</p>
               <p rend="justify">De mirare?</p>
               <p rend="justify">GHIFTUI</p>
               <p rend="justify">Nicidecît…</p>
               <p rend="justify">Ci de somn și de urît.</p>
               <p rend="justify">ACROSTIHESCU (furios): Cum?… În fața minunilor civilizației ai putut sta rece și nesimțitor ca o marmură?… nu ți s-o înflăcărat imaginăciunea?… nu?…</p>
               <p rend="justify">GHIFTUI: Nu… dar trupul mi s-o ostenit de-agiuns… Am șezut patru ani în străinătate ș-am cercat să fac amoruri…</p>
               <p rend="justify">FLUTUR ȘI ACROSTIHESCU: Ei?…</p>
               <p rend="justify">GHIFTUI: N-am găsit nici o distracție în ele… Toate amorurile samănă unu cu altu… nu-i tanda și-i manda… Începi a face curte… madama se cam supără deodată… apoi se-mblînzește, ș-apoi nu mai poți scăpa.</p>
               <p rend="justify">FLUTUR: Poate c-așa să fie pe-acolo, pe unde-ai colindat tu… dar pe la noi… slavă Domnului!…</p>
               <p rend="justify">GHIFTUI: în sfîrșit… sînt omul cel mai nenorocit din lume!… ori încotro mă-ntorc, dau de urît… În dreapta urît… (arată pe Flutur) în stînga urît… (arată pe Acrostihescu). O!… viața-i nesuferită pentru mine!… trebuie să fac ceva, ca să scap de dînsa…</p>
               <p rend="justify">ACROSTIHESCU: Cum?… ai avea de gînd a te sinucide?</p>
               <p rend="justify">GHIFTUI: Poate… dar păn-atunci voi, care-mi sînteți prietini, nu puteți discoperi ceva care să-mi înfierbînte sîngele… să-mi zburlească chica în vîrful capului?… Am trebuință să ies din letargia-n care mă aflu… am nevoie de zguduituri… de…</p>
               <p rend="justify">ACROSTIHESCU: De emociuni?…</p>
               <p rend="justify">GHIFTUI: Precum zici.</p>
               <p rend="justify">ACROSTIHESCU: Știi una?</p>
               <p rend="justify">GHIFTUI: Ce?</p>
               <p rend="justify">ACROSTIHESCU: Fă-te poet…</p>
               <p rend="justify">GHIFTUI: Foarte mulțămesc.</p>
               <p rend="justify">FLUTUR (cu esplozie): Știi alta?</p>
               <p rend="justify">GHIFTUI: Care?</p>
               <p rend="justify">FLUTUR: Mi-o vinit o idee.</p>
               <p rend="justify">GHIFTUI (căutînd lung și cu mirare la Acrostihescu): Mare. minune!… ..</p>
               <p rend="justify">FLUTUR: Însoară-te.</p>
               <p rend="justify">TOȚI: Bravo… bună idee.</p>
               <p rend="justify">GHIFTUI (după puțină tăcere): Știi că-i nouă ideea asta?… Nu-mi trăsnise niciodată prin cap… (Cu lene.) Așa-i… d-apoi trebuie să caut, să cercetez, să aleg… și n-am curaj să m-apuc de-asemine catagrafie…. Nu zic… dac-aș ave vro femeie la îndămînă.</p>
               <p rend="justify">FLUTUR: Ce te-ngrijești degeaba?… lasă-te la noroc.</p>
               <p rend="justify">GHIFTUI: Cu adevărat… femeia care mi-a ieși înainte… o ieu, mă cunun… cum o da Dumnezeu… De-oi păți ceva, atîta pagubă… o mai pățit-o și alții… Bravo, vere Hagi-Flutur!… bravo!… ai rareori idei, dar și cînd îți vine cîte una, încalte-i gogonată. (Rîzînd.) De mult n-am rîs așa cu chef.</p>
               <p rend="justify">TOȚI: Semn bun, vere…</p>
               <p rend="justify">GHIFTUI</p>
               <p rend="justify">Într-un noroc! de-acum ce-a fi să fie!</p>
               <p rend="justify">Cu ochi închiși voi astăzi să mă-nsor.</p>
               <p rend="justify">Nici mă-ngrijesc de fac o nebunie,</p>
               <p rend="justify">Căci de urît tot era ca să mor.</p>
               <p rend="justify">CEIALALȚI</p>
               <p rend="justify">Într-un noroc! de-acum ce-a fi să fie!</p>
               <p rend="justify">Te sfătuim chiar astăzi să te-nsori.</p>
               <p rend="justify">Nu te-ngriji că faci o nebunie,</p>
               <p rend="justify">Căci de urît tot era ca să mori.</p>
               <p rend="justify">(Ion intră și se oprește la ușa grădinei în fund.)</p>
               <p rend="justify">ION: Cucoane, o sosit o trăsură cu poștalioni la scară.</p>
               <p rend="justify">GHIFTUI: Cine-i?</p>
               <p rend="justify">ION: O cucoană… doamna Ferchezanca…</p>
               <p rend="justify">GHIFTUI: Ferchezanca?… n-o cunosc… de. unde-i?</p>
               <p rend="justify">ION: N-am întrebat-o..: dar mi-o spus că dorește să vorbească cu d-ta.</p>
               <p rend="justify">GHIFTUI: Văduvă-i?</p>
               <p rend="justify">ION: Nu știu.</p>
               <p rend="justify">GHIFTUI: Du-te de-o-ntreabă… De-a fi văduvă, poftește-o-n casă… iar de-i măritată, spune-i să-și caute de drum.</p>
               <p rend="justify">ACROSTIHESCU: Ce zici, domnule Ghiftui?… o damă!…</p>
               <p rend="justify">GHIFTUI: Ai dreptate… (Lui Ion.) De-a fi măritată, spune-i că n-o pot primi… că m-o lovit damla și-mi pun lipitori. (Ion iesă.)</p>
               <p rend="justify">TOȚI: Damla?… ce idee!…</p>
               <p rend="justify">GHIFTUI: Mă feresc de femei măritate, ca de tămîie…</p>
               <p rend="justify">FLUTUR: Iaca dracu! (în parte.) Îi lipsește-o doagă…</p>
               <p rend="justify">GHIFTUI: Îs sătul de amoruri… măritate păn-în gît.</p>
               <p rend="justify">FLUTUR: Zi încalțe că ești ghiftuit, ca să știm de ce te numești Ghiftui.</p>
               <p rend="justify">GHIFTUI: Hai… lăsați-mă singur cu dînsa… Duceți-vă în grădină.</p>
               <p rend="justify">FLUTUR: Da ce-ai de gînd să faci?</p>
               <p rend="justify">GHIFTUI: De-a fi văduvă… o disvăduvesc și mă disholteiesc totodată, nu mai tîrziu decît astăzi.</p>
               <p rend="justify">TOȚI: Vivat!… Noroc bun, vere!…</p>
               <p rend="justify">TOȚI</p>
               <p rend="justify">Într-un noroc! de-acum… etc. etc.</p>
               <p rend="justify">(Iesă prin fund cu toții, afară de Ghiftui.)</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=8">modifică</ref>]</p>
               <p rend="justify">ION, GHIFTUI, FERCHEZANCA</p>
               <p rend="justify">ION (deschizînd ușile din fund): Doamna Ferchezanca! (Iesă.)</p>
               <p rend="justify">GHIFTUI (în parte): Se vede că-i văduvă…</p>
               <p rend="justify">FERCHEZANCA (intrînd): Bonjur… Cu domnul Ghiftui am cinste să vorbesc?</p>
               <p rend="justify">GHIFTUI (în parte): Frumușică. (Tare.) Dar, doamna me… Prin care întîmplare?…. Mă iartă, mă rog… ești văduvă?</p>
               <p rend="justify">FERCHEZANCA (închinîndu-se): În toată forma.</p>
               <p rend="justify">GHIFTUI (cu mulțumire): A!… Prin care întîmplare am plăcerea de-a primi vizita d-tale?… Poftim, mă rog… (Îi arată scaunul de lingă oglindă și merge în fund de-și aduce unul pentru el.) Poftim…</p>
               <p rend="justify">FERCHEZANCA: Merci…</p>
               <p rend="justify">GHIFTUI: Da’ mă rog… (Se pun jos amîndoi.)</p>
               <p rend="justify">FERCHEZANCA: Domnule, iată pricina în două cuvinte.</p>
               <p rend="justify">GHIFTUI: Te-ascult cu toată luarea-aminte. (În parte, pipăindu-și pulsul.) Curios lucru!… păn-acum nu-mi pricinuiește nici un efect.</p>
               <p rend="justify">FERCHEZANCA: Ai auzit negreșit, domnul meu, că stăpînirea, voind a veni în ajutorul locuitorilor ce și-o perdut boii în iarna trecută, o hotărît a să face în țară o subscriere în folosul lor…</p>
               <p rend="justify">GHIFTUI: Prea frumos!…</p>
               <p rend="justify">FERCHEZANCA: Toți patrioții s-o grăbit a răspunde la îndemnul stăpînirei ș-a lua parte la subscriere…</p>
               <p rend="justify">GHIFTUI: Cum?… a lua parte?</p>
               <p rend="justify">FERCHEZANCA: Vrei să șuguiești, domnule?</p>
               <p rend="justify">GHIFTUI (serios): Ba mă iartă. Nu șuguiesc niciodată.</p>
               <p rend="justify">FERCHEZANCA: Gustul filonichie n-are… Toți patrioții s-o grăbit dimpotrivă a mări subscrierea cu daruri generoase.</p>
               <p rend="justify">GHIFTUI: Mă miram și eu…</p>
               <p rend="justify">FERCHEZANCA: Și fiindcă d-ta ești cunoscut ca un om iubitor de oameni… ca un patriot…</p>
               <p rend="justify">GHIFTUI: Aș!… și eu îs cunoscut de patriot?… mare poznă!… nici prin gînd nu-mi trecea… Se vede c-o început a fi belșug în țară despre tagma patrioților?… Slavă ție, Doamne! că mare secetă o mai fost vro cîțiva ani!…</p>
               <p rend="justify">FERCHEZANCA (cu entuziasm): Cine nu-i patriot în ziua de astăzi!… Nădăjduiesc dar, domnul meu, că vei binevoi a contribui și d-ta la binefacerea obștească… De aceea, trecînd pe la moșia d-tale, am luat îndrăzneală… ghiftui:. Ce se potrivește… (în parte.) Frumos vorbește! (Tare.) D-ta ești însărcinată cu subscrierea în ținutul nostru?</p>
               <p rend="justify">FERCHEZANCA: M-o poftit ispravnicu să-l agiut în treaba asta, ș-am primit cu mare bucurie.</p>
               <p rend="justify">GHIFTUI: Nu mă-ndoiesc dar că prin mînile d-tale suma subscrierii trebuie să-nflorească și să deie roadă bună… Ș-așa, mă rog, zicei că ești văduvă?…</p>
               <p rend="justify">FERCHEZANCA: Eu?… mi se pare că nici n-am pominit…</p>
               <p rend="justify">GHIFTUI: Văduvă!… plăcută poziție pentr-o femeie!…</p>
               <p rend="justify">FERCHEZANCA: Mai plăcută, nici că. se dă.</p>
               <p rend="justify">(Arie din „Scara miței”’. „Ca să fii cucoană mare”)</p>
               <p rend="justify">Cînd ești fată, fată mare,</p>
               <p rend="justify">Nu poți face nici un pas</p>
               <p rend="justify">Făr’ s-auzi de la spinare</p>
               <p rend="justify">A bunicăi dulce glas:</p>
               <p rend="justify">(Imitînd o babă.)</p>
               <p rend="justify">„Ba șezi mai dreaptă,</p>
               <p rend="justify">Șalu-ți îndreaptă,</p>
               <p rend="justify">Ba drege-ți fusta; fii mai cu foc.”</p>
               <p rend="justify">Și de-ntîmplare</p>
               <p rend="justify">Dacă cutare</p>
               <p rend="justify">Îți face curte… auzi pe loc:</p>
               <p rend="justify">„Soro, vorbește;</p>
               <p rend="justify">Soro, zîmbește;</p>
               <p rend="justify">Fă-ți ochii galiși să-i amețești.”</p>
               <p rend="justify">Ce necaz mare!</p>
               <p rend="justify">De supărare</p>
               <p rend="justify">Ești, zău, în stare să-mbătrînești! (bis)</p>
               <p rend="justify">GHIFTUI: Așa-i cît ești în casa părintească!… Dar după ce ieși odată din cușcă… după ce te măriți?…</p>
               <p rend="justify">FERCHEZANCA: După ce te măriți… altă bele!… ai scăpat de bunică și dai…</p>
               <p rend="justify">GHIFTUI: Peste bun?</p>
               <p rend="justify">FERCHEZANCA: Ba peste nebun… peste bărbat care-ți face zile fripte….</p>
               <p rend="justify">GHIFTUI: Care vra să zică, d-ta ești cît se poate de fericită de-a fi văduvă.</p>
               <p rend="justify">FERCHEZANCA (cu entuziasm): Ce este mai dulce decît libertatea!… Ce este mai plăcut decît a nu atîrna de nime!</p>
               <p rend="justify">GHIFTUI: Și… de mult… te bucuri de văduvie?…</p>
               <p rend="justify">FERCHEZANCA: De-abia de cîteva luni… Mai dăunăzi am scăpat de negru.</p>
               <p rend="justify">GHIFTUI: După cît am aflat… parcă sîntem megieși cu moșiile?</p>
               <p rend="justify">FERCHEZANCA: Cale de-un ceas unu de altu. Am o răzășie unde șăd cu multă plăcere… fiindc-acolo am îngropat pe soțul meu…</p>
               <p rend="justify">GHIFTUI: Înțăleg… te îndeletnicești cu vecinica lui pomenire.</p>
               <p rend="justify">FERCHEZANCA: Ba nici gîndesc… O murit? să-i fie de bine și Dumnezeu să-l ierte!…</p>
               <p rend="justify">GHIFTUI: Se vede că nu ți-o fost drag… peste măsură.</p>
               <p rend="justify">FERCHEZANCA: Ba, zău, nici chiar păn’ la măsură… Bietu Ferchezanu era bătrîn, uscat și scurt ca Statu-Palmă… adică, să nu bănuiești…</p>
               <p rend="justify">GHIFTUI (zîmbind): Nicidecum.</p>
               <p rend="justify">FERCHEZANCA: L-am cunoscut la leș… vinea adeseori la bunică-mea de giuca concina… Pune-te în locu meu, cucoane Dumitrachi… el era boier… avea trăsură… și eu n-aveam altă zestre decît un car de nuri…</p>
               <p rend="justify">GHIFTUI: Puțin lucru…</p>
               <p rend="justify">FERCHEZANCA: Ce fel puțin?</p>
               <p rend="justify">GHIFTUI: Vreu să zic, că-n veacul nostru… nu se cere zestre de nuri… ci zestre de bani.</p>
               <p rend="justify">FERCHEZANCA (oftînd): În rele vremi am agiuns!… într-o zi, răposatu aducîndu-mi o ocă de castane zăhărite, două ocă de corăbiele și trii ocă de migdale amare…</p>
               <p rend="justify">GHIFTUI: Bre!… se vede că era cofetar?…</p>
               <p rend="justify">FERCHEZANCA: Ba nu… dar căuta să mă-ndulcească, pentru ca să-l ieu de soț…</p>
               <p rend="justify">GHIFTUI: Și te-o îndulcit?</p>
               <p rend="justify">FERCHEZANCA: Cum nu, păcatele mele, dac-avea moșie… trăsură?…</p>
               <p rend="justify">GHIFTUI: N-am ce zice… dac-avea atîtea avuții…</p>
               <p rend="justify">FERCHEZANCA: Adică… le-avea… le-avea… așa vine vorba.</p>
               <p rend="justify">GHIFTUI: Cum?</p>
               <p rend="justify">FERCHEZANCA: Bietu Ferchezanu era brașovan și-mi spusese brașoave.</p>
               <p rend="justify">GHIFTUI: Elei!</p>
               <p rend="justify">FERCHEZANCA: Mai brașoave!… giudecă însuți… Moșia lui cea vestită era o răzășie fără locuitori, și trăsura… o corabie a lui Noe… fără cai.</p>
               <p rend="justify">GHIFTUI: N-avea nici cai?… care cum s-ar prinde… te-ademenise numai cu vorbe dulci și cu migdale amare…</p>
               <p rend="justify">FERCHEZANCA: Tocmai… pan’ ce m-o pus în cofă… dar nu-i bănuiesc, sărmanu, că almintere era om de treabă și cu frica lui Dumnezeu… După șase luni s-o hotărît, ca un om cu minte, a-și lua pașport.</p>
               <p rend="justify">GHIFTUI: Pașport de voiaj?</p>
               <p rend="justify">FERCHEZANCA (zîmbind): Dar… pe ceea lume.</p>
               <p rend="justify">GHIFTUI: Vezi ce de treabă soț!</p>
               <p rend="justify">FERCHEZANCA (cu mulțămire): Și de-atunci am plăcere a. fi văduvă.</p>
               <p rend="justify">GHIFTUI: a!…</p>
               <p rend="justify">FERCHEZANCA: În lipsa răposatului, mi-am pus trebile la cale… am vîndut răzășia și, păn-a nu mă-ntoarce de istov la Iași, caut să cîștig dragostea ținutașilor de Roman, făcînd bine pe cît pot. (Sculîndu-se.) De aceea sînt prea fericită, domnul meu, că vizita mea te-o hotărît a subscrie în folosul locuitorilor săraci.</p>
               <p rend="justify">GHIFTUI (dînd o pungă): Din toată inima, doamna mea. Poftim 100 de galbini din partea me.</p>
               <p rend="justify">FERCHEZANCA (în parte): 100 de galbini!… galanton boier! (Tare.) Îți mulțămesc, domnul meu, în numele sărmanilor care te vor binecuvînta cu toată recunoștința ce meritezi. (Închinîndu-se.) Cu plecăciune.</p>
               <p rend="justify">GHIFTUI (în parte): Frumos grăiește! (Tare.) Sărut mînile. (Ducînd-o pănă la ușă.) Sînt pre fericit c-am făcut cunoștința d-tale…</p>
               <p rend="justify">(Se închină unul la altul. Ferchezanca iese.)</p>
               <p rend="justify">GHIFTUI (singur, viind în fața scenei): Îi hazlie cucoana asta… Iaca! am uitat să mă-nsor!… (Aleargă la ușa din fund și strigă.) Cucoană… cucoană!… d-ta… ia, mă rog… (Vine în scenă.) Curios lucru!… parcă-mi trecuse de urît cu dînsa…</p>
               <p rend="justify">FERCHEZANCA (viind înapoi): Pe mine mă chemi, domnul meu?</p>
               <p rend="justify">GHIFTUI: Am uitat să-ți spun un lucru foarte însămnat… Știi că ești încă destul de plăcută?</p>
               <p rend="justify">FERCHEZANCA (cu modestie): Ce se potrivește…</p>
               <p rend="justify">GHIFTUI (serios): Se potrivește… nu-ți fac complimenturi, că nu le pot suferi… Am iubit în viața me… pe vremea cînd încă mai iubeam… am iubit poate 50 de femei care era mai urîte decît d-ta.</p>
               <p rend="justify">FERCHEZANCA: Bunătatea d-tale…</p>
               <p rend="justify">GHIFTUI: Ce vrîstă socoți că am?</p>
               <p rend="justify">FERCHEZANCA: D-apoi…</p>
               <p rend="justify">GHIFTUI: Spune drept, că nu mă supăr.</p>
               <p rend="justify">FERCHEZANCA: Sameni a ave… așa… Între douăzeci și triizeci și cinci de ani.</p>
               <p rend="justify">GHIFTUI: M-am născut cu șăse ani înaintea răzmiriței.</p>
               <p rend="justify">FERCHEZANCA (cu mirare): Care?… cea de anțărț?</p>
               <p rend="justify">GHIFTUI (zîmbind): Ba nu… cea din vremea volintirilor.</p>
               <p rend="justify">FERCHEZANCA: Vra să zică ai… (Numără pe degete.)</p>
               <p rend="justify">GHIFTUI (oprind-o): Nu-ți mai bate capul… am 37 de ani.</p>
               <p rend="justify">FERCHEZANCA: Ești în floare… Dar, mă rog, pentru asta m-ai chemat înapoi?</p>
               <p rend="justify">GHIFTUI: Dar.</p>
               <p rend="justify">FERCHEZANCA (in parte): Parcă-i cam lepșit?</p>
               <p rend="justify">GHIFTUI: Cum mă găsești la față?</p>
               <p rend="justify">FERCHEZANCA: Cam galbîn… dar almintere destul de vioi.</p>
               <p rend="justify">GHIFTUI (trist): Doamna mea… am un haracter foarte trist!</p>
               <p rend="justify">FERCHEZANCA (zîmbind): Vrei să zici, foarte mucalit dimprotivă…</p>
               <p rend="justify">GHIFTUI: Ba mă iartă… Îs trist din firea mea… Viața-mi pare o comedie giucată de oamenii cei cu minte în benefițiul celor nebuni…</p>
               <p rend="justify">FERCHEZANCA (în parte): Oare nu cumva o fost actor?</p>
               <p rend="justify">GHIFTUI: De aceea… În săptămîna trecută am vrut să mă disfac de dînsa!..</p>
               <p rend="justify">FERCHEZANCA: De cine?</p>
               <p rend="justify">GHIFTUI (posomorit): De viață… făcusem un testament în folosul a cîțiva prietini care se găsesc acum în grădină, fiindcă m-o ferit Dumnezeu de rude.</p>
               <p rend="justify">FERCHEZANCA (cu mirare): Un testament! da ce vroiai să faci?</p>
               <p rend="justify">GHIFTUI (tragic): Să mă-mpușc!</p>
               <p rend="justify">FERCHEZANCA (speriată): Ce face?… săraca de mine!… ai nebunit?… să nu cumva să faci una ca asta, că n-or vre să te-ngroape… auzi gust?… (În parte.) Îi trăsnit cu leuca.</p>
               <p rend="justify">GHIFTUI: Nu te-ngriji, cucoană dragă… că mi-am schimbat planul.</p>
               <p rend="justify">FERCHEZANCA: Așa mai vii de-acasă.</p>
               <p rend="justify">GHIFTUI: În diznădăjduirea mea, am făcut alt proiect… la care d-ta îmi poți fi de-agiutor.</p>
               <p rend="justify">FERCHEZANCA: Eu?</p>
               <p rend="justify">GHIFTUI: D-ta… ascultă: Am în Iași o păreche de case cu două rînduri… am moșia Ghiftuieni cu locuitori… care-mi aduce opt mii de galbini… am dugheni, vii și trăsuri… cu cai… Averea mea să suie la 10.000 de galbini venit.</p>
               <p rend="justify">FERCHEZANCA (în parte): Crișu el!</p>
               <p rend="justify">GHIFTUI: Vrei să împărțești cu mine?</p>
               <p rend="justify">FERCHEZANCA (răsărind): Eu? să împărțeșc?… Ian lasă șaga… vai de mine, că poznaș mai ești!</p>
               <p rend="justify">GHIFTUI (serios): Ți-am mai spus, cucoană dragă, că nu șuguiesc niciodată… Dacă socoți că poți să-ți schimbi văduvia pe soma asta de 10.000 de galbini… eu sînt gata a sfîrși tîrgul cu d-ta… Azi cîntăm Isaia dănțuiește împreună.</p>
               <p rend="justify">FERCHEZANCA: Cum? Zău, vrei să ne cununăm cu tot dinadinsul?… Te-ai și amorezat de mine?</p>
               <p rend="justify">GHIFTUI: Ba nici n-am gîndit… dar în loc de-a mă-mpușca, am hotărît să mă-nsor… Vrei?… primești?. .. Gîndește și te hotărăște ori așa… ori așa… eu nu silesc pe nime.</p>
               <p rend="justify">FERCHEZANCA (privind vesel la Ghiftui): Cînd îți spun că ești mucalit… fie! Te socot un om cumsecade… (Ghiftui zîmbește) cam tuieș… dar sînt sigură că ești în stare a face fericirea unei femei.</p>
               <p rend="justify">(Arie din „Nișcorescu”: „Lăcustele”)</p>
               <p rend="justify">GHIFTUI</p>
               <p rend="justify">(vesel)</p>
               <p rend="justify">De-i așa, cucoană dragă,</p>
               <p rend="justify">La-ndoială nu mai sta,</p>
               <p rend="justify">Căci voiesc, zău, fără șagă</p>
               <p rend="justify">Să mă-nsor cu dumneta.</p>
               <p rend="justify">FERCHEZANCA</p>
               <p rend="justify">Cum?… voiești acum îndată?</p>
               <p rend="justify">Dar nu crezi că ne-om căi?…</p>
               <p rend="justify">GHIFTUI</p>
               <p rend="justify">Hai să ne-nsurăm deodată</p>
               <p rend="justify">Ș-apoi… ne-om tot pocăi.</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=9">modifică</ref>]</p>
               <p rend="justify">FERCHEZANCA, GHIFTUI, TIȚA (in fund)</p>
               <p rend="justify">TIȚA (cu bucurie): Iată-l în sfîrșit!</p>
               <p rend="justify">GHIFTUI: Ce este?</p>
               <p rend="justify">TIȚA: Eu îs, cucoane… Tița…</p>
               <p rend="justify">GHIFTUI (mergînd la Tița): A! tu ești, dragă Tițulică?… de mult nu te-am văzut… Ia vezi cum o crescut, de unde era numai cît o păpușă…</p>
               <p rend="justify">(O dismeardă.)</p>
               <p rend="justify">FERCHEZANCA (în parte): Ce copilă să fie asta?</p>
               <p rend="justify">TIȚA (cu dragoste): Doamne! cucoane, tare-mi era dor să te văd!</p>
               <p rend="justify">FERCHEZANCA (în parte): Dor?… iaca, mă!…</p>
               <p rend="justify">GHIFTUI: Da de unde și pănă unde-ai sărit aici la moșie?</p>
               <p rend="justify">TIȚA: Că aici șăd cu moș Talpă-Lată, posesorul d-tale.</p>
               <p rend="justify">GHIFTUI: Nici nu-l cunosc… El mi-i posesor?… Îmi pare bine. Da ia spune-mi degrabă, Tițo… dorești ceva de la mine?</p>
               <p rend="justify">TIȚA: Ba nu… doream numai să te văd… că tare-i de mult…</p>
               <p rend="justify">GHIFTUI: Ei, acum m-ai văzut… du-te și-i vini mai pe urmă… că am puțină treabă…</p>
               <p rend="justify">TIȚA: Cum? mă alungi așa degrabă?…</p>
               <p rend="justify">FERCHEZANCA: Da ieși azi, soro dragă, cînd îți poroncește boieriu… Nu-nțelegi că are treabă?…</p>
               <p rend="justify">TIȚA (cu lacrimi in ochi): Iaca mă duc… mă duc…</p>
               <p rend="justify">GHIFTUI: Da să vii peste-un ceas, Tiță… ai auzit?… (Cătră Ferchezanca.) îți dau zece minute ca să te hotărăști de vrei a te numi de-acum Ghiftuianca în loc de Ferchezanca.</p>
               <p rend="justify">FERCHEZANCA (coborînd ochii): Numai zece minute?…</p>
               <p rend="justify">GHIFTUI: Ei, fie 12… Îți dau toată vremea. (Merge spre salonul cel mic și se întoarce înapoi.)</p>
               <p rend="justify">TIȚA (în parte): Ce-am auzit!</p>
               <p rend="justify">GHIFTUI (întorcîndu-se, se apropie de Ferchezanca și zice apăsat): Trăsurile mele-s cu cai… (întră în salonul cel mic.)</p>
               <p rend="justify">FERCHEZANCA (în parte): Ei!… pas de te mai fasolește, dacă poți, giupîneasă Panchiță… (Se pune pe scaun.)</p>
               <p rend="justify">GHIFTUI (deschizînd ușa salonului): Cu cai!</p>
               <p rend="justify">FERCHEZANCA (răsărind): Carnacsî!…</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=10">modifică</ref>]</p>
               <p rend="justify">TIȚA (în fund), FERCHEZANCA</p>
               <p rend="justify">FERCHEZANCA (în parte): Mulți oameni stropșiți am văzut… d-apoi și ca aista!… Da oare cine să fie copila cea de dinioare?… (întorcînd capul.) A! tot aice-i… (Tare.) Drăguță… ia vină-ncoaci.</p>
               <p rend="justify">TIȚA (cu sfială): Eu, cucoană? (Se apropie ie Ferchezanca.)</p>
               <p rend="justify">FERCHEZANCA: Dar… ian spune-mi… de mult îl cunoști pe boieriu?</p>
               <p rend="justify">TIȚA: Din copilăria me…</p>
               <p rend="justify">FERCHEZANCA: Așa?… ce soi de om îi?</p>
               <p rend="justify">TIȚA: Cel mai bun din lume, darnic, milostiv… El s-o îngrijit de mine ca un părinte… și-i păstrez cea mai adîncă recunoștință…</p>
               <p rend="justify">FERCHEZANCA: Păstrează, fata mea… păstrează, că bine faci.</p>
               <p rend="justify">TIȚA: Și-l iubesc din tot sufletul…</p>
               <p rend="justify">FERCHEZANCA (in parte): Iaca… oare nu cumva i-o picat vrun tronc la inimă copilei?…</p>
               <p rend="justify">TIȚA (după mică tăcere): Cucoană…</p>
               <p rend="justify">FERCHEZANCA (sculîndu-se): Ce-i?…</p>
               <p rend="justify">TIȚA: Mă rog, mă iartă dacă îndrăznesc… aș vroi să-ți fac o întrebare…</p>
               <p rend="justify">FERCHEZANCA (miniră): O întrebare mie?</p>
               <p rend="justify">TIȚA: Mai dinioare am auzit ceva… adevărat îi că se-nsoară boieriu?</p>
               <p rend="justify">FERCHEZANCA: Așa-mi pare.</p>
               <p rend="justify">TIȚA (în parte, cu înduioșare): Se-nsoară!… curios lucru!… nu știu ce simțesc… bucurie negreșit… dar, parcă-mi vine-a plînge… (Cătră Ferchezanca.) Și cu cine se-nsoară, cucoană… știi d-ta? …</p>
               <p rend="justify">FERCHEZANCA (fără a să uita la Tița): I s-o aprins călcăile pentru mine.</p>
               <p rend="justify">TIȚA: Pentru d-ta?… nu se poate!</p>
               <p rend="justify">FERCHEZANCA: Ce-ai zis?</p>
               <p rend="justify">TIȚA (în parte, plîngtni): Na, că-ncep a plînge…</p>
               <p rend="justify">FERCHEZANCA (în parte): Doamne! că proaste-s fetele de la țară! (Merge spre fund.)</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=11">modifică</ref>]</p>
               <p rend="justify">TIȚA (în stînga în fund). HAGI-FLUTUR (întrînd pe ușa grădinei din fund), FERCHEZANCA</p>
               <p rend="justify">FLUTUR: Ei! vere Ghiftui, sfîrșit-ai?… (Văzînd pe Ferchezanca.) Ce-mi văzură ochii!</p>
               <p rend="justify">FERCHEZANCA (văzînd pe Flutur): Piei drace!</p>
               <p rend="justify">FLUTUR: Panchița!</p>
               <p rend="justify">TIȚA (în parte; cu mirare)-. Panchița!</p>
               <p rend="justify">FLUTUR (desckizînd brațele): Panchița! foasta stăpînă a inimei mele… foasta prima actriță de la teatru național!</p>
               <p rend="justify">FERCHEZANCA (rîzînd): Hagi-Flutur!… fluturul cel mai bătrîn din Iași!</p>
               <p rend="justify">(Aria „Baletului umbrelor”, din opera „Robert le diable”) Ha, ha, ha, ha, ha.</p>
               <p rend="justify">FLUTUR</p>
               <p rend="justify">Ha, ha, ha, ha, ha.</p>
               <p rend="justify">(Împreună.)</p>
               <p rend="justify">Ce-mi văzură ochii!</p>
               <p rend="justify">FERCHEZANCA</p>
               <p rend="justify">Tu?</p>
               <p rend="justify">FLUTUR</p>
               <p rend="justify">Tu?</p>
               <p rend="justify">FERCHEZANCA</p>
               <p rend="justify">Ha, ha, ha, ha, ha.</p>
               <p rend="justify">FLUTUR</p>
               <p rend="justify">Ha, ha, ha, ha, ha.</p>
               <p rend="justify">(Împreună.)</p>
               <p rend="justify">N-ai dat pelea popii?</p>
               <p rend="justify">FERCHEZANCA</p>
               <p rend="justify">Nu!</p>
               <p rend="justify">FLUTUR</p>
               <p rend="justify">Nu!</p>
               <p rend="justify">(Împreună, jucînd cancan.)</p>
               <p rend="justify">Hai dar să jucăm;</p>
               <p rend="justify">Hai dar să cîntăm.</p>
               <p rend="justify">FERCHEZANCA</p>
               <p rend="justify">Ha, ha, ha, ha, ha.</p>
               <p rend="justify">FLUTUR</p>
               <p rend="justify">Ha, ha, ha, ha, ha.</p>
               <p rend="justify">(Împreună.)</p>
               <p rend="justify">Ce-mi văzură ochii!</p>
               <p rend="justify">FERCHEZANCA</p>
               <p rend="justify">Tu?</p>
               <p rend="justify">FLUTUR</p>
               <p rend="justify">Tu?</p>
               <p rend="justify">FERCHEZANCA</p>
               <p rend="justify">Ha, ha, ha, ha, ha.</p>
               <p rend="justify">FLUTUR</p>
               <p rend="justify">Ha, ha, ha, ha, ha.</p>
               <p rend="justify">(Împreună.)</p>
               <p rend="justify">N-ai dat pelea popii?</p>
               <p rend="justify">FERCHEZANCA</p>
               <p rend="justify">Nu!</p>
               <p rend="justify">FLUTUR</p>
               <p rend="justify">Nu!</p>
               <p rend="justify">TIȚA (în parte): Parcă visez!…</p>
               <p rend="justify">FLUTUR: Da ce dracu te-ai făcut, suflețelule, de-un an de zile de cînd ai perit din ochii mei?</p>
               <p rend="justify">FERCHEZANCA (veselă): Eu, puiule?… m-am sfădit cu directorii teatrului și de diznădăjduire m-am măritat…</p>
               <p rend="justify">FLUTUR (în mare mirare): Te-ai măritat?… tu?…</p>
               <p rend="justify">FERCHEZANCA: Hî, hî.</p>
               <p rend="justify">FLUTUR: Măritat?</p>
               <p rend="justify">FERCHEZANCA (face semn din cap că așa).</p>
               <p rend="justify">FLUTUR: Pravilicește?</p>
               <p rend="justify">FERCHEZANCA: Paragrafu… cutare…</p>
               <p rend="justify">FLUTUR: Mari sînt minunile tale, Doamne!</p>
               <p rend="justify">FERCHEZANCA: Așa, dragă… am luat un bilet de loterie la cantora măritișului, ș-am prăpădit… Dar ce-o fost s-o trecut… (Închinîndu-se.) Îs văduvă din cap păn-în picioare.</p>
               <p rend="justify">FLUTUR: L-ai și pus la cale pe bietu…</p>
               <p rend="justify">FERCHEZANCA: Ferchezanu?… altăceva. Era bătrîn ca hanu lui Vangheli…</p>
               <p rend="justify">FLUTUR: Cum s-ar zice… cam hardughie?…</p>
               <p rend="justify">FERCHEZANCA: Ba-ncă ce?… să fi mai trăit păn-în vremea baracilor… Îl dobora pojarnicii… dar și-o luat tălpășița mai înainte… (Oftînd.) Ah! Fluturaș dragă, cînd ai ști cît l-am jălit!…</p>
               <p rend="justify">FLUTUR (zîmbind): Cît?</p>
               <p rend="justify">FERCHEZANCA: Te mieii ce și mai nimic.</p>
               <p rend="justify">(Rîd amîndoi.)</p>
               <p rend="justify">TIȚA (în parte): Sărmanu boieriu!… Ce femeie vra să ieie!</p>
               <p rend="justify">FERCHEZANCA: Da nu știi o bazaconie și mai gogonată?… Domnul Ghiftui mă iubește peste măsură… și mă roagă să-l ieu… că piere… (Veselă.) Ce zici de asta, moș Flutur?… (Lovindu-l peste pîntece.) Așa colac!…</p>
               <p rend="justify">FLUTUR (rîzind): Chiar colac peste pupăză. (Arată pe Ferchezanca.)</p>
               <p rend="justify">FERCHEZANCA: Pupăză!… Nu-mi spui că te-ai deschis, Flutur bătrîn?</p>
               <p rend="justify">FLUTUR: M-am deschis ca o lale la ochii matale… Da ia spune-mi, ai de gînd să primești propunerea lui Ghiftui…</p>
               <p rend="justify">FERCHEZANCA: Cum socoți?</p>
               <p rend="justify">FLUTUR: D-apoi… știu eu?…</p>
               <p rend="justify">FERCHEZANCA: Auzi?… și eu ziceam că s-o deschis!… Primesc în complet ca la giudecătorie… Mai am încă vro cinci minute ca să mă hotărăsc… dar le jârtfesc pe altariul amoriului!…</p>
               <p rend="justify">FLUTUR: Să-ți fie de bine… Apropo… știi că ai să găsești aici o mulțime de cunoștinți vechi?</p>
               <p rend="justify">FERCHEZANCA: Care și care?</p>
               <p rend="justify">FLUTUR: Acrostihescu și toți ceialalți prietini.</p>
               <p rend="justify">FERCHEZANCA: Acrostihescu?… care?… Odobașa?</p>
               <p rend="justify">FLUTUR (rîzînd): Ce fel Odobașa?</p>
               <p rend="justify">FERCHEZANCA: Așa-i zic eu… Odobașa, pentru că nu face altă decît ode… Îs aici?… bravo!… mă duc să-i văd… unde-s?</p>
               <p rend="justify">FLUTUR: În grădina… (cu galanterie) în grădina d-tale… Dă-mi voie să-ți slujesc de cavaler…</p>
               <p rend="justify">(Îi dă brațul.)</p>
               <p rend="justify">FERCHEZANCA: Tot galant?… bine te-am botezat eu Hagi-Flutur.</p>
               <p rend="justify">FLUTUR: Îmi place-a zbura din floare-n floare și din Panchiță-n Panchiță…</p>
               <p rend="justify">FERCHEZANCA: Berbantule…</p>
               <p rend="justify">(Arie din „Chirița”: „Haideți împreună”) (Împreună.)</p>
               <p rend="justify">Haideți în grădină</p>
               <p rend="justify">Să ne rătăcim,</p>
               <p rend="justify">Și cu-ai mei prietini</p>
               <p rend="justify">Să ne intîlnim.</p>
               <p rend="justify">FLUTUR</p>
               <p rend="justify">(galant)</p>
               <p rend="justify">N-ai frică-n grădină de te-i rătăci,</p>
               <p rend="justify">Printre, flori.</p>
               <p rend="justify">Îndată eu te-oi și găsi. (bis)</p>
               <p rend="justify">FERCHEZANCA</p>
               <p rend="justify">Vezi-l dacă-i flutur, flori în veci vînează ..</p>
               <p rend="justify">Vrabia bătrînă tot malai visează. (bis) (Împreună.)</p>
               <p rend="justify">Haideți în grădină</p>
               <p rend="justify">etc. etc. etc.</p>
               <p rend="justify">(Iesă prin fund amîndoi.)</p>
               <p rend="justify">
                  <hi rend="bold">SCENA X</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=12">modifică</ref>]</p>
               <p rend="justify">TIȚA (singură): Nu-mi vine să cred cîte-am auzit… ce femeie nerușinată! și tocmai ea să fie nevasta cuconului Ghiftui!… Cum de-o putut să se orbească așa de tare d-lui care-i om în toată firea?… nu putea să aleagă mai bine?… să găsască o copilă cu purtări bune… care l-ar fi iubit păn’ la moarte… ca mine… (Plînge.)</p>
               <p rend="justify">(Arie din „Baba-Hîrca”: „Of, of, of, și auleu!”)</p>
               <p rend="justify">Din a mea copilărie</p>
               <p rend="justify">Eu pe dînsul l-am iubit.</p>
               <p rend="justify">Orice dulce veselie</p>
               <p rend="justify">De la dînsul mi-a venit.</p>
               <p rend="justify">Dar vai mie! -n rătăcire</p>
               <p rend="justify">Dragul meu azi a căzut;</p>
               <p rend="justify">Ș-orice dor de fericire</p>
               <p rend="justify">Pentru mine e perdut!</p>
               <p rend="justify">Doamne l-ascultă al meu dor!</p>
               <p rend="justify">Sau dă-mi voie ca să mori</p>
               <p rend="justify">Ah, de-acum s-au sfîrșit toate;</p>
               <p rend="justify">Lumea-ntreagă-i un mormînt.</p>
               <p rend="justify">Și de-acum nimic nu poate</p>
               <p rend="justify">Să mă-ncinte pe pămînt;</p>
               <p rend="justify">Căci în oarbă rătăcire</p>
               <p rend="justify">Dragul meu, vai! a căzut;</p>
               <p rend="justify">Ș-orice dor de fericire</p>
               <p rend="justify">Pentru mine e perdut!</p>
               <p rend="justify">Doamne l-ascultă al meu dor</p>
               <p rend="justify">Sau dă-mi voie ca să mor!</p>
               <p rend="justify">
                  <hi rend="bold">SCENA XI</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=13">modifică</ref>]</p>
               <p rend="justify">TIȚA, EGOR, ACROSTIHESCU (spăriet, vine din fund alungat de Egor)</p>
               <p rend="justify">ACROSTIHESCU: Nu pune mîna pe mine că te ie dracu.</p>
               <p rend="justify">EGOR: De-acum nu scapi de mine păn’ ce nu mi-i plăti… (Vre să-l apuce de guler.)</p>
               <p rend="justify">ACROSTIHESCU: Nu te obrăznici, măi zahar marojna, că te topesc .</p>
               <p rend="justify">EGOR: A cito?… (Furios.) Ah! ti coțcar… te port două luni de zile cu droșca, ș-apoi, cînd îi la plată, speli putina?… (Îl ie de guler.) Davai parale.</p>
               <p rend="justify">TIȚA (căutînd să-i dispărțască): Da ce este, pan Egor?</p>
               <p rend="justify">EGOR: Ce este?… nu băga de samă; am prins un muștereu… (Îl zgîlție.) Davai parale…</p>
               <p rend="justify">ACROSTIHESCU: Parale… parale… n-am acu.</p>
               <p rend="justify">EGOR: Nima?… No, hai cu mine amanet la Tîrgu Frumos.</p>
               <p rend="justify">ACROSTIHESCU (în parte): Cum dracu să scăp? (Tare.) Ia ascultă, Egoraș…</p>
               <p rend="justify">EGOR: A niet Egoraș… ia Egor!…</p>
               <p rend="justify">ACROSTIHESCU: Egoraș dragă… fii om de treabă că ți-oi face o odă.</p>
               <p rend="justify">EGOR: Cito?</p>
               <p rend="justify">ACROSTIHESCU: O odă ca să treci la posteritate…</p>
               <p rend="justify">EGOR: A cito ti tam post?… No, eu postit destul un an de zile… davai parale că-ți ieu surtucu…</p>
               <p rend="justify">(Vrea să-l dizbrace.)</p>
               <p rend="justify">ACROSTIHESCU (furios): Ce face?… să nu cumva… că te sfărîm în bucăți, de nu te-a putea drege nici un carîtaș… (Îl împinge, departe de el.)</p>
               <p rend="justify">EGOR (răpezindu-se): Tu?… Așteaptă…</p>
               <p rend="justify">ACROSTIHESCU (fugînd pe ușa cea ascunsă): Ba nici gîndesc…</p>
               <p rend="justify">EGOR (alungîndu-l): A… hti… padleț!… (Iesă.)</p>
               <p rend="justify">TIȚA (alergînd după ei): Pan Egor… Pan Egor… stăi… (Iesă.)</p>
               <p rend="justify">
                  <hi rend="bold">SCENA XII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=14">modifică</ref>]</p>
               <p rend="justify">FERCHEZANCA, FLUTUR, PRIETENI</p>
               <p rend="justify">(Arie din „Scara miței: „Să trăiască-n veselie…”) prietenii (viind din fund)</p>
               <p rend="justify">Să petreci în veselie,</p>
               <p rend="justify">Doamna mea; precum dorești;</p>
               <p rend="justify">Peste inimi și moșie</p>
               <p rend="justify">Ca o zînă să domnești.</p>
               <p rend="justify">(Se închină la Ferchezanca.)</p>
               <p rend="justify">FERCHEZANCA</p>
               <p rend="justify">Dragii mei, a voastr-urare</p>
               <p rend="justify">Cu plăcere o primesc,</p>
               <p rend="justify">Și la toți avere mare</p>
               <p rend="justify">Eu din suflet vă doresc.</p>
               <p rend="justify">Dragii mei, cu bucurie</p>
               <p rend="justify">Vă poftesc la cununie…</p>
               <p rend="justify">TOȚI</p>
               <p rend="justify">Să trăiești în veselie,</p>
               <p rend="justify">Doamna mea, precum dorești;</p>
               <p rend="justify">etc. etc. etc.</p>
               <p rend="justify">FLUTUR: Să trăiască stăpîna moșiei Ghiftuieni!</p>
               <p rend="justify">FERCHEZANCA (închinîndu-se): Amin.</p>
               <p rend="justify">TOȚI: Să trăiască doamna Ghiftuianca.</p>
               <p rend="justify">FERCHEZANCA (închinîndu-se): Domnilor…</p>
               <p rend="justify">FLUTUR: Negreșit că văru Ghiftui se găsește cuprins de cea mai vie nerăbdare ca să te vadă… Hai să-l hiritisim pentru fericirea lui…</p>
               <p rend="justify">TOȚI: Hai, hai…</p>
               <p rend="justify">(Flutur merge de deschide ușa salonului mic. Ghiftui se zărește dormind pe o canape.)</p>
               <p rend="justify">FLUTUR: Ce văd?… doarme!</p>
               <p rend="justify">TOȚI: Doarme!</p>
               <p rend="justify">FERCHEZANCA (supărată): Doarme!… Nu mă așteptam la una ca asta…</p>
               <p rend="justify">FLUTUR: Negreșit c-o adormit înadins ca să viseze la iubita lui mireasă.</p>
               <p rend="justify">FERCHEZANCA (mînioasă): Flutur bătrîn… acuș îți smulg aripile… Hai, cărați-vă de-aici… lăsați-mă singură cu domnul Horăilă ista… căci am să-i grăiesc… (în parte.) Frumoasă impresie i-am făcut se vede!</p>
               <p rend="justify">TOȚI</p>
               <p rend="justify">(ieșind închinîndu-se)</p>
               <p rend="justify">Să petreci în veselie</p>
               <p rend="justify">etc. etc.</p>
               <p rend="justify">
                  <hi rend="bold">SCENA XIII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=15">modifică</ref>]</p>
               <p rend="justify">FERCHEZANCA, GHIFTUI</p>
               <p rend="justify">FERCHEZANCA (apropiindu-se de Ghiftui): Cucoane Dumitrachi…</p>
               <p rend="justify">(Ghiftui horăiește.)</p>
               <p rend="justify">Ian auzi-l cum horăiește!… parcă-i un ogeac aprins… Domnule Ghiftui… pace!… Îi dus pe ceea lume… Ian să-l șuier. (Șuieră. Ghiftui tace.) O stat moara… acu-i vremea. (Tare.) Domnule Ghiftui…</p>
               <p rend="justify">GHIFTUI (răsărind): Ha… ce-i?… cine mă cheamă?… A!… d-ta ești, cucoană?…</p>
               <p rend="justify">FERCHEZANCA: Da frumos horăiești cînd vrei… ai putea întrece toți bondarii din țară la un loc.</p>
               <p rend="justify">GHIFTUI: Se poate… E! ce păcat că m-ai trezit!</p>
               <p rend="justify">FERCHEZANCA: Păcat?…</p>
               <p rend="justify">GHIFTUI: Dar… mi-ai spăriet un vis cît se poate de plăcut … Pune-ți în gînd că visam că erai lîngă mine… (Ferchezanca zîmbește și coboară ochii) și că-mi ziceai, c-un glas de înger, că nu mă poți suferi… știi?… parcă mă ungeai cu miere la inimă.</p>
               <p rend="justify">FERCHEZANCA (cochetînd): Adeseori visurile-s minciunoase.</p>
               <p rend="justify">GHIFTUI (trist): Păcatu mare…</p>
               <p rend="justify">FERCHEZANCA: Ha, ha, ha, că șăgalnic mai ești… Cele 12 minute o trecut…</p>
               <p rend="justify">GHIFTUI: Care 12 minute?… A! mă iartă… mi-aduc aminte… dar… dar… pentru propunerea ce ți-am făcut?…</p>
               <p rend="justify">FERCHEZANCA: Tocmai… amgîndit… am chibzuit… și m-am hotărît…</p>
               <p rend="justify">GHIFTUI: A nu primi?</p>
               <p rend="justify">FERCHEZANCA: Ba dimprotivă… primesc.</p>
               <p rend="justify">GHIFTUI (puindu-se pe canape)’. Ba zău?</p>
               <p rend="justify">FERCHEZANCA: Găsești că-i lucru de mirare?</p>
               <p rend="justify">GHIFTUI (scoțind țigarete din buzunar): Ba nicidecum… (Cu mare sînge rece.) Cînd îi vra să ne cununăm… Îs ga… a… ta. (Cască.)</p>
               <p rend="justify">FERCHEZANCA: Frumos!… boieriu-ncepe-a căsca, păn-a nu să însura!…</p>
               <p rend="justify">GHIFTUI: Nu băga de samă… (Dîndu-i o țigaretă.) Poftești?</p>
               <p rend="justify">FERCHEZANCA (supărată, se depărtează de canape): Foarte-ți mulțămesc… nu metahirisesc pe nemîncate.</p>
               <p rend="justify">GHIFTUI: a! (Cască.)</p>
               <p rend="justify">FERCHEZANCA (in parte): Iar cască!… curioasă lighioaie!… de n-ar fi om, aș crede că-i somn…</p>
               <p rend="justify">
                  <hi rend="bold">SCENA XIV</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=16">modifică</ref>]</p>
               <p rend="justify">GHIFTUI (pe canape), FERCHEZANCA (în dreapta), EGOR</p>
               <p rend="justify">EGOR (intrînd iute prin fund): L-am scăpat! mi-o perit din ochi!… (Văzînd pe Ferchezanca.) A! boji moi!… Ce văd?… Panchiț!</p>
               <p rend="justify">FERCHEZANCA (în parte, cu spaimă): Egor!…</p>
               <p rend="justify">EGOR: Panchiț!… În sfîrșit te-am găsit și pe d-ta!… azi în ziua lui sfeti Mina.</p>
               <p rend="justify">GHIFTUI (în parte, cu sînge rece): Se vede că mireasa mea are cunoștinți prin lipovenime.</p>
               <p rend="justify">EGOR (cu durere): A! Panchiț! Panchiț! cum ți-ai făcut rîs de bietu Egor!. ..A! tam niet frumos… niet hristian.</p>
               <p rend="justify">FERCHEZANCA (în parte): Vai de mine! c-a să mă comprometeze dinaintea boieriului… (Tare.) Eu?… nu te-nțeleg … nu știu ce vrei să spui… nu te cunosc…</p>
               <p rend="justify">EGOR (furios): Nu mă cunoști?… A! ai uitat pe Egor birjariu care te-o purtat cu droșca trii luni de zile pe datorie… ai uitat că te-am scăpat de la nevoie?… că m-am calicit pentru ca să te scap de execuție?… Nu mă cunoști?… dar cînd ți-am adus cei o sută de galbini, cum de mă numeai Egoraș?… cum de-mi săreai în gît?… cum de mă sărutai?… Mă cunoșteai atunci?…</p>
               <p rend="justify">FERCHEZANCA (în parte): Am pățit-o!… (Tare.) Eu ți-am sărit în gît?… eu te-am sărutat pe tine?… Ce obrăznicie!… un droșcar să mă batgiocorească de la ochi!… (Cătră Ghiftui.) Și d-ta suferi una ca asta în casa d-tale?… ah… ah!</p>
               <p rend="justify">(Se face că leșină.)</p>
               <p rend="justify">GHIFTUI (cu sînge rece): Ba că bine zici… Lasă, cucoană… nu mai leșina că-l dau eu afară pe bețivul ista.</p>
               <p rend="justify">EGOR (mînios): Cito?</p>
               <p rend="justify">GHIFTUI: Ha, ha, vorbești lipovenește?… dacă-i așa… (Arătînd ușa.) Na leva… pașol… scări…</p>
               <p rend="justify">EGOR: Ia?…</p>
               <p rend="justify">GHIFTUI: Ia!… vorbești și nemțește?… also fort, fort… gleich.</p>
               <p rend="justify">EGOR: Nu vreu… să-mi plătească dintîi 100 de galbini.</p>
               <p rend="justify">GHIFTUI (cam mînios): Pașol îți zic. (În parte.) Mi se pare că-ncep a mă mînie… (Își pipăie pulsul.) Dar… bate mai iute… slavă Domnului! (Cătră Egor.) Încă n-ai ieșit?</p>
               <p rend="justify">EGOR (puindu-se pe un scaun, în fund): Niet.</p>
               <p rend="justify">GHIFTUI: Niet?… Ei apoi vrei să te-arunc pe fereastă?</p>
               <p rend="justify">EGOR: Tu? ha, ha, ha. Vin, dacă vrei să te hîrbuiesc ca pe-o droșcă veche.</p>
               <p rend="justify">GHIFTUI (în parte): Auzi!… acu m-am mîniet de tot.</p>
               <p rend="justify">EGOR (suflecîndu-și mînicile): No; paidi suda…</p>
               <p rend="justify">GHIFTUI (scoțîndu-și surtucul): Așteaptă, Marojna… că te-oi topi eu acuș.</p>
               <p rend="justify">FERCHEZANCA (în parte): Vai de mine! c-or să se bată!… Iaca pozna.</p>
               <p rend="justify">(Aria călușeilor din „Nunta țărănească”)</p>
               <p rend="justify">EGOR și GHIFTUI (împreună)</p>
               <p rend="justify">Vai de tine.</p>
               <p rend="justify">Vai de tine!</p>
               <p rend="justify">Cată de te ține bine;</p>
               <p rend="justify">Cu mînie și cu ură</p>
               <p rend="justify">Am să-ți sfărm dinții din gură.</p>
               <p rend="justify">FERCHEZANCA</p>
               <p rend="justify">(alergînd între amîndoi)</p>
               <p rend="justify">Stați pe loc … nu luptați… șede rău …</p>
               <p rend="justify">GHIFTUI și EGOR</p>
               <p rend="justify">(împreună)</p>
               <p rend="justify">Nu vreul</p>
               <p rend="justify">FERCHEZANCA</p>
               <p rend="justify">(cătră Ghiflui)</p>
               <p rend="justify">Ah, te rog … fii blajin, domnul meu …</p>
               <p rend="justify">GHIFTUI</p>
               <p rend="justify">Nu vreu!</p>
               <p rend="justify">(Împreună.)</p>
               <p rend="justify">EGOR și GHIFTUI</p>
               <p rend="justify">Vai de tine,</p>
               <p rend="justify">Vai de tine!</p>
               <p rend="justify">etc. etc.</p>
               <p rend="justify">FERCHEZANCA</p>
               <p rend="justify">(în parte)</p>
               <p rend="justify">Vai de mine, vai de mine!</p>
               <p rend="justify">Se bat, iată, ca mai bine…</p>
               <p rend="justify">Vai de mine! mă tem foarte</p>
               <p rend="justify">Să nu facă vreo moarte.</p>
               <p rend="justify">(Ghiftui și Egor se luptă cercînd a se trînti la pămînt. Ghiftui îl împinge pe Egor spre balcon.)</p>
               <p rend="justify">GHIFTUI: Ha, ha… Măi, turtă dulce… bătaie vrei?… așteaptă.</p>
               <p rend="justify">EGOR: Ah! ti șelma…</p>
               <p rend="justify">GHIFTUI: Am să te-nvăț polca… ia așa… (Tot întorcîndu-se în luptă, ajung pe balcon.)</p>
               <p rend="justify">FERCHEZANCA (spărietă): Stați, stați, pentru numele lui Dumnezeu!</p>
               <p rend="justify">GHIFTUI (în balcon): Nu te da, Marojna…</p>
               <p rend="justify">EGOR: Pastoi… (Se aude un vuiet de grilaje stricate.)</p>
               <p rend="justify">GHIFTUI: Ține, mă… ține, mă…</p>
               <p rend="justify">(Se aud amîndoi răcnind și căzînd în iaz)</p>
               <p rend="justify">FERCHEZANCA (răcnind cu spaimă, caută pe fereasta balconului): Vai de mine!… c-o căzut în iaz din balcon!… nu se mai zăresc… poate că nu știu să-noate!… (Deznădăjduită.) Or să se-nece… și-ncă n-am apucat măcar a mă mărita… (Aleargă în fund și strigă.) Săriți… săriți… alergați!…</p>
               <p rend="justify">
                  <hi rend="bold">SCENA XV</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=17">modifică</ref>]</p>
               <p rend="justify">FERCHEZANCA, TIȚA (viind din fund și aducînd pe brațe o manta)</p>
               <p rend="justify">TIȚA: Ce este? ce este?</p>
               <p rend="justify">FERCHEZANCA (perdută): O căzut în iaz cuconu Egor și Ghiftui droșcariu.</p>
               <p rend="justify">TIȚA: Săracan de mine!… hai s-alergăm degrabă…</p>
               <p rend="justify">FERCHEZANCA: Hai să ridicăm satu…</p>
               <p rend="justify">(Arie din „Scara mîței”: „Tîlharii”)</p>
               <p rend="justify">FERCHEZANCA și TIȚA (deschizînd ușele din fund)</p>
               <p rend="justify">Prietini, săriți, ajutori</p>
               <p rend="justify">Că-n baltă se-neacă și mori</p>
               <p rend="justify">(Tița iesă prin fund alergînd.)</p>
               <p rend="justify">
                  <hi rend="bold">SCENA XVI</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=18">modifică</ref>]</p>
               <p rend="justify">FERCHEZANCA, FLUTUR, ACROSTIHESCU, PRIETINI, SLUGI (toți vin din toate părțile alergînd)</p>
               <p rend="justify">TOȚI</p>
               <p rend="justify">Ce este? ce vuiet? ce zor?</p>
               <p rend="justify">Cui trebui aici ajutor?</p>
               <p rend="justify">FERCHEZANCA</p>
               <p rend="justify">Egor și Ghiftui…</p>
               <p rend="justify">TOȚI</p>
               <p rend="justify">Ce spui?</p>
               <p rend="justify">FERCHEZANCA</p>
               <p rend="justify">Bătîndu-s-aici …</p>
               <p rend="justify">TOȚI</p>
               <p rend="justify">Ce zici?</p>
               <p rend="justify">FERCHEZANCA</p>
               <p rend="justify">În iaz au dat, zău.</p>
               <p rend="justify">TOȚI</p>
               <p rend="justify">Valeu!</p>
               <p rend="justify">FERCHEZANCA</p>
               <p rend="justify">(cu deznădejde)</p>
               <p rend="justify">Ca doi bivoli grei.</p>
               <p rend="justify">TOȚI</p>
               <p rend="justify">Elei!</p>
               <p rend="justify">(Împreună.)</p>
               <p rend="justify">Degrabă, degrab-ajutor,</p>
               <p rend="justify">Că-n baltă se-neacă și mor.</p>
               <p rend="justify">(O Parte din persoane se răped in salonul cel mic și se fac nevăzute prin dreapta. Ceialalți se apropie de fereastă și caută cu groază spre iaz… Sînt cu toții grupați astfel, incit ușele din fund să se poată vide de public. După o mică tăcere, se aude sub balcon glasul lui Acrostikescu, zicînd: „S-o înecat!…”)</p>
               <p rend="justify">TOȚI: S-o înecat! (Rămîn încremeniți toți.)</p>
               <p rend="justify">(Ghiftui acoperit cu o manta se arată întovărășit de Tița la o ușă din fund. Cînd aude cuvîntul „s-o înecat”, se oprește înspăimîntat. Nime nu-l vede.)</p>
               <p rend="justify">GHIFTUI (în fund): Am făcut moarte de om!… am înecat un sudit!… de-acu-s prăpădit!… or să mă deie în criminal!</p>
               <p rend="justify">TIȚA: Țîst… vin cu mine… că te scap eu.</p>
               <p rend="justify">(Ghiftui și Tița se fac nevăzuți în stînga. Ceialalți de pe scenă caută tot pe fereasta balconului.)</p>
               <p rend="justify">FERCHEZANCA (pe fereastă): Nu mai este nici o nădejde, Odobașa?</p>
               <p rend="justify">ACROSTIHESCU (sub balcon): Nu… Îs perduți!</p>
               <p rend="justify">FERCHEZANCA (cu disperare): Perduți!… or să se mureze ca crastaveții în iaz… aleluia… am rămas iar văduvă… ah! (Leșină.)</p>
               <p rend="justify">TOȚI</p>
               <p rend="justify">Vai, ce întîmplare!</p>
               <p rend="justify">Stau încremeniți…</p>
               <p rend="justify">Printr-o înecare</p>
               <p rend="justify">Toate s-au sfîrșit.</p>
               <p rend="justify">(Rămîn toți încremeniți. Flutur caută să zancăi.)</p>
               <p rend="justify">(Cortina cade.)</p>
               <p rend="justify">ACTUL II[<ref target="https://ro.wikisource.org/w/index.php?title=Doi_morți_vii&amp;action=edit&amp;section=19">modifică</ref>]</p>
               <p rend="justify">Teatrul reprezintă o odaie mare și simplă mobilată. Ușă în fund; și de-a stînga ei o scară care duce la rîndul de sus.</p>
               <p rend="justify">În capătul scărei, o altă ușă. În stînga, o fereastă ce dă în grădină, tn dreapta, o sobă și dinaintea ei o masă pe care se văd o oglindă mică și un sfeșnic cu un căpețel de luminare. Scaune pe lingă păreți. O ușă dincolo de sobă, care duce tn odăile lui Talpă-Lată.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=20">modifică</ref>]</p>
               <p rend="justify">TIȚA (la fereasti, privind în cîmp): Nu se zărește încă. De azi-dimineață de cînd l-o trimis moș Talpă-Lată la Tîrgu-Frumos cu scrisori… (Viind în scenă.) Sărmanu bietu boieriu!:.. s-ajungă a să face cioban tocmai la posesorul lui!… (Veselă.) Un cioban cu zece mii de galbini venit!… Cît îmi pare de bine că m-am găsit lîngă dînsu cînd o scăpat din iaz… L-am ascuns într-o manta și, făr-a fi zărit de nime, l-am adus la noi acasă… de-atunci îl văd în toate zilele… că n-are ce face… de cînd s-o înecat Egor… el îi silit să șadă aici ascuns în straie țărănești… de frica jandarmilor…</p>
               <p rend="justify">(Arie din „Scara mîței”: „Păsărele mult iubite”)</p>
               <p rend="justify">Zău, îmi pare foarte bine</p>
               <p rend="justify">C-a scăpat el de la moarte</p>
               <p rend="justify">Și din ochii tuturor;</p>
               <p rend="justify">Dar îmi pare și mai bine</p>
               <p rend="justify">C-a scăpat el chiar prin mine…</p>
               <p rend="justify">Și că-i sînt de ajutor.</p>
               <p rend="justify">A perdut a sa avere,</p>
               <p rend="justify">Boierie și putere,</p>
               <p rend="justify">Ajungînd a fi păstor;</p>
               <p rend="justify">Dar, în loc de bogăție</p>
               <p rend="justify">Și de-o seacă boierie,</p>
               <p rend="justify">Îi rămîne-al meu amor!</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=21">modifică</ref>]</p>
               <p rend="justify">TIȚA, TALPĂ-LATĂ (viind din fund)</p>
               <p rend="justify">TALPĂ (supărat): Tițo?… n-o mai vinit ghiorlanu cel de Stan?</p>
               <p rend="justify">TIȚA: Nu, moș Talpă-Lată.</p>
               <p rend="justify">TALPĂ: Ce mojîc leneș!… de azi-dimineață de cînd l-am trimes la Tîrgu-Frumos… s-o fi oprit în vro crîșmă, că tot îi zi de tîrg astăzi.</p>
               <p rend="justify">TIȚA: Cine?… el în crîșmă?… (În parte.) Un boier în crîșmă! dacă s-o mai văzut!…</p>
               <p rend="justify">TALPĂ: Așa-s țăranii iștia… s-o făcut niște bețivi de frunte de cînd s-o înmulțit velnițile… și nu mai poți face nici o treabă cu dînșii.</p>
               <p rend="justify">TIȚA: Ia las’, moș Talpă-Lată, că Stan nu-i țăran de rînd; el nici nu știe ce-i vinu măcar.</p>
               <p rend="justify">TALPĂ: Vorbă-i?… un țopîrlan ca dînsu… leneș… somnoros… tuieș… care cînd îi poroncesc cîte ceva… să măture casa… să aducă apă de la fîntînă… se uită la mine cu ochii boldiți, ca o broască la soare… Mă mir ce-l tot aperi, Tițo dragă, că nu plătește nici doi bani… (În parte.) De n-ar fi un mojîc prost, aș crede, Doamne, iartă-mă, că i-o căzut tronc la inimă.</p>
               <p rend="justify">TIȚA: D-apoi și d-ta, moș Talpă… nime nu te mai poate mulțămi… bietu Stan lucrează cît poate, sărmanu! și d-ta, în loc să fii bun cu dînsu, nu încetezi de-a-l ocărî ca pe-un argat prost…</p>
               <p rend="justify">TALPĂ: Ei! ba nu cumva ai vra să-l bag în sîn și să-l cocolesc!… ce l-oi cocoli într-o zi c-o dispicătură… Da cine oare s-aude afară?</p>
               <p rend="justify">(Se aude la ușa din fund tropote de cai și glasul Ferchezancăi rîzînd.)</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=22">modifică</ref>]</p>
               <p rend="justify">Cei dinainte. FLUTUR, FERCHEZANCA</p>
               <p rend="justify">FLUTUR (afară): Tbrrr… hola… Tbrrr…</p>
               <p rend="justify">FERCHEZANCA (afară, rîzînd): Ține bine să nu dai rău… ha, ha, ha…</p>
               <p rend="justify">FLUTUR (intră în costum de călăreț ridicul): Bucuroși la oaspeți?</p>
               <p rend="justify">TALPĂ: Bucuroși… poftim.</p>
               <p rend="justify">FLUTUR: D-ta ești posesorul moșiei Ghiftuieni?</p>
               <p rend="justify">TALPĂ (închinîndu-se): Eu, cucoane… șatrariu Timofti Talpă-Lată.</p>
               <p rend="justify">FLUTUR: D-ta să fii sănătos… (Mergînd la ușa din fund.) Poftim în casă, suflețele…</p>
               <p rend="justify">FERCHEZANCA (intrînd răpide in costum de amazoană): Uf! bine c-am mai dat de uscat!… ce fugă!… ce primblare de olac… cale de-o poștă călare… de la Tîrgu-Frumos, păn-aici!… Dați-mi degrabă un pahar de apă… sau de vin, că mi s-o făcut gîtița iască.</p>
               <p rend="justify">(Tița merge tn odaia din dreapta și aduce un pahar cu apă.)</p>
               <p rend="justify">(Aria „Galopului de la bal-masqué”)</p>
               <p rend="justify">FERCHEZANCA</p>
               <p rend="justify">Hop, hop, hop,</p>
               <p rend="justify">La galop</p>
               <p rend="justify">Cind alerg călare,</p>
               <p rend="justify">Hop, hop, hop,</p>
               <p rend="justify">La galop</p>
               <p rend="justify">Inima mea sare.</p>
               <p rend="justify">Hop, hop, hop,</p>
               <p rend="justify">La galop</p>
               <p rend="justify">De mă vede-oricine,</p>
               <p rend="justify">Hop, hop, hop,</p>
               <p rend="justify">La galop</p>
               <p rend="justify">Saltă după mine.</p>
               <p rend="justify">Ce plăcere de-a fugi in fuga mare</p>
               <p rend="justify">Pe un cal iute, sprintinel ca un ogar.</p>
               <p rend="justify">Cîteodată, alivanta pe spinare,</p>
               <p rend="justify">Dar nu-mi pasă… eu de șotii n-am habar.</p>
               <p rend="justify">Hop, hop, hop etc.</p>
               <p rend="justify">FLUTUR (în parte): Parcă văd maștele, la bal-masché… (Imitînd muzica militară.) Tă… nă… nă… nă… dînă… dînă… bum, bum, bum…</p>
               <p rend="justify">TIȚA (aducînd apă): Iaca apă, cucoană… (În parte.) Ce văd? Ferchezanca!</p>
               <p rend="justify">FERCHEZANCA (ie paharul și be): Să trăiești. (Puind paharul.) Parcă cerusem vin… da nu-i nimică, îi bună și apa… (Văzînd pe Tița.) Ce-mi văzură ochii? copila cea care-am întîlnit-o la curte, cînd s-o înecat bietu Ghiftui!… mare poznă! Da ce cauți aici, drăguță?</p>
               <p rend="justify">TALPĂ: Aici șăde, cucoană… Împreună cu mine…</p>
               <p rend="justify">FERCHEZANCA: Așa?… Îi vro strănepoată de-a d-tale?</p>
               <p rend="justify">TALPĂ: Ba nu, cucoană… eu îi sînt epitrop, de cînd i-o murit părinții…</p>
               <p rend="justify">FERCHEZANCA: Dumnezeu să-i ierte!… (Cătră Tița.) Ia ascultă, drăguță… n-ai o odaie mai curată unde să mă pot odihni puțintel, că mi-o zdrobit calu toate oasele-n mine… știi? parcă-s făcăluită.</p>
               <p rend="justify">TIȚA (în parte): Altă bele acu!… a să deie boieriul cu ochii de dînsa.</p>
               <p rend="justify">FERCHEZANCA (În parte): Se vede că-i surdă, sărmănica. (Strigînd tare.) N-auzi, drăguță… aș dori o odaie.</p>
               <p rend="justify">TIȚA: Dacă nu-s surdă, cucoană… nu te răguși degeaba.</p>
               <p rend="justify">TALPĂ: Poftești să te odihnești? îndată… Tițo, du pe cucoană în odaia ta…</p>
               <p rend="justify">TIȚA: În odaia… mea?</p>
               <p rend="justify">TALPĂ: D-apoi unde… În coșeri?… hai, și-i dă cele trebuincioase.</p>
               <p rend="justify">FERCHEZANCA: Foarte mulțămesc. (În parte.) De treabă posesor… hei! să nu fi răposat bietu Ghiftui… eră să-mi aducă mie cîștiurile… (Oftind.) Ce-i lumea asta!… ca un cal breaz… Toate planurile mele o căzut în baltă! (Stă pe gînduri.)</p>
               <p rend="justify">TIȚA: Cînd îi pofti, cucoană… odaia-i gata.</p>
               <p rend="justify">FERCHEZANCA (pe gînduri): în baltă!… În baltă!…</p>
               <p rend="justify">FLUTUR: Ha, ha, ha., copila-ți spune una și tu răspunzi alta… ha, ha, ha.</p>
               <p rend="justify">FERCHEZANCA (răsărind): Ce-ai pățit, Hagi-Flutur?… te gîdile rusaliile, de rîzi așa?</p>
               <p rend="justify">FLUTUR: Ba nu… ha, ha, ha… Da copila-ți spune alta și tu îi răspunzi una… vorba ceea: Buna ziua, măi fărtate… șepte pui de rață, frate… măi fărtate, tu ești surd… ba c-acu trecur-un cîrd.</p>
               <p rend="justify">FERCHEZANCA (puțin supărată): Mînca-te-ar moliile, că slut ești cînd rîzi… unde-i odaia, drăguță?… (Merge spre fund după Tița.)</p>
               <p rend="justify">TIȚA: Încoaci… poftim. (Merge spre scară.)</p>
               <p rend="justify">FLUTUR: Da bine, soro… așî-și te duci și mă lași cu lacrimile pe obraz?</p>
               <p rend="justify">FERCHEZANCA (oprindu-se pe scară): Știi ce? spală-te degrabă cu apă de soc, ca să nu te faci chistrui…</p>
               <p rend="justify">FLUTUR: Ian lasă șaga… nu întîrzie, c-avem să mergem la curte.</p>
               <p rend="justify">FERCHEZANCA: Ba-ți pune pofta-n cui deocamdată, suflete… (Cătră Talpă.) Mă rog, arhon Talpă Lată… departe-i păn’ la curtea boierească?</p>
               <p rend="justify">TALPĂ: Ca vro giumătate de ceas, cucoană.</p>
               <p rend="justify">FERCHEZANCA: Atîtica?… ei, apoi mă duc să mă culc puțintel… Cu sara bună…</p>
               <p rend="justify">TIȚA (în parte): Vai de mine!… c-acu vre să și doarmă aici!</p>
               <p rend="justify">FERCHEZANCA (suind scările): Da bine, soro… nu cumva mă duci în hulubărie?</p>
               <p rend="justify">FLUTUR (jos în capătul scărei): Acolo ți-i locu matale, porumbițo…</p>
               <p rend="justify">FERCHEZANCA (în capătul de sus a scărei): Hîș… Flutur bătrîn…</p>
               <p rend="justify">(Împreună.) (Arie din „Chirița”: „Adio! în astă-seară”)</p>
               <p rend="justify">FERCHEZANCA</p>
               <p rend="justify">(pe scară)</p>
               <p rend="justify">Adio, rămîi aice…</p>
               <p rend="justify">En mă duc să m-odihnesc.</p>
               <p rend="justify">Adio, mă simt ferice</p>
               <p rend="justify">De-a putea să horăiesc.</p>
               <p rend="justify">FLUTUR</p>
               <p rend="justify">Adio, rămîi aice,</p>
               <p rend="justify">Eu la curte mă pornesc.</p>
               <p rend="justify">Adio, -n curînd ferice</p>
               <p rend="justify">Oi veni să te găsesc.</p>
               <p rend="justify">TIȚA</p>
               <p rend="justify">(în parte)</p>
               <p rend="justify">Vai mie! cu groaz-aice</p>
               <p rend="justify">Eu pe dînsa o privesc.</p>
               <p rend="justify">Cît aș fi, zău, de ferice</p>
               <p rend="justify">De-aș putea s-o mătrășesc!</p>
               <p rend="justify">FLUTUR</p>
               <p rend="justify">Suflețele… nu uita</p>
               <p rend="justify">Prin somn dulce-a mă visa.</p>
               <p rend="justify">FERCHEZANCA</p>
               <p rend="justify">Ba, zău, nu; că n-am de gînd</p>
               <p rend="justify">Să prind friguri chiar visînd.</p>
               <p rend="justify">(Împreună.)</p>
               <p rend="justify">Adio etc. etc.</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=23">modifică</ref>]</p>
               <p rend="justify">FLUTUR, TALPĂ-LATĂ</p>
               <p rend="justify">FLUTUR: Ha, ha, , ha… poznașă-i!…</p>
               <p rend="justify">TALPĂ: Veselă cucoană se vede!… Îi cucoana d-tale?</p>
               <p rend="justify">FLUTUR (îngîmfîndu-se): Așa ș-âșa… Da ian spune-mi, mă rog, de mult ții moșia asta-n posesie?</p>
               <p rend="justify">TALPĂ: De-abia de șese luni, cucoane… și, zău, mult mă tem să nu-mi facă vro șotie clironomii boieriului… Dumnezeu să-l ierte!… cică mare de treabă creștin mai era păn-a nu se-neca!</p>
               <p rend="justify">FLUTUR: Ce fel?… nu l-ai cunoscut în viață?</p>
               <p rend="justify">TALPĂ: Nu… cînd am luat moșia de la vechilul d-sale, d-nu Ciupilă, d-lui era dus înuntru la țara Franțuzului și, vezi păcatu!… tocmai cînd sosisem de la Roman, acu o săptămînă, cu cîștiul… ce să găsesc la curte?… tufă! boieriu făcuse huștiuliuc în baltă și prietinii d-sale spălaseră putina…</p>
               <p rend="justify">FLUTUR: N-avea altă de făcut decît s-o spele… de vreme ce Ghiftui îi părăsise… Da bine… care vra să zică ai rămas cu gura căscată și cu cîștiu-n palmă?</p>
               <p rend="justify">TALPĂ: Mai așa!… că doar nu era să-l arunc în iaz după boier… Aștept să vie clironomii să le ies cu plin…</p>
               <p rend="justify">FLUTUR: Că nu-i aștepta mult… n-ai grijă… Chiar astăzi trebuie să s-adune comisia rînduită pentru facerea catagrafiei a averei lui Ghiftui…</p>
               <p rend="justify">TALPĂ: Comisia… da n-are rude?</p>
               <p rend="justify">FLUTUR: L-o ferit Dumnezeu… după cum spunea el, sărmanu!… Mă duc să fiu față la lucrarea comisiei, ca martur… însă, păn’ te m-oi întoarce, te poftesc să porți de grijă cucoanei celei de sus… (Cu un aer de protecție.) Te-oi mulțămi…</p>
               <p rend="justify">TALPĂ (închinîndu-se): Bunătatea d-tale, cucoane.</p>
               <p rend="justify">FLUTUR (la ușa din fund): Parcă ziseși mai dinioare că nu-i departe curtea?</p>
               <p rend="justify">TALPĂ: Ia… cît cole… Cum ieși din sat, apuci de-a dreptul prin pădurea lupului și, cît ai zice cîrc Frangoleo, agiungi în cotunu Sătulei, unde-s casele boierești.</p>
               <p rend="justify">FLUTUR: Foarte bine… rămîi sănătos… și nu uita ce ți-am spus… (Iesă.)</p>
               <p rend="justify">TALPĂ: Las’ pe mine.</p>
               <p rend="justify">FLUTUR (deschizînd ușa): Te-oi mulțămi. (Iesă.)</p>
               <p rend="justify">TALPĂ: Sărut mînile. (Singur, viind în fața scenei.) Adică dacă-i omul viță de boier mare… se cunoaște cale de-o poștă… așa ș-aista… Da oare cum îl cheamă?… l-oi întreba cînd m-a mulțămi…</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=24">modifică</ref>]</p>
               <p rend="justify">TALPĂ-LATĂ, FEDELEȘ și mai pe urmă EGOR</p>
               <p rend="justify">FEDELEȘ (cepeleag și prost, vine alergând din fund): Cucoane Talpă, cucoane Lată?</p>
               <p rend="justify">TALPĂ (răsărind): Ce-i, mă? ce-ai pățit? parcă tot lupii te-alungă.</p>
               <p rend="justify">FEDELEȘ: Ba să ferească Dumnezeu!</p>
               <p rend="justify">TALPĂ: Ei, ce-i?</p>
               <p rend="justify">FEDELEȘ: Este un om pămîntean ascuns în coșări… și zice așa: că are să-ți spuie o oarecică.</p>
               <p rend="justify">TALPĂ: Un om ascuns în coșări!… a fi vrun tălhar… cine-i?… Îl cunoști tu, măi Fedeleș?</p>
               <p rend="justify">FEDELEȘ (rîzînd prostește): D-apoi încă n-am fost la temniță ca să cunosc tâlharii… Poate că d-ta, cucoane…</p>
               <p rend="justify">TALPĂ: Taci, prostule… și du-te de-i spune să vie- aici…</p>
               <p rend="justify">FEDELEȘ: Cine?</p>
               <p rend="justify">TALPĂ: Iaca malacu!… cel din coșări. FEDELEȘ: M-am dus. (Iesă alergînd, și lăsînd ușile deschise.)</p>
               <p rend="justify">TALPĂ (singur): Să fie vrun tâlhar… nu cred c-ar vini ziua meaza mare… a fi poate vrun bejănar care vra să între argat la mine… fără leafă. FEDELEȘ (afară): Boieriu-i singur… Întră-nuntru.</p>
               <p rend="justify">EGOR (dînd busta în casă, se aruncă peste Talpă-Lată și-l îmbrățișează): Scapă-mă, jupîne Talpă-Lată!</p>
               <p rend="justify">TALPĂ (spăriet): Ho, țară!… Ce-mi văzură ochii!… Egor?…</p>
               <p rend="justify">EGOR: Da.</p>
               <p rend="justify">TALPĂ: N-ai murit?</p>
               <p rend="justify">EGOR: Niet!…</p>
               <p rend="justify">TALPĂ: Care vra să zică… numai bietu cuconu Dumitrachi.</p>
               <p rend="justify">EGOR: Numai! (Oftînd.) L-or fi mîncat racii pe giumătate, de-o săptămînă…</p>
               <p rend="justify">TALPĂ: Sărmanu!… or fi făcut lăsat de săc cu dînsu…</p>
               <p rend="justify">EGOR (cu deznădăjduire): A! nu-i vina mea… premelege că nu… n-am vrut să-l înec… dar cum s-o dovidesc?… nie znaiu… cum s-arăt că-s nevinovat?… nie znaiu nici atîta… A! jupîne Talpă-Lată… tare-s supărat!…</p>
               <p rend="justify">TALPĂ: Da bine… cum ai scăpat din iaz, pan Egor?… Ian spune.</p>
               <p rend="justify">EGOR: Am ieșit înotînd… și m-am ascuns în niște stuh care era lîngă baltă. Cînd în stuh… aud deodată niște oameni alergînd din toate părțile și răcnind: s-o înecat! s-o înecat!… Bojî moi! era să mor de frică.</p>
               <p rend="justify">TALPĂ: De frig?</p>
               <p rend="justify">EGOR: Și de frig…</p>
               <p rend="justify">TALPĂ: Cred și eu… murat cum te găsai, puteai să prinzi un gutunar de cele tătărești.</p>
               <p rend="justify">EGOR: De-atunci… nici că m-am mai întors la Tîrgu Frumos, la dugheană… am lăsat tot… și căldări… și harbuji… și zămoși…</p>
               <p rend="justify">TALPĂ: Și ce te-ai făcut de-o săptămînă?… cum ai trăit?</p>
               <p rend="justify">EGOR: Cum? furînd noaptea harbuji și zămoși de prin harbuzării și ascunzîndu-mă ziua prin copaci, ca o gaiță.</p>
               <p rend="justify">TALPĂ: Săracu bietu Egor!… putcja să te prindă frigurile de-atîta harbuji.</p>
               <p rend="justify">EGOR: Să mă prindă frigurile?… A… nima… nima… Nici dracu nu mă prindea, așa mă umplusem de spăriet…</p>
               <p rend="justify">TALPĂ: Ei! ce vrei acum de la mine?… spune… ce pot să fac pentru d-ta, pan Egor?…</p>
               <p rend="justify">EGOR: Ascunde-mă… hrănește-mă… Îmbracă-mă… nu-ți cer mai mult… Într-un cuvînt, scapă-mă de spînzurătoare…</p>
               <p rend="justify">TALPĂ: De spînzurătoare?… (Tremură.)</p>
               <p rend="justify">EGOR (tremurînd): Da… da… că de m-or prinde jadarnicii… or să mă ducă legat la Ieș… și de m-or duce legat la leș… acolo… or să mă giudice ca pe-un hoț… și pe urmă or să mă hotărască la moarte… ș-apoi dacă m-or… hotărî… la moar… te… or să mă… Uvîi! uvîi!… (Cu deznădăjduire.) Și, zău că nu l-am înecat eu…</p>
               <p rend="justify">TALPĂ: O știu… n-ai nici o grijă, Egor… din casa mea nici dracu nu te-a putea scoate…</p>
               <p rend="justify">EGOR (strîngînd în brațe pe Talpă): A! bogdaprosti… bogdaprosti.</p>
               <p rend="justify">(Se aude afară un fluier de cioban.)</p>
               <p rend="justify">EGOR (spăriet): A! cito tam?</p>
               <p rend="justify">TALPĂ: Vine Stan ciobanu… hai degrabă… ascunde-te… fă-te nevăzut.</p>
               <p rend="justify">EGOR (căutînd împrejur): Unde?</p>
               <p rend="justify">TALPĂ: Întră iute cole-n pivniță și n-ai grijă.. (Ridică o trapă.)</p>
               <p rend="justify">EGOR: A… vin este?</p>
               <p rend="justify">TALPĂ: Este.</p>
               <p rend="justify">EGOR (coborînd în pivniță): A… stahie nima?…</p>
               <p rend="justify">TALPĂ: Piei iute… (închide trapa.) Ia așa… aici încalțe știu că-i sigur… numai de nu mi-ar dișărta poloboacile…</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=25">modifică</ref>]</p>
               <p rend="justify">TALPĂ, GHIFTUI (în costum de cioban, intră foarte ostenit și merge de se pune pe un scaun lingă masă)</p>
               <p rend="justify">GHIFTUI (intrind): Uf!… dați-mi un scaun… o canape… un divan… că mă prăbușesc… (Puindu-se pe scaun.) A!…</p>
               <p rend="justify">TALPĂ: Ian vezi obrăznicie!… cum îndrăznești, măi, să șăzi dinaintea me?</p>
               <p rend="justify">GHIFTUI: Cum?… pentru că nu îndrăznesc să șăd în picioare… de ostenit ce sînt… mă tem să nu mă disfac în bucăți… M-am dogit ca un poloboc vechi, de mult ce-am umblat.</p>
               <p rend="justify">TALPĂ: Auzi tontu?. .. ș-apoi zice că-i cioban!… așa cioban! nu poate face-un pas făr-a să jălui că-i ostinit…</p>
               <p rend="justify">GHIFTUI: Un pas!… de-aici la Tîrgu-Frumos și-napoi?… cale de-o poștă bună?… Mări, nu ți-i greu să vorbești? dacă de-aș fi cal de poștă, încă m-aș jălui… măcar că ei n-au obicei…</p>
               <p rend="justify">TALPĂ: Taci, prostule… știi numai să răspunzi dobitocii.</p>
               <p rend="justify">GHIFTUI (cam supărat): Ian ascultă…</p>
               <p rend="justify">TALPĂ: Ce?…</p>
               <p rend="justify">GHIFTUI (în parte): Iaca că era să mă dau de gol… (Tare.) Nimic, cucoane…</p>
               <p rend="justify">TALPĂ: Hîm… dat-ai scrisorile lui d. polițmuștru?</p>
               <p rend="justify">GHIFTUI: Polițmaistru… nu muștru.</p>
               <p rend="justify">TALPĂ: Nu muștru?… ți-oi da eu un muștru de nu l-îi putea duce… Dat-ai scrisorile cum ți-am poroncit?…</p>
               <p rend="justify">GHIFTUI: Le-am dat d-lui polițmaistru… nu muștru.</p>
               <p rend="justify">TALPĂ (în parte): A să mă scoată din răbdare mojîcu ista. (Tare.) De ce-ai întîrziet păn-acu?</p>
               <p rend="justify">GHIFTUI: De ce? pentru că picioarile mele n-au mașină de vapor ca să…</p>
               <p rend="justify">TALPĂ: Ce face? meșînă?… Ce pomenești tu de meșînă, măi?… Te-ai îmbătat se vede, lepșitule.</p>
               <p rend="justify">GHIFTUI (rîzînd): Îmbătat, da… și eu n-am pus vin în gură de-o săptămînă… M-am prifăcut în lișiță, de cînd îs aici.</p>
               <p rend="justify">TALPĂ: Da nu cumva ai vra acu să-ți dau și vin?… cînd nu ești bun nici de-o treabă… leneș, prost, tuieș, mangosit…</p>
               <p rend="justify">GHIFTUI (în parte): Haida!… iar o început pomelnicu…</p>
               <p rend="justify">TALPĂ: Păcat și de apa care-o bei… Da las’ pe mine că te-oi iuți eu, bade Stane… nu ți-a merge tot așa, pe somn, pe mîncare și pe bere.</p>
               <p rend="justify">GHIFTUI: Ce bere? ce bere?… că doar nu sîntem la berăria nemțască.</p>
               <p rend="justify">TALPĂ: Ei, apoi să nu-l stropșești? (înparte.) Mă duc… ca să nu întru în vrun păcat… (Tare.) Măi… deschide-ți ochii în patru, auzitu-m-ai?… atîta-ți spun. (Iesă prin fund.)</p>
               <p rend="justify">GHIFTUI (urmărindu-l): În patru?… doar să-mi pun ochelari.</p>
               <p rend="justify">TALPĂ (deschizînd ușa): Auzitu-m-ai?… (Iesă.)</p>
               <p rend="justify">GHIFTUI: Aud, cucoane.</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=26">modifică</ref>]</p>
               <p rend="justify">GHIFTUI: Ei!… apoi pas de-ți mai dă moșia-n posesie, ca să primești batgiocuri în loc de cîștiuri… De cînd m-o adus păcatele să întru ca cioban la cuconu Talpă-Lată… nu-i zi în care să nu-mi făgăduiască că m-a stropși… (Vesel.) Știi, zău, c-ar ave haz să-mi tragă o bătaie?… și eu… nici să îndrăznesc a zice cîrc măcar… ca să nu mă dau de gol… Ia… mai știi?… se poate ca mai bine… Talpă-Lată îi ca cei mulți…</p>
               <p rend="justify">(Aria „Piciul bricicariul”)</p>
               <p rend="justify">Îi mare cu cei mici</p>
               <p rend="justify">Și mic cu cei mai mari;</p>
               <p rend="justify">Mișel cu cei voinici,</p>
               <p rend="justify">Voinic cu cei fugari.</p>
               <p rend="justify">El, după-mprejurări</p>
               <p rend="justify">Ia sute de schimbări: (bis)</p>
               <p rend="justify">Cînd li șiret vestit,</p>
               <p rend="justify">Cînd prostuleț de tot,</p>
               <p rend="justify">Cinstit… sau necinstit!</p>
               <p rend="justify">Ba chiar și patriot…</p>
               <p rend="justify">Că-i mare cu cei mici</p>
               <p rend="justify">Și mic cu cei mai mari;</p>
               <p rend="justify">Mișel cu cei voinici</p>
               <p rend="justify">Și brav cu cei fugari.</p>
               <p rend="justify">Ce să facă bietu om!… Își face interesurile cum poate… Cică: cu lupii să urli, cu oile să zberi… Dar ce-i curios lucru… că deși Talpă-Lată mă trece cu șaga… nu mă mîniu… dimprotivă… poziția me îmi place… Îi nouă, originală! Eu, boier, proprietar cu venit de 10 000 de galbini, s-agiung cioban!… să argățesc!… la mulți, în locul meu, le-ar veni cam paracsin… da eu?… ha, ha, ha!… Îs vesel cu toate aceste. (Serios.) Curios lucru… Îi trist de-a o mărturisi… da-s vesel… na… Lucrez cît șăpte… car apă… tai lemne… și-s sănătos ca tunul… Cînd eram… ceea ce eram, păn-a nu mă-neca… avem zece feliuri de bucate pe masă… zece feliuri de vinațe și geaba… nu-mi ticnea nimica… nu puteam dormi… ș-acu mănînc la borș cu știr de mă prăpădesc… beu la apă din cofă de mă umflu… și-mi merge bine… și-s vesel, rîd… (Serios și trist.) Mare minune! eu care nu puteam face doi pași pe gios cînd eram boier… acum umblu toată ziulica pe cîmp după oi… și m-am deprins cu ele… mi-s dragi… Numai caprele mă năcăjesc, mînca-le-ar lupu!… că se acațără peste tot locul… A dracului jiganie! și fudulă!… da i-am găsit eu leac de fudulie. (Arată cîrligu.) Ș-apoi încă una… am învățat a cînta din fluier… să giuri c-am ciobănit de cînd îs pe lume, cînd m-ai videa mînînd oile… (Făcînd ca ciobanii.) Brrr, oaie… brrr, la strungă… Ha, ha, ha… Curios lucru!… mi-o trecut urîtu de cînd nu mai sînt boier… și-mi vine tot să cînt și să gioc.</p>
               <p rend="justify">(Arie mocănească)</p>
               <p rend="justify">Frunză verde peliniță</p>
               <p rend="justify">Bîr, oiță, bîr,</p>
               <p rend="justify">Dragă mi-e oaia plăviță</p>
               <p rend="justify">Bîr, oiță, bîr,</p>
               <p rend="justify">Cu flori roșii pe guriță</p>
               <p rend="justify">Bîr, oiță, bîr,</p>
               <p rend="justify">Și cu trup de copiliță,</p>
               <p rend="justify">Bîr, oiță, bîr,</p>
               <p rend="justify">Oițica bucălaie,</p>
               <p rend="justify">Bîr, oiță, bîr.</p>
               <p rend="justify">Drăguliță mea bălaie,</p>
               <p rend="justify">Bîr, oiță, bîr,</p>
               <p rend="justify">Hai degrabă-n poeniță,</p>
               <p rend="justify">Bîr, oiță, bîr,</p>
               <p rend="justify">Ca să-ți cînt doina, doiniță,</p>
               <p rend="justify">Bîr, oiță, bîr.</p>
               <p rend="justify">(Joacă ca ciobanii cîntînd.)</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=27">modifică</ref>]</p>
               <p rend="justify">GHIFTUI, TIȚA (ieșind de sus)</p>
               <p rend="justify">TIȚA (înparte): Iaca boieriu!… ce-o pățit de gioacă?…</p>
               <p rend="justify">(Se scoboară.)</p>
               <p rend="justify">GHIFTUI (oprindu-se): Cine s-aude?… Tița! (în parte.) Ce suflet bun de oiță!</p>
               <p rend="justify">TIȚA: Tare-mi pare bine că te văd vesel, cucoane!</p>
               <p rend="justify">GHIFTUI: Taci, nu mă cuconi, că-mi faci șotia, Tițo dragă… Zi-mi Stan sadea.</p>
               <p rend="justify">TIȚA (rîzînd): Fie și Stan… De mult ai vinit, bade Stane?</p>
               <p rend="justify">GHIFTUI (imitînd țăranii): Ba… ia mai dinioare… cuconiță… și mare foame mi-i… Dac-ai avea puțintică udătură…</p>
               <p rend="justify">TIȚA: Cum nu, bade Stănică?… ți-am păstrat borș…</p>
               <p rend="justify">GHIFTUI (iute): Iar borș cu știr?</p>
               <p rend="justify">TIȚA: De care-ți place… și mă duc să ți-l aduc… (întră în odaia din dreapta.)</p>
               <p rend="justify">GHIFTUI (singur): Iar borș cu știr!… De-aș fi împărat, aș trage 500 la talpe cărui ar mai îndrăzni să mai samene știr pe fața pămîntului.</p>
               <p rend="justify">TIȚA (aducînd o oală, o lingură, un pahar de vin și o bucată de pîne): Iaca, bade Stane, am furat pentru d-ta un pahar de vin de cole din pivniță… (Arată trapa.) Că moș Talpă-Lată îi zgîrcit ca un cîrlig de vie.</p>
               <p rend="justify">GHIFTUI (luînd oala): Mulțămim, cuconiță… să deie Dumnezeu s-agiungi bogată ca o împărăteasă. (Se pune lîngă masă pe scaun și mănîncă.)</p>
               <p rend="justify">TIȚA: Măcar de-ar fi așa, ca să te pot scăpa din halul în care te găsești!</p>
               <p rend="justify">GHIFTUI: Îi tare bun…</p>
               <p rend="justify">TIȚA: Cum?… ești mulțămit?</p>
               <p rend="justify">GHIFTUI: Numai îi cam pipărat.</p>
               <p rend="justify">TIȚA: Cred și eu.</p>
               <p rend="justify">GHIFTUI: Altă dată să-i pui mai puțin piperi, Tițo.</p>
               <p rend="justify">TIȚA: Cui?</p>
               <p rend="justify">GHIFTUI: Borșului… eu îți vorbesc de borș!… A! tu-mi pomineai de halul meu?… nu te-ngriji… Poziția mea ar fi destul de plăcută… dacă nu m-ar mustra cugetul… asta mă mănîncă. (Mănîncă mult.)</p>
               <p rend="justify">TIȚA: Nu mai gîndi și mănîncă-n pace… ce-o fost s-o trecut.</p>
               <p rend="justify">GHIFTUI: Să nu gîndesc, cînd am făcut moarte de om?… cînd am înecat un lipovan!… da tu nu știi, Tițo, că chipul lui mă alungă necontenit… că-l văd peste tot locul… cu barba lui cea unsă… (Arătînd în dreapta.) Ici… (în stînga) cole… (în față) dincolo… Mă primblu cu dînsu la brațetă… mă culc cu dînsu alăturea… mănînc cu dînsu… (Aduce la gură o lingură de borș și se oprește căutind cu spaimă dincolo de masă… Pe urmă apucă o lingură cu mîna stînga, avînd ochii tot țintiți în preajmă-i, și cu mîna dreaptă ia paharul, bea vinul pe jumătate ș-aruncă ce mai rămîne în obrazul spectrului ce i se pare că zărește.) Slutu-i, bată-l crucea!</p>
               <p rend="justify">TIȚA (spărietă): Vai de mine! ce-i?</p>
               <p rend="justify">GHIFTUI (deznădăjduit): Și cu cît îi mai slut, cu atît mă mustră cugetul mai urît!</p>
               <p rend="justify">TIȚA: D-apoi nu ești d-ta vinovat, cucoane…</p>
               <p rend="justify">GHIFTUI: O știu… o știu… dar n-am ce face… glasul conștiinței mă asurzește… Știi tu ce mîncare-i conștiința?</p>
               <p rend="justify">TIȚA: Ba nu.</p>
               <p rend="justify">GHIFTUI: Nici eu… Acu, ziua ca ziua… mă mai ieu cu caprele, dar noaptea… toate stihiile năpădesc pe mine… strigoii, moroii, tricolicii, vîrcolicii, dracii din tău, drâgaicele, simzienile, strigile, pănă și papaluga, pănă și turca, pănă și chiraleisa!… și chiraleisa!… știi tu ce-i chiraleisa?</p>
               <p rend="justify">TIȚA: Ba nu.</p>
               <p rend="justify">GHIFTUI: Nici eu… dar ce folos! nu pot să pun mîna pe-o cheie, să trag un zăvor, să pun o căldare pe foc pentru jîntiță, fără să-mi aduc aminte că Egor vindea ferării… Îl văd și prin întuneric… (Căzînd cu deznădăjduire pe un scaun.) Am agiuns în halul morților! (Se cufundă în gînduri.)</p>
               <p rend="justify">TIȚA (În parte): Sărmanu bietu boier! (Tare.) Cucoane… cucoane… bade Stane… Stănică. (În parte.) Iar o căzut pe gînduri… de-acu-i dus pe ceea lume.</p>
               <p rend="justify">(Arie din „Scara mîței”: „Ah, iubită verișoară”)</p>
               <p rend="justify">Stane dragă, fii cuminte,</p>
               <p rend="justify">Vesel, viu, ca mai-nainte</p>
               <p rend="justify">Păn-a nu te fi-necat.</p>
               <p rend="justify">L-al meu glas de mîngîiere</p>
               <p rend="justify">Ah, alung-a ta părere</p>
               <p rend="justify">Că ești, zău, nevinovat!</p>
               <p rend="justify">De n-ai milă tu de tine,</p>
               <p rend="justify">Fie-ți milă chiar de mine,</p>
               <p rend="justify">De-al meii suflet întristat….</p>
               <p rend="justify">Și la glas de mîngîiere,</p>
               <p rend="justify">Ah, alung-a ta durere</p>
               <p rend="justify">Că ești, zău, nevinovat!</p>
               <p rend="justify">GHIFTUI (viindu-și în simțire, încet): Ce glas dulce!… numai ea poate să-mi împrăștie gîndurile cele triste…</p>
               <p rend="justify">TIȚA (apropiindu-se cu sfială de Ghiftui): Cucoane… ți-o trecut?…</p>
               <p rend="justify">GHIFTUI: Mi-o trecut, Tițico dragă… s-o spart afionu la glasul tău.</p>
               <p rend="justify">TIȚA: Ei… dacă-i așa, știi ce te-aș sfătui?… ca să nu-ți mai vie afionu cela… cum îl numești d-ta… bine-ai face să începi iar vro călătorie prin lume…</p>
               <p rend="justify">GHIFTUI (exaltat): Să fac voiajuri?…să mă duc de-aici?… să-mi las oile? să mă depărtez de tine, Tițo… de tine? (Cu glas firesc.) Luat-ai sama că mai dăunăzi te-am strîns de mînă?…</p>
               <p rend="justify">TIȚA (cu nevinovăție): Ba nu.</p>
               <p rend="justify">GHIFTUI: Te-am strîns. (Ostenit și mergînd de ceea parte cu lene.) Și de n-aș fi așa de ostenit, te-aș mai strînge o dată. (Exaltat.) Să mă duc de-aici, unde-s scăpat de toată primejdia… unde-s căutat, grijit ca un cănăraș!…</p>
               <p rend="justify">TIȚA (rîzînd): Ba că chiar.</p>
               <p rend="justify">GHIFTUI: Ca un cănăraș care-ar tăia lemne și ar mînca borș cu știr… (Se apropie de Tița.) Da tu nu știi, dragă copilă, ce bazaconie se întîmplă aici de cîteva zile?… (Tița, neînțelegînd, caută împrejur. Ghiftui o oprește de mină și-i arată inima lui.) Aici.</p>
               <p rend="justify">TIȚA: Ce?</p>
               <p rend="justify">GHIFTUI: Vrei s-o afli?… vrei numaidecît?… vrei?… vrei?…</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=28">modifică</ref>]</p>
               <p rend="justify">GHIFTUI, TIȚA, TALPĂ-LATĂ (viind iute din fund)</p>
               <p rend="justify">TALPĂ: Hai degrabă… degrabă…</p>
               <p rend="justify">GHIFTUI (depărtîndu-se de Tița): Dracu să te ieie…</p>
               <p rend="justify">TALPĂ: Gătiți odaia degrabă, că vine comisia de la curte cu toți boierii.</p>
               <p rend="justify">TIȚA: Care boieri?…</p>
               <p rend="justify">TALPĂ: Știu eu?… or fi clironomii cuconului Dumitrachi Ghiftui.</p>
               <p rend="justify">GHIFTUI (tare și cu mirare): Săracul de mine!</p>
               <p rend="justify">TALPĂ: Ho! tontule… ce te-o apucat de răcnești așa?… Nu știi că s-o înecat boieriu?</p>
               <p rend="justify">GHIFTUI (cu durere): Ba știu… ș-o prea știu… sărmanu!…</p>
               <p rend="justify">TALPĂ: Ei! apoi?</p>
               <p rend="justify">GHIFTUI (liniștit): Nimic… nimic… (Vrea să iasă.)</p>
               <p rend="justify">TALPĂ (oprindu-l): încotro, moțpane… vrei să speli putina?… stăi aici că ai treabă.</p>
               <p rend="justify">GHIFTUI (în parte): De nu m-ar cunoaște cineva.</p>
               <p rend="justify">TALPĂ: Ghidi, ghidi, leneșule. (Merge spre ușa din fund.)</p>
               <p rend="justify">GHIFTUI (puindu-și pălăria pe ochi): Ia așa… Încalțe nu m-or zări…</p>
               <p rend="justify">TIȚA (încet lui Ghiftui): Ie sama bine, cucoane, să nu te dai de gol dinaintea boierilor… (întră în odaia din dreapta.)</p>
               <p rend="justify">GHIFTUI: Odată cu capu… Tițico… (cu dragoste) Tițico! (În parte.) Ei!… mi-i dragă și pace!</p>
               <p rend="justify">
                  <hi rend="bold">SCENA X</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=29">modifică</ref>]</p>
               <p rend="justify">GHIFTUI, TALPĂ-LATĂ. FLUTUR, ACROSTIHESCU, CÎRCIOC, PRIETENI (intrând pe ușa din fund)</p>
               <p rend="justify">TALPĂ (deschizînd ușa din fund): Poftim, poftim, boieri…</p>
               <p rend="justify">(Aria polcii din „Chirița”)</p>
               <p rend="justify">PRIETENII</p>
               <p rend="justify">Haideți, haideți să grăbim</p>
               <p rend="justify">Și lucrarea s-o sfîrșim.</p>
               <p rend="justify">Pe Ghiftui să-l răfuim;</p>
               <p rend="justify">Testamentul să-i cetim…</p>
               <p rend="justify">GHIFTUI</p>
               <p rend="justify">(în parte)</p>
               <p rend="justify">Ia priviți cum mă jălesc;</p>
               <p rend="justify">Ce frumos mă prohodesc!</p>
               <p rend="justify">Aș jura că polca vreu</p>
               <p rend="justify">Să joace de dorul meu.</p>
               <p rend="justify">PRIETENII</p>
               <p rend="justify">Haideți etc. etc.</p>
               <p rend="justify">(În vremea corului, Ghiftui se leagănă ușor ca și cînd ar voi să tnceapă polca și, făcînd deodată un gest de mînie, se duce spre ușa din fund… Talpă iar îl oprește.)</p>
               <p rend="justify">TALPĂ (oprind pe Ghiftui): Iar?… dă… dă…</p>
               <p rend="justify">GHIFTUI (în parte)-. Mare păcat c-un posesor…</p>
               <p rend="justify">FLUTUR (cătră boieri): Boieri d-voastră… Catagrafia-i sfîrșită… nu ne mai rămîne decît să vizităm moșia și să se cetească testamentul care s-o găsit la curte. CÎRCIOC: Prea bine… da știți d-voastră c-o avut mare noroc cuconu Ghiftui de s-o înecat, căci, la dimprotivă, ar fi fost dat în criminal pentru moartea lipovanului…</p>
               <p rend="justify">FLUTUR: În criminal?… ești sigur, arhon Cîrcioc?… CÎRCIOC: Doar nu-s candidat de giudecătorie fără să știu pravelile.</p>
               <p rend="justify">FLUTUR: Asta n-ar fi un rezon… cîți cunosc eu!… și, zău, socoți?… CÎRCIOC: Socotința me este că prietinul d-voastră ar fi figurat în iarmaroc cu ștreangu de gît…</p>
               <p rend="justify">GHIFTUI (în parte): Valeu!… parcă-mi stă un nod colea…</p>
               <p rend="justify">FLUTUR: Sărmanu! poate că i-ar fi trecut urîtul în spînzurătoare.</p>
               <p rend="justify">GHIFTUI (în parte): Îi mucalit Hagi-Flutur…</p>
               <p rend="justify">ACROSTIHESCU: Și fiindcă era cam fudul… s-ar fi fudulit în ștreang, ca cioara-n par…</p>
               <p rend="justify">GHIFTUI (în parte): Na și istalalt… frumos mă jălesc!… apoi pas de te mai îneacă.</p>
               <p rend="justify">FLUTUR: Almintere era om bun… numai cam… tuieș.</p>
               <p rend="justify">ACROSTIHESCU: Cam… lepșit.</p>
               <p rend="justify">FLUTUR: Cam stropșit.</p>
               <p rend="justify">ACROSTIHESCU: Cam trăsnit.</p>
               <p rend="justify">GHIFTUI (în parte): Haida… nici dracu nu m-ar cunoaște cum mă zugrăvesc ei. CÎRCIOC: Lepșit, stropșit, trăsnit, cît vă place… dar ia să cetim testamentul.</p>
               <p rend="justify">TOȚI: Dar, dar.</p>
               <p rend="justify">GHIFTUI (în parte): Acu să videți comedie. CÎRCIOC: Boieri d-voastră… hai să ne punem la masa asta, ca să urmăm pe forme.</p>
               <p rend="justify">TALPĂ: Mă… Stane… dă scaune boierilor.</p>
               <p rend="justify">GHIFTUI (în parte): Vorbă-i?… atîta ar mai trebui…</p>
               <p rend="justify">TALPĂ: Mă, surdule… da n-auzi?</p>
               <p rend="justify">GHIFTUI: Aud, cucoane. (Aduce scaune și le așează împrejurul mesei.)</p>
               <p rend="justify">TALPĂ: Ia colo și colo, mangositule… Nu băgați de samă, boierilor, că-i un biet cioban necioplit…</p>
               <p rend="justify">GHIFTUI (în parte): Ce te-aș mai ciopli!…</p>
               <p rend="justify">TALPĂ: Cînd nu-i cu oile, nu plătește nici doi bani… îi diprins cu ele… ș-ar vra să le vadă zi și noapte.</p>
               <p rend="justify">GHIFTUI (în parte): Dar; să le văd în frigare.</p>
               <p rend="justify">CÎRCIOC: Poftim, boieri, să cetim testamentul răposatului.</p>
               <p rend="justify">GHIFTUI (în parte): Răposatului de față.</p>
               <p rend="justify">TOȚI (așezîndu-se pe scaune): Ia să videm.</p>
               <p rend="justify">CÎRCIOC (cetind): „Acesta este testamentul meu!… Eu sub-iscălitul, Dimitrie Ghiftui, din mila lui Dumnezeu fiind lipsit de rude, numesc drept clironomi averei mele, pe prietinii mei: Banul Hagi-Flutur…”</p>
               <p rend="justify">FLUTUR (răsărind): Ce zici?…</p>
               <p rend="justify">CÎRCIOC (cetind): „Și pe d. Acrostihescu… Odobașa…”</p>
               <p rend="justify">ACROSTIHESCU (răsărind): Ce spui?… CÎRCIOC (cetind): „Fiind amîndoi capitaliști…”</p>
               <p rend="justify">GHIFTUI (în parte): N-au para-n pungă, da-s din capitalie.</p>
               <p rend="justify">CÎRCIOC (cetind): „Fiind amîndoi capitaliști și prietini pe care îi prețuiesc… Iar spre a curma tot soiul de neînțelegeri între ei… las anume satul Ghiftuieni lui Hagi-Flutur și satul Sătula lui Acrostihescu… iscălit, Dimitrie Ghiftui. 20 mai… 1849.”</p>
               <p rend="justify">(Toți se scoală de pe scaune.)</p>
               <p rend="justify">GHIFTUI (în parte): Frumoasă idee ai mai avut, cucoane Dumitrachi…</p>
               <p rend="justify">FLUTUR: Care cum s-ar prinde sînt proprietar?…</p>
               <p rend="justify">ACROSTIHESCU: Și eu tij.</p>
               <p rend="justify">FLUTUR: Sărmanu Ghiftui! ce de treabă om!</p>
               <p rend="justify">ACROSTIHESCU: Ce suflet nobil!… am să-i fac o odă…</p>
               <p rend="justify">GHIFTUI (în parte): Nici mort n-a să-mi deie pace… Odobașa.</p>
               <p rend="justify">FLUTUR: Ce păcat c-am perdut așa prietin! (Își șterge ochii.)</p>
               <p rend="justify">ACROSTIHESCU: Așa om cu geniu!… (Își șterge ochii.)</p>
               <p rend="justify">GHIFTUI (în parte): Ia să vezi c-acu or să mă facă înger.</p>
               <p rend="justify">FLUTUR: Așa pravoslavnic!</p>
               <p rend="justify">ACROSTIHESCU: Așa înger!</p>
               <p rend="justify">GHIFTUI (în parte): Na… ce v-am spus?</p>
               <p rend="justify">FLUTUR (lui Acrostihescu): Care vra să zică de-acum, vere Acrostihescule, noi doi o să împărțim cîștiurile.</p>
               <p rend="justify">ACROSTIHESCU: Așa, vere Flutur… ce jalnică întîmplare!… a!…</p>
               <p rend="justify">FLUTUR: a!… (Se îmbrățișează împreună plîngînd.)</p>
               <p rend="justify">GHIFTUI (în parte): Ia auzi-i cum se mai fasolesc!… să nu-i iei cu toropala?</p>
               <p rend="justify">FLUTUR (lui Talpă): Cît aduce moșia… arhon Talpă?… cu cît o ții pe an?</p>
               <p rend="justify">TALPĂ: Scump, cucoane… foarte scump… cît nu face. Cuconu Dumitrachi Ghiftui, Dumnezău să-l ierte!… Îmi făgăduise că m-a mai scăde din cîști… dar n-am avut parte…</p>
               <p rend="justify">GHIFTUI (tn parte): Eu?… na și altul!… da late le croiește badea Talpă-Lată…</p>
               <p rend="justify">CÎRCIOC: Boieri d-voastră… dacă poftiți, să mergem acum ca să vizităm hotarăle moșiilor…</p>
               <p rend="justify">TOȚI: Dar, dar.</p>
               <p rend="justify">FLUTUR: Arhon Talpă… vin d-ta de ne-arată moșia… sau, dacă n-ai vreme, dă-ne pe cineva… pe ciobanu ista… (Arată pe Ghiftui.)</p>
               <p rend="justify">TALPĂ: Cine? el?… da cunoaște el ceva, tontu?… vin eu cu d-voastră.</p>
               <p rend="justify">GHIFTUI (în parte): Haida! cică este-o vorbă: Hai, tată, să-ți arăt hotarăle…</p>
               <p rend="justify">CORUL</p>
               <p rend="justify">Haideți, haideți să grăbim</p>
               <p rend="justify">Și lucrarea să sfîrșim,</p>
               <p rend="justify">Pe Ghiftui să-l răfuim;</p>
               <p rend="justify">Moșia să-i împărțim.</p>
               <p rend="justify">(Iesă cu toții prin fund, afară de Ghiftui.)</p>
               <p rend="justify">
                  <hi rend="bold">SCENA XI</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=30">modifică</ref>]</p>
               <p rend="justify">GHIFTUI: Ei! apoi te mai îneci altă dată?… mai lași clironomi altă dată?… Nici n-apuci a muri bine, și ei încep a giuca drăgaica… și-n loc să te jălească ca pe-un om care-i îmbogățește, te batgiocoresc ca pe-un dușman… I! de n-aș fi mort… ce frecătură de gliei aș trage lui Flutur și lui Odobașa!… (Se apropie de masă.) Dac-am fost nebun eu să fac testamentul în folosul lor… așa mi se cade… O! ce idee năstrușnică!… dar… cu chipul aista le vin de hac! (Se pune la masă și scrie cîteva rînduri în testament.) Ha, ha… dragii mei capitaliști… nu vă așteptați la una ca asta… Îs tuieș? stropșit? lepșit?… încalțe să vă arăt eu cine-i Ghiftui… să-l cunoașteți mai bine… (Scriind.) „Ghiftuieni, 19 mai 1849”. (Vorbit.) M-am înecat la 20 a lunei… se poate dar prea lesne să fi scris aceste rînduri cu o zi mai înainte, la 19. (Frecîndu-și mînile de bucurie și sculîndu-se de la masă.) Ce-oi să mai rîd acum, cînd i-oi videa cu nasu de-un cot… mă duc să văd cum îmi măsoară moșiile… ha, ha, ha… am căpătat ingineri fără plată… ha, ha, ha… (Iesă pe ușa din fund.)</p>
               <p rend="justify">
                  <hi rend="bold">SCENA XII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=31">modifică</ref>]</p>
               <p rend="justify">EGOR, FERCHEZANCA</p>
               <p rend="justify">EGOR (deschizînd o trapă și scoțînd capul): Nu mai aud pe nime tropăind deasupra capului… acum pot ieși să mă mai răsuflu. Uvîi! m-am săturat de pivniță… oare unde să fie prietinul meu Talpă-Lată, să-mi aducă de mîncat… c-am flămînzit de tot, de cînd m-am făcut stahia pivniței… a cito?… nazat…</p>
               <p rend="justify">(Ferchezanca bate în palme sus. Egor închide oblonul.)</p>
               <p rend="justify">FERCHEZANCA (ieșind în capătul scărei): Măi! fa!… nime… pace… și tare mi-i poftă de dulceți… să mă mai răcoresc… c-am durat un somn năstrușnic… ș-am visat… vai de mine! ce visuri curioase!… tot cu stahii și cu Hagi-Flutur…</p>
               <p rend="justify">EGOR (scoțînd iar capul): Nu-i nime, se vede… (Zărind pe Ferchezanca sus.) A! bojî moi!… Panchiț!…</p>
               <p rend="justify">(Închide oblonul.)</p>
               <p rend="justify">FERCHEZANCA (începînd a să coborî): Parcă m-alunga o stahie zburlită și mă chema pe nume cu glas înădușit, ca din ceea lume…</p>
               <p rend="justify">EGOR (de sub scenă): Panchiț!… Panchiț!…</p>
               <p rend="justify">FERCHEZANCA (oprindu-se pe scări): Aud?</p>
               <p rend="justify">EGOR (asemene): Panchiț!… Panchiț!… Cucu…</p>
               <p rend="justify">FERCHEZANCA (spăimîntîndu-se): Vai de mine!… Îmi cîntă cucu-n stînga!…</p>
               <p rend="justify">EGOR: Panchiț! Panchiț!… ce nu plătești lui Egor?</p>
               <p rend="justify">FERCHEZANCA: Săracan de mine, că nu-i curată casa asta… Îi cu dracu… (Se suie răpide înapoi.) Unde să fug?</p>
               <p rend="justify">EGOR: Panchiț!… Panchiț!… De nu-i plăti lui Egor… am să te ieu pe ceea lume… să te mănînc de vie… Hîr… ham… ham…</p>
               <p rend="justify">FERCHEZANCA: Auzi gust?… Vai de mine!… doar nu-s stridie!… Mă umflă spaima din tălpi… mă duc să mă-nchid în casă… (întră în odaie.)</p>
               <p rend="justify">EGOR (arătîndu-se): No, harașo! i-am vinit de hac… ha, ha, ha… de-acum știu că mi-a plăti. (Desperat.) Ha, ha, ha…</p>
               <p rend="justify">
                  <hi rend="bold">SCENA XIII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=32">modifică</ref>]</p>
               <p rend="justify">TALPĂ, FLUTUR, ACROSTIHESCU, CÎRCIOC, PRIETENI (Flutur fi Acrostihescu intră sfădindu-se)</p>
               <p rend="justify">ACROHISTESCU: Ba mă iartă, vere… hotaru-i mai încoaci.</p>
               <p rend="justify">FLUTUR: Da nu l-ai văzut cu ochii că-i mai încolo, dimprotivă?</p>
               <p rend="justify">ACROHISTESCU: Ce mai încolo?… vrei să-mi mănînci doi stînjini de pămînt, din partea me.</p>
               <p rend="justify">FLUTUR: Ba tu vrei să mi-i mănînci cu împresurare. ACROHISTESCU: Ba tu.</p>
               <p rend="justify">FLUTUR: Ba tu… și dacă-i așa treaba… ne-om giudeca.</p>
               <p rend="justify">ACROHISTESCU: Ne-om giudeca. CÎRCIOC: Domnilor… nu vă sfădiți degeaba pentru doi stînjini, cînd vă-i clironomia așa de însemnată… că, de-ți întră o dată în proțes, Dumnezeu știe de-ți scăpa buni teferi…</p>
               <p rend="justify">ACROHISTESCU: Cum?</p>
               <p rend="justify">CÎRCIOC: Ce vă spune Timofti Cîrcioc… helbet!… doar nu-s candidat de flori de cuc… vă sfătuiesc prietinește…</p>
               <p rend="justify">FLUTUR, ACROST (împreună): Ce flori de cuc?… da nu vezi că vra să mă păgubească.</p>
               <p rend="justify">CÎRCIOC: Ei! știți una?… hai să mai cetim testamentu… poate că ne-om lămuri asupra pricinii.</p>
               <p rend="justify">FLUTUR, ACROST: Foarte bine.</p>
               <p rend="justify">CÎRCIOC (luînd testamentul de pe masă): Iaca pozna!</p>
               <p rend="justify">FLUTUR, ACROST: Ce-i? Ce-i?</p>
               <p rend="justify">CÎRCIOC: Pe ceealaltă față a testamentului este o adăugire care-mi scăpase din videre.</p>
               <p rend="justify">FLUTUR, ACROST: Cetește-o!</p>
               <p rend="justify">CÎRCIOC (în parte): O pățit-o clironomii! (Tare, cetind:) „Fiindcă se poate întîmpla ca să mă înec mîni, îmi schimb hotărîrea de mai-nainte și-mi las toată averea Țiței…”</p>
               <p rend="justify">FLUTUR, ACROST: Ce face?</p>
               <p rend="justify">CÎRCIOC (cetind): „Țiței, copilei care se află subt epitropia lui șătrariu Talpă-Lată…”</p>
               <p rend="justify">TALPĂ: Mare minune!</p>
               <p rend="justify">CÎRCIOC (cetind): „Iscălit, Ghiftui… 19 mai 1849.”</p>
               <p rend="justify">FLUTUR, ACROST: Nu se poate! îi plastografie.</p>
               <p rend="justify">CÎRCIOC: Ba mă iertați, că-i scris cu mîna răposatului.</p>
               <p rend="justify">FLUTUR, ACROST (cu deznădăjduite), TALPĂ (cu mirare): Breee!</p>
               <p rend="justify">(Aria „Vai! ce este? ce-ntîmplare?” din „Baba-Hirca”) . (Împreună.)</p>
               <p rend="justify">FLUTUR ȘI ACROSTIHESCU</p>
               <p rend="justify">De se poate-așa rușine</p>
               <p rend="justify">Să pățim noi amîndoi,</p>
               <p rend="justify">A o crede, zău, nu-mi vine,</p>
               <p rend="justify">El și-o bătut joc de noi!</p>
               <p rend="justify">TALPĂ ȘI CEIALALȚI</p>
               <p rend="justify">Ce rușine, ce rușine!</p>
               <p rend="justify">Au pățit-o amîndoi!</p>
               <p rend="justify">Ș-o să-i rîdem ca mai bine,</p>
               <p rend="justify">Zău, să-i rîdem între noi.</p>
               <p rend="justify">
                  <hi rend="bold">SCENA XIV</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=33">modifică</ref>]</p>
               <p rend="justify">Cei dinainte, TIȚA (viind din dreapta)</p>
               <p rend="justify">TIȚA: Ce este? ce este, de răcniți așa?</p>
               <p rend="justify">ACROSTIHESCU (în parte): Ce văd? Tița! ea-i clironoamă… bună partidă!</p>
               <p rend="justify">FLUTUR (în parte): He, he… copilița-i frumușică… he… he… și are zestre bună… he… he… mai că de-ar vra să fie Fluturoaie…</p>
               <p rend="justify">TALPĂ (în parte): Îs văduvoi… Tița-i diprinsă cu mine… știi că s-ar putea?… Pravila dă voie epitropilor să se cunune cu…</p>
               <p rend="justify">FLUTUR (Țiței): Duducă Tiță… știi mata că sameni, bucățică tăietă, cu un fenix?</p>
               <p rend="justify">TIȚA: Ce dihanie-i aceea?</p>
               <p rend="justify">ACROSTIHESCU (Tiței): O pasăre măiastră, căreia i-am făcut o odă.</p>
               <p rend="justify">TIȚA: Ce i-ai făcut?… sărmana!</p>
               <p rend="justify">TALPĂ: Tițică, Tițică… ian mai uită-te și la moș Talpă-ncoaci.</p>
               <p rend="justify">TIȚA: Iaca mă uit… ș-apoi?…</p>
               <p rend="justify">TALPĂ (în parte): Ce vroiam să-i spun?…</p>
               <p rend="justify">ACROSTIHESCU: Duducă, crede-mă că tinerii cei mai eleganți ar fi prea fericiți a să număra între adoratorii d-tale.</p>
               <p rend="justify">TIȚA: Ce să facă?… să se numere?… ha, ha, ha!… ha… ha… ha.</p>
               <p rend="justify">TALPĂ: Degeaba-ți bați capu, boieriule, că Tiței nu-i plac tinerii.</p>
               <p rend="justify">TIȚA: Cine ți-o spus d-tale că nu-mi plac?</p>
               <p rend="justify">FLUTUR: Duduca are dreptate. Iaca eu, de pildă, am împlinit 45 de ani la Crăciun… Îs numai buh de însurat.</p>
               <p rend="justify">TALPĂ (trecînd lîngă Tița): Dacă-i treaba pe-aceea, apoi eu îs și mai bun, c-am împlinit 50 la Ispas.</p>
               <p rend="justify">ACROSTIHESCU (trecînd lîngă Tița): Atîta ar mai trebui… să se cunune o copilă tînără cu giumătăți de veacuri!… Nu te potrivi, duducă… eu am numai 25 de ani…</p>
               <p rend="justify">FLUTUR (îndesîndu-se): Crede-mă pe mine, că Acrostihescu nu știe ce spune…</p>
               <p rend="justify">TALPĂ (asemene): Ascultă pe moșu, că d-nu Flutur aiurează.</p>
               <p rend="justify">TIȚĂ (veselă, cătră Cîrcioc): Dă ce-o pățit de-și spun cu toții anii, ca la iarmaroc?… doar n-am să-i cumpăr.</p>
               <p rend="justify">CÎRCIOC: Ce să aibă?… un lucru de nimic… Banu Flutur și d-nu Acrostihescu îs depărtați din clironomie, și-n locul lor, răposatu te lasă pe d-ta clironoama averei sale…</p>
               <p rend="justify">TIȚA (cu bucurie): Așa! nu mă-nșăli?</p>
               <p rend="justify">CÎRCIOC: Să n-am parte de giudecătorie. (În parte.) Ce nebunie am făcut că m-am încurcat anțărț!</p>
               <p rend="justify">TIȚA: I! cît îmi pare de bine… cît îmi pare de bine!…</p>
               <p rend="justify">(Sare bătînd în palme.)</p>
               <p rend="justify">(Aria din „Pealra din casă”: „Cît îmi pare de bine”)</p>
               <p rend="justify">Eu, o biată, fată,</p>
               <p rend="justify">M-am făcut deodată</p>
               <p rend="justify">Cu avere mare.</p>
               <p rend="justify">Oi să fac mult bine</p>
               <p rend="justify">Și s-agiut pe-oricine,</p>
               <p rend="justify">După cum doresc;</p>
               <p rend="justify">Și s-aduc plăcere,</p>
               <p rend="justify">Fericiri, avere,</p>
               <p rend="justify">Celui ce iubesc.</p>
               <p rend="justify">Tra, la, la, la, la.</p>
               <p rend="justify">De-acum tot așa</p>
               <p rend="justify">Vesel voi cînta.</p>
               <p rend="justify">Tra, la, la, la, la.</p>
               <p rend="justify">TALPĂ: Cred și eu că-i cînta tra, la, la, cu zece mii de galbini venit… dar numai cu tra, la, la, nu poți ține casă… trebuie să iei un bărbățel, fata me.</p>
               <p rend="justify">FLUTUR: Iaca eu, de pildă.</p>
               <p rend="justify">ACROSTIHESCU: Ba eu…</p>
               <p rend="justify">TALPĂ: D-apoi eu nu-s pe-aici?</p>
               <p rend="justify">TIȚA (pe gînduri): Negreșit… negreșit… da unde-i Stan?… aș vre să văd pe Stan…</p>
               <p rend="justify">TALPĂ: Stan?… Stan?… Nu cumva ți-o intrat gărgăuni în cap, giupîneaso?</p>
               <p rend="justify">TIȚA: Moșule…</p>
               <p rend="justify">TALPĂ: Un mojîc ca acela?</p>
               <p rend="justify">TOȚI: Un mojîc?</p>
               <p rend="justify">TALPĂ: Auzi!… ce-ar agiunge lumea, dacă fetele de boier s-ar da în dragoste cu ciobanii! (Arie din „Baba-Hîrca”: „Vai! ce este? ce-ntîmplare?”)</p>
               <p rend="justify">(Împreună.)</p>
               <p rend="justify">CORUL</p>
               <p rend="justify">Unde-i, unde-i țopîrlanul</p>
               <p rend="justify">Să-l măsor peste cojoc.</p>
               <p rend="justify">Unde-i, unde-i Stan ciobanul</p>
               <p rend="justify">Să-l zdrobesc aici pe loc.</p>
               <p rend="justify">TIȚA</p>
               <p rend="justify">Vai de bietul Stan ciobanul</p>
               <p rend="justify">C-or să-l lasă mort pe loc!</p>
               <p rend="justify">Și de el, de el sărmanul</p>
               <p rend="justify">Văd că n-oi să am noroc.</p>
               <p rend="justify">(În timpul corului, Ghiftui intră prin fund și pe furiș se suie pe scări și se ascunde.)</p>
               <p rend="justify">
                  <hi rend="bold">SCENA XV</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=34">modifică</ref>]</p>
               <p rend="justify">Cei dinainte, GHIFTUI</p>
               <p rend="justify">GHIFTUI (în parte): Măi… măi… măi!… tare-s bosumflați clironomii!</p>
               <p rend="justify">FLUTUR, ACROST, TALPĂ: Auzi?… un țărănoi… să-l stropșim!…</p>
               <p rend="justify">TIȚA (în parte): Cum să-l scap de bătaie?… am să-i înșăl… (Tare.) De ce vă tulburați degeaba, domnilor?… cînd eram o biată fată fără zestre, puteam să iubesc pe Stan… dar acum că-s bogată… cum socotiți c-aș gîndi la un cioban?…</p>
               <p rend="justify">GHIFTUI (în parte): Iaca, mă!… și ea?…</p>
               <p rend="justify">TIȚA: Un cioban care-i urît…</p>
               <p rend="justify">GHIFTUI (în parte): Frumos!…</p>
               <p rend="justify">TIȚA: Necioplit.</p>
               <p rend="justify">GHIFTUI (în parte): Hî… hî…</p>
               <p rend="justify">TIȚA: Grosolan.</p>
               <p rend="justify">GHIFTUI (în parte): Ce-s?… grosolan!</p>
               <p rend="justify">TIȚA: Și pentru ca să nu mai aveți nici o grijă… vă făgăduiesc că mi-oi alege chiar astăzi un bărbat.</p>
               <p rend="justify">TOȚI: Bravo, Tițo!…</p>
               <p rend="justify">GHIFTUI (în parte, trist): Chiar astăzi!… n-am noroc cu clironomii!</p>
               <p rend="justify">TALPĂ: Tițo… eu te-am crescut, draga me… gîndește la mine mai întîi…</p>
               <p rend="justify">TIȚA: Nici vorbă nu-i…</p>
               <p rend="justify">GHIFTUI (în parte): Cum? și el umblă după-nsurat?… putregaiu dracului!., .</p>
               <p rend="justify">FLUTUR (încet Tiței): De-i vre să fii Fluturoaie… te fac cucoană și te duc la Ieși.</p>
               <p rend="justify">TIȚA (în parte): Așteaptă, murgule, să paști iarbă. ACROHISTESCU (încet Tiței): De-i primi să fii Acrostihească… ți-oi turna patru ode…</p>
               <p rend="justify">GHIFTUI (în parte): Ghidi, Odobașa!</p>
               <p rend="justify">TIȚA: Domnilor… dați-mi vreme să mă gîndesc, ca să-mi aleg ursitul…</p>
               <p rend="justify">FLUTUR: Rezon… (Cătră ceialalți.) Haideți, boieri, și ne-om întoarce peste-un ceas…</p>
               <p rend="justify">TIȚA (în parte): Să vă-ntoarceți cînd s-a întoarce bunica din ceea lume…</p>
               <p rend="justify">(Toți iesă prin fund. Tița întră tn odaia din dreapta. Talpă-Lată rămîne mai în urmă, și cînd voiește să iasă, Ghiftui îi apuci de mînă și-l duce în fața scenei.)</p>
               <p rend="justify">
                  <hi rend="bold">SCENA XVI</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=35">modifică</ref>]</p>
               <p rend="justify">GHIFTUI, TALPĂ-LATĂ</p>
               <p rend="justify">TALPĂ (spăriet): Ce? ha?… ce vrei, prostiile?</p>
               <p rend="justify">GHIFTUI (țiindu-l de mînă): Prost o fost ficioru tătîni-tău.</p>
               <p rend="justify">TALPĂ: Cum ai zis, mojîcule?</p>
               <p rend="justify">GHIFTUI: Mojîc îi ficioru tătîni-tău.</p>
               <p rend="justify">TALPĂ: Auzi!… iar te-ai îmbătat, se vede?</p>
               <p rend="justify">GHIFTUI: Iar!… ia spune-mi, mă ghiuj bătrîn…</p>
               <p rend="justify">TALPĂ: Ghiuj bătrîn, eu?…</p>
               <p rend="justify">GHIFTUI: Bătrîn… da cum?… nu ți-ai mîncat mălaiu de cînd Papură-vodă?… Ia spune-mi… ai de gînd să te-nsori cu Tița?</p>
               <p rend="justify">TALPĂ: Și ce-ți pasă ție?</p>
               <p rend="justify">GHIFTUI: Ce-mi pasă?… ascultă… să nu cumva să te-mpingă păcatu să faci una ca asta… m-ai auzit? că te șterg de pe fața pămîntului…</p>
               <p rend="justify">TALPĂ (furios): Tu… eu… pe mine… tu?</p>
               <p rend="justify">GHIFTUI (cu sînge rece): Tu… eu… pe tine… eu!</p>
               <p rend="justify">TALPĂ: Măi!… da ai uitat cu cine grăiești?… ai uitat că-ți sînt stăpîn?… și că tu nu ești decît un cioban?…</p>
               <p rend="justify">GHIFTUI: Da cum, Doamne, iartă-mă, s-o uit?… vezi cîrligu ista?</p>
               <p rend="justify">TALPĂ: Ș-apoi?</p>
               <p rend="justify">GHIFTUI: Îi de corn.</p>
               <p rend="justify">TALPĂ: Ș-apoi?</p>
               <p rend="justify">GHIFTUI: Apoi… de-i îndrăzni să gîndești la Tița… te-apuc la umblăcit ca pe oi… brrr, oaie… brrr, Talpă.</p>
               <p rend="justify">TALPĂ (furios): Brrr, Talpă!</p>
               <p rend="justify">GHIFTUI: Ia brrr.</p>
               <p rend="justify">TALPĂ: Bre! ce hoț!</p>
               <p rend="justify">GHIFTUI: Hoț, nehoț… ia sama că sîntem singuri aici.</p>
               <p rend="justify">TALPĂ (în parte, cu frică): Că bine zice tălhariu… Îs în mîna lui.</p>
               <p rend="justify">GHIFTUI: Și-s mai tare decît tine… îs cioban.</p>
               <p rend="justify">TALPĂ (dîrz): Și dacă ești mai tare… ce te socoți, bețivule?</p>
               <p rend="justify">GHIFTUI: Ce mă socot, bețivule?… ia să vezi… (Învîrtind cîrligul.) Brrr, oaie… mînca-te-ar lupu!</p>
               <p rend="justify">TALPĂ: Stăi!..: (în parte.) Nu-i treabă cu hoțu ista. (Tare și cu glasul blînd.) Ascultă, măi Stănică… că doar ești băiet bun…</p>
               <p rend="justify">GHIFTUI: Tare bun.</p>
               <p rend="justify">TALPĂ: Cam…</p>
               <p rend="justify">GHIFTUI: Cam…</p>
               <p rend="justify">TALPĂ: Dar ești om de omenie!</p>
               <p rend="justify">GHIFTUI: De omenie…</p>
               <p rend="justify">TALPĂ: Nu-ți place să mă-nsor cu Tița?</p>
               <p rend="justify">GHIFTUI: Nu.</p>
               <p rend="justify">TALPĂ: Ei, apoi, iaca… nu mă-nsor… mai mult vrei?</p>
               <p rend="justify">GHIFTUI: Giură-te!</p>
               <p rend="justify">TALPĂ: Să n-am parte de tinerețile mele.</p>
               <p rend="justify">GHIFTUI: De tinerețe?… auzi mofluzu!… Nu așa: să te mănînce lăcustele?</p>
               <p rend="justify">TALPĂ (în parte): Mă, mă, mă!… ce blăstămat!</p>
               <p rend="justify">GHIFTUI (strîngîndu-l tare de mină): Să te mănînce?</p>
               <p rend="justify">TALPĂ: Ei… să mă mănînce.</p>
               <p rend="justify">GHIFTUI: Așa mai vii de-acasă… acum îți poroncesc, ca unui epitrop, să dipărtezi pe - Flutur și pe Odobașa.</p>
               <p rend="justify">TALPĂ: D-apoi cum?</p>
               <p rend="justify">GHIFTUI: Nu-i treaba me. (Îl strînge de mînă.)</p>
               <p rend="justify">TALPĂ (strîmbîndu-se): Ei, bine… bine…</p>
               <p rend="justify">GHIFTUI: Așa-ți dau voie să-mbătrînești:.. dar de mă-i înșăla, îmi trag voia-napoi… și iar te șterg de pe fața pămîntului.</p>
               <p rend="justify">TALPĂ: Bunătatea d-tale, bade Stănică.</p>
               <p rend="justify">GHIFTUI: Hai… du-te-ndată de-i mătrășește de-aici.</p>
               <p rend="justify">TALPĂ: M-am dus. (În parte.) Ia lasă, hoțule, că te-oi drege eu! (Tare și cu glas blînd.) Rămîi sănătos, bădică.</p>
               <p rend="justify">GHIFTUI (umblînd turburat): Sara bună.</p>
               <p rend="justify">TALPĂ (întorcîndu-se de la ușă): De ce nu mi-ai spus îndată c-o iubești pe Tița, Stănică dragă?… că ne înțălegeam pe loc… (Ghiftui îl ia de mînă și-l strînge vîrtos, drept semn de mulțămire. Talpă se strîmbă de durere și caută să zîmbească.)</p>
               <p rend="justify">GHIFTUI: Ai început a mă-ndrăgi… așă-i?</p>
               <p rend="justify">TALPĂ: Așa… Stănică… să ne videm sănătoși, Stănică. (în parte.) Așteaptă, cîrjaliule, că eu îți sînt popa de-acu… (Se răpede spre ușa din fund și iesă iute.)</p>
               <p rend="justify">
                  <hi rend="bold">SCENA XVII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=36">modifică</ref>]</p>
               <p rend="justify">GHIFTUI (primblîndu-se foarte tulburat): Breee!… multe-o fost să mai văd astăzi!… și bine-o zis cine-o zis, că banu-i ochiu dracului!… auzi?… pănă și Tița să se schimbe din pricina banului… să zică că-s slut… prost… grosolan… Tița! care-o credeam că mă iubește!… (Furios.) În cine să te mai încrezi de-acum, dacă și fetele te gioc pe degite! Banu-n lume azi domnește, Banul toate le urzește, Frați cu frați el dușmănește Și pe dușmani înfrățește. Pe cuminți îi nebunește, Pe nebuni îi cumințește, Păn’ și proști el duhuiește, Păn’ și hoți el proslăvește. Banu-i ochiul dracului Și biciul păcatului!</p>
               <p rend="justify">
                  <hi rend="bold">SCENA XVIII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=37">modifică</ref>]</p>
               <p rend="justify">GHIFTUI, TIȚA</p>
               <p rend="justify">TIȚA (viind veselă): I! cucoane, cucoane… veste bună, veste bună.</p>
               <p rend="justify">GHIFTUI (cu nepăsare):Ce veste?</p>
               <p rend="justify">TIȚA: Bine-ai făcut c-ai disclironomisit pe ceilalți.</p>
               <p rend="justify">GHIFTUI (asemene): Socoți? (În parte.) O dat de miere și dumneei.</p>
               <p rend="justify">TIȚA: Nici c-ai putut să ai mai bună idee.</p>
               <p rend="justify">GHIFTUI: Așa să trăiești?</p>
               <p rend="justify">TIȚA: Pentru că de-acu ești slobod să faci ce ți-a plăcea.</p>
               <p rend="justify">GHIFTUI: Care vra să zică… nu mai sînt nici cioban?… mă dai afară?…</p>
               <p rend="justify">TIȚA: Cioban?… cînd ai o avere întreagă ca mai nainte?</p>
               <p rend="justify">GHIFTUI: Eu? (În parte.) Are haz că mă ia și-n rîs… atîta-mi mai trebuia!</p>
               <p rend="justify">TIȚA: Ascultă: aum deodată… trebuie să fugi peste graniță… ți-oi da bani cîți îi vre… și mai pe urma ți-oi întoarce toată starea înapoi…</p>
               <p rend="justify">GHIFTUI: Ce-ai zis?</p>
               <p rend="justify">TIȚA: D-apoi cum?… ăi socotit c-aș primi eu vrodată să te clironomisesc de viu?… eu să fiu bogată și d-ta sărac?… mai bine să mor!… Da nu-i vorba de mine… Îi vorba că trebuie să te dipărtezi de-aici cît mai degrabă.</p>
               <p rend="justify">GHIFTUI: Așa?… am înțăles… Vrei să mă duc, ca să te măriți în lipsa me.</p>
               <p rend="justify">TIȚA: Eu?… cu cine?</p>
               <p rend="justify">GHIFTUI: Cu Flutur.</p>
               <p rend="justify">TIȚA: Că doar n-am căpchiet.</p>
               <p rend="justify">GHIFTUI: Ei! dacă nu cu Flutur… cu Acrostihescu?</p>
               <p rend="justify">TIȚA: Așa!…-un smintit!</p>
               <p rend="justify">GHIFTUI: Apoi dar cu Talpă-Lată?</p>
               <p rend="justify">TIȚA: Ba că chiar!… un moșneag.</p>
               <p rend="justify">GHIFTUI: Da bine… de ce le-ai făgăduit aici, mai dinioare?</p>
               <p rend="justify">TIȚA: Ce era să fac?… ei vroia să te ucidă… ș-am căutat să-i înșăl.</p>
               <p rend="justify">GHIFTUI: Să mă ucidă!… pentru ce?… n-am murit o dată?</p>
               <p rend="justify">TIȚA: Pentru ce?… pentru c-o înțăles că mi-i drag bădica Stan.</p>
               <p rend="justify">GHIFTUI: Îți sînt drag, Tițo… nu mă-nșăli?</p>
               <p rend="justify">TIȚA: Iaca!… da n-o știai?…</p>
               <p rend="justify">(Duo din „Scara mîței”)</p>
               <p rend="justify">GHIFTUI</p>
               <p rend="justify">Tițico!</p>
               <p rend="justify">TIȚA</p>
               <p rend="justify">Cucoane? …</p>
               <p rend="justify">GHIFTUI</p>
               <p rend="justify">O! înger ceresc!</p>
               <p rend="justify">Iubești pe Stănică?</p>
               <p rend="justify">TIȚA</p>
               <p rend="justify">Dar, zău, îl iubesc!</p>
               <p rend="justify">GHIFTUI</p>
               <p rend="justify">(cu Joc)</p>
               <p rend="justify">Ah, spune-mi, dragă,</p>
               <p rend="justify">Că nu e șagă,</p>
               <p rend="justify">Nu-ți fie frică, nu te sfii.</p>
               <p rend="justify">TIȚA</p>
               <p rend="justify">Eu să am frică?</p>
               <p rend="justify">Nu, căci de mică</p>
               <p rend="justify">M-ai deprins singur a te iubi.</p>
               <p rend="justify">(Împreună.)</p>
               <p rend="justify">O dulce simțire!</p>
               <p rend="justify">O vis îngeresc!</p>
               <p rend="justify">Prin dulcea-i iubire</p>
               <p rend="justify">În rai mă trezesc!</p>
               <p rend="justify">GHIFTUI: Ah, Tițo… Tițo… sînt cel mai fericit din toți pămîntenii (cade în genunchi) și de-acum vreu să trăiesc și să mor la picioarele tale. (La aceste de pe urmă cuvinte, Ferchezanca iesă din odaia de sus, vede scena și începe a rîde cu hohot.)</p>
               <p rend="justify">
                  <hi rend="bold">SCENA XIX</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=38">modifică</ref>]</p>
               <p rend="justify">GHIFTUI, TIȚA, FERCHEZANCA</p>
               <p rend="justify">FERCHEZANCA: Ha, ha, ha!… așa minune încă n-am văzut… ha, ha, ha… Ciobanii fac declarații de amor, ca la teatru!… ha, ha, ha.</p>
               <p rend="justify">GHIFTUI (ridicîndu-se): Cine îndrăznește să chicotească… (Merge furios spre scară.)</p>
               <p rend="justify">FERCHEZANCA: Cine?… eu… Vai de mine! ce-mi văzură ochii?… Ghiftui!</p>
               <p rend="justify">GHIFTUI: Ferchezanca! (în parte.) Am sfeclit-o.</p>
               <p rend="justify">FERCHEZANCA (scoborîndu-se răpede): Ghiftui în viață!… și eu îl credeam dus pe ceea lume!… Ghiftui!…</p>
               <p rend="justify">GHIFTUI: Ei!… eu… ș-apoi?…</p>
               <p rend="justify">FERCHEZANCA: N-ai murit?</p>
               <p rend="justify">GHIFTUI: Așa se vede… ș-apoi?…</p>
               <p rend="justify">FERCHEZANCA: Ș-apoi… ș-apoi… cu atîta mai bine… că avem o socoteală împreună.</p>
               <p rend="justify">GHIFTUI: Ce socoteală?</p>
               <p rend="justify">FERCHEZANCA: Avem să ne cununăm…</p>
               <p rend="justify">GHIFTUI: Ce face? Ba-ți pune pofta-n cui.</p>
               <p rend="justify">FERCHEZANCA: Cum ai zis?… Ia mai zi o dată…</p>
               <p rend="justify">GHIFTUI (tare): Îți pune pofta-n cui… m-ai înțăles?</p>
               <p rend="justify">FERCHEZANCA: Așa mi ți-i vorba, calindroiule?… care vra să zică ți-ai bătut gioc de mine, cînd mi-ai propus să te ieu.</p>
               <p rend="justify">GHIFTUI: Ba nicidecum… ți-am propus cununia păn-a nu muri… dar fiindc-am murit… sînt slobod, mi se pare, să mă cunun cu cine-mi place.</p>
               <p rend="justify">FERCHEZANCA: Ei! și eu nu-ți plac poate?</p>
               <p rend="justify">GHIFTUI: Nici atîtica… da știi? nici de frică.</p>
               <p rend="justify">FERCHEZANCA: Obrăzniciile… a!… nu-ți plac?… a!… d-sale boieriului îi plac fetele de la țară, copilele nevinovate și proaste?… d-lui boieriu se ascunde în haine ciobănești, ca să tractarisească amoruri cîmpenești cu lapte dulce și cu borș cu știr?… ha, ha, ha, ha, ha!</p>
               <p rend="justify">TIȚA (cu ochii plini de lacrimi): Nu înțăleg, cucoană, ce vrei să spui; dar deși sînt proastă, precum zici, eu n-am obicei să rîd de oamenii care mă primesc în casa lor…</p>
               <p rend="justify">GHIFTUI: Bravo, Tiță… bine i-ai răspuns. D-eei, cucoana cea cu duh mare, este diprinsă, se vede, a fi primită numai la Golia…</p>
               <p rend="justify">FERCHEZANCA: Așa-i povestea, porumbașilor?… Ei, las’ că v-oi vini eu acuș de hac… (Merge în fund, deschide ușile și strigă:) Hagi-Flutur, Odobașa, viniți digrabă să videți minune.</p>
               <p rend="justify">
                  <hi rend="bold">SCENA XX</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=39">modifică</ref>]</p>
               <p rend="justify">Cei dinainte, FLUTUR, ACROSTIHESCU, CÎRCIOC, PRIETENII</p>
               <p rend="justify">TOȚI: Ce este? Ce este?</p>
               <p rend="justify">FERCHEZANCA: O înviet Ghiftui…</p>
               <p rend="justify">TOȚI: O înviet! unde-i?</p>
               <p rend="justify">FERCHEZANCA: Iată-l.</p>
               <p rend="justify">FLUTUR și ACROSTIHESCU (văzîndu-l): Ghiftui! mare minune!</p>
               <p rend="justify">GHIFTUI (energic): Dar… Ghiftui! mai mult vreți?</p>
               <p rend="justify">FLUTUR: N-ai murit, scumpul meu prietin?… Nu te-o mîncat broaștele?…</p>
               <p rend="justify">GHIFTUI (asemene): Nu m-o mîncat… Ha, ha! asta nu vă prea vine la socoteală, așă-i?… Nu vă-i rușine obrazului… voi, care-mi erați prietini, să mă lăsați în baltă, făr-a căuta să-mi scăpați măcar trupul…</p>
               <p rend="justify">FLUTUR: Cine putea gîci că te-i ascunde, vere Dumitrachi?</p>
               <p rend="justify">GHIFTUI (cu mîndrie): Să știți că m-am ascuns! dar de ce m-am ascuns? pentru că mi-era frică.</p>
               <p rend="justify">FERCHEZANCA (cu tînguire): Voinicelu mamei!</p>
               <p rend="justify">CÎRCIOC (viind lîngi Ghiftui): Ian mă rog… d-ta ești d-nu Ghiftui? avem două vorbe împreună.</p>
               <p rend="justify">GHIFTUI (luînd pe Cîrcioc de braț și impingîndu-l de ceealaltă parte): Dă-te-ntr-o parte, că încă n-am sfîrșit… (Cătră Flutur și Acrostihescu.) Periți din ochii mei, și să vă văd de azi înainte cînd mi-oi videa ceafa… Plecăciune… (Voiește să iasă prin fund.)</p>
               <p rend="justify">CÎRCIOC (aducîndu-l napoi): Ian stăi, boieriule, c-avem să ne tălmăcim amîndoi…</p>
               <p rend="justify">GHIFTUI: Ce să ne tălmăcim?… cine ești d-ta?</p>
               <p rend="justify">CĂRCIOC: Eu sînt ftorivist Timofti Cîrcioc…?</p>
               <p rend="justify">GHIFTUI: D-ta să fii sănătos… ce-mi pasă?</p>
               <p rend="justify">CÎRCIOC: Candidat de giudecătorie…</p>
               <p rend="justify">GHIFTUI (schimbîndu-și glasul): Așa!…</p>
               <p rend="justify">CÎRCIOC: Și fiindcă ai încetat de a fi mort… apoi sînt dator să te arestuiesc.</p>
               <p rend="justify">GHIFTUI: Ce fel? ce fel am încetat?… ba dați-mi bună pace, că-s mort ca toți morții… Auzi?… să mă arestuiască?…</p>
               <p rend="justify">CÎRCIOC: Îmi pare rău… Însă am poroncă înaltă.</p>
               <p rend="justify">GHIFTUI: Da pentru ce?… pentru ce?…</p>
               <p rend="justify">CÎRCIOC: Pentru moartea lipovanului.</p>
               <p rend="justify">GHIFTUI (răcnind): Da s-o înecat sîngur, pre legea me.</p>
               <p rend="justify">CÎRCIOC: Se poate… Însă el o murit la 20 a lunei, așă-i?</p>
               <p rend="justify">GHIFTUI: Ei…</p>
               <p rend="justify">CÎRCIOC: Și d-ta la 19 ai scris în testament cîteva cuvinte care te învinovățesc.</p>
               <p rend="justify">GHIFTUI: Ce cuvinte?</p>
               <p rend="justify">CÎRCIOC: Următoarele: „Fiindcă să poate întîmpla să mă-nec mîni…” Asta dovidește mult înaintea pravilelor.</p>
               <p rend="justify">GHIFTUI (obosit): Vai de mine! ce dobitocie am făcut!</p>
               <p rend="justify">CÎRCIOC: Cu mare părere de rău te înștiințăz că te arestuiesc, și păn’a nu te duce la leș, vei fi închis în odaia asta.</p>
               <p rend="justify">GHIFTUI (căzînd pe scaunul de lîngă masă): Îs fript de-acum! (Tiței, care se apropie de el.) Îs fript… ce vrei?… Îs fript.</p>
               <p rend="justify">FERCHEZANCA (apropiindu-se de Ghiftui): Nu era mai bine să te-nsori cu mine?… spune drept.</p>
               <p rend="justify">GHIFTUI: Piei din ochii mei, Papalugă…</p>
               <p rend="justify">TOȚI</p>
               <p rend="justify">O! ce-ntîmplare!</p>
               <p rend="justify">Ce rău îmi pare!</p>
               <p rend="justify">În belea mare</p>
               <p rend="justify">El a întrat.</p>
               <p rend="justify">GHIFTUI</p>
               <p rend="justify">(abătut)</p>
               <p rend="justify">O! ce-ntîmplare!</p>
               <p rend="justify">Groaza-mi e mare;</p>
               <p rend="justify">În belea mare</p>
               <p rend="justify">Eu am intrat.</p>
               <p rend="justify">FERCHEZANCA</p>
               <p rend="justify">(în parte)</p>
               <p rend="justify">Ce bine-mi pare…</p>
               <p rend="justify">M-am răzbunat!</p>
               <p rend="justify">TIȚA</p>
               <p rend="justify">(în parte)</p>
               <p rend="justify">Nici o scăpare</p>
               <p rend="justify">Nu-i de-așteptat!</p>
               <p rend="justify">TOȚI</p>
               <p rend="justify">O! ce-ntîmplare… ș.c.l.</p>
               <p rend="justify">(Iesă cu toții prin fund.)</p>
               <p rend="justify">
                  <hi rend="bold">SCENA XXI</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=40">modifică</ref>]</p>
               <p rend="justify">GHIFTUI: Hait!… de-acum mi-am închiet catastihu!… cînd mă credeam mai sigur!… mai fericit… tronc… vine nebuna cea de Ferchezanca… De unde dracu o ieșit?… (Stă pe gînduri.) M-o părăsit cu toții… m-o lăsat singur… față-n față cu umbra lui Egor care se ridică dinaintea me ca o fantasmă și se strîmbă la mine ca o momiță… Ai de-ar ști cineva cît costisește înecarea unui lipovan… nu mă îndoiesc că i-ar trece gustu… Ian videți… nu mi-o lăsat decît o bucățică de luminare… și … acuș oi să rămîn pin întuneric… brrrt, mă umflă spaima… (Cu frică.) Tare m-aș duce… tare-aș fugi… (Cu energie.) Trebuie să fug… filotimia nu mă iartă să șăd aici… ș-așa-și pe-aici mi-i drumu. (Merge la ușa din fund ș-o zgîlție.) M-o închis pe dinafară ticăloșii!… (Merge la fereastă.) Ce văd? un jandarm cu sabia scoasă! (Cătră jandarm.) N-auzi, voinicule… sluga matale… ce mai faci?… sănătos?… foarte mulțămesc… Ian ascultă, nu mă-i lăsa să sar în grădină, că mi-i poftă de persici… nu?… ian las’ șaga, că te-oi mulțămi… (Voiește să sară pe fereastă și dă înapoi cu groază.) Stăi, mă… nu da… iaca blăstămatu c-o întins pușca spre mine… măi!… Care vra să zică, îs cuprins din toate părțile ca un lup la hăituială… care vra să zică, , nu-i chip de spălat putina!… (Stă pe gînduri.) O! îmi aduc aminte din copilărie că în casa asta… era vro cîteva tainiți pin care mă giucam de-a babaoarba… dar… ian să caut… (Ia lumînarea, caută pe jos și găsește oblonul pivniței.) Kirie eleison!… Iaca o gură de tainiță… ce-i norocu la om!… (Pune lumînarea jos și deschide oblonul.) Bre!… da întuneric îi!… parcă-i gura iadului… d-apoi vorba ceea: rău cu rău, dar mai rău făr’de rău! (Se coboară cîteva scări.) Frig îi… brrrt… parcă-i o ghețărie… (Se suie înapoi spăriet, căutînd în fundul pivniței, ca și cînd ar fi văzut ceva.) Știți una?… mi-i frică!… da frică, nu șagă… (Se coboară iar.) Of! cine m-o pus să înec un lipovan!</p>
               <p rend="justify">(Se face nevăzut și închide oblonul peste el. Muzici surdă la orhestră.)</p>
               <p rend="justify">
                  <hi rend="bold">SCENA XXII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=41">modifică</ref>]</p>
               <p rend="justify">GHIFTUI, EGOR</p>
               <p rend="justify">GHIFTUI (în pivniță): Valeu! valeu!</p>
               <p rend="justify">EGOR (asemene): Uvîi… uvîi!…</p>
               <p rend="justify">GHIFTUI: Nu mă lăsați… nu mă lăsați…</p>
               <p rend="justify">EGOR: Pojalosti… pojalosti…</p>
               <p rend="justify">GHIFTUI: Săriți… valeu!… (Iesă iute din pivniță cu părul zburlit și alb de tot; închide răpede oblonul și stă deasupra lui spăriet, galbăn și cu glas înădușit.) Valeu… valeu… l-am văzut iar!</p>
               <p rend="justify">(Arie din „Baba-Hîrca”: „Să-i spălați”)</p>
               <p rend="justify">Vai ș-aman!</p>
               <p rend="justify">Vai ș-aman!</p>
               <p rend="justify">L-am văzut pe lipovan.</p>
               <p rend="justify">L-am văzut</p>
               <p rend="justify">Negru, slut,</p>
               <p rend="justify">Și cu dînsul m-am bătut.</p>
               <p rend="justify">Ce păcat!</p>
               <p rend="justify">Ce păcat</p>
               <p rend="justify">Peste mine-acum a dat!</p>
               <p rend="justify">Orice fac,</p>
               <p rend="justify">Orice fac,</p>
               <p rend="justify">Nu pot scăpa de-acel draci etc.</p>
               <p rend="justify">(Vine în fața scenei.) Da n-oi să scap de dînsul nici pe fața pămîntului, nici în fundul pămîntului?… oriîncotro m-oi întoarce, trebuie să dau cu ochii de dînsul?…</p>
               <p rend="justify">EGOR (rîdicînd o trapă și scoțînd capul): A!… iaca oblonu…</p>
               <p rend="justify">GHIFTUI (răpezindu-se și sărind pe trapă): Iaca… iar! (Tremurînd.) Săracan de mine, că parcă-s pe ceea lume!…</p>
               <p rend="justify">EGOR (rîdicînd a doua trapă): Pe-ăici oi putea să ies…</p>
               <p rend="justify">GHIFTUI (se aruncă din nou și o închide cu picioarele, și zice cu deznădăjduire): Unde mă găsăsc? vai de mine! pe un vulcan de lipoveni?…</p>
               <p rend="justify">EGOR (rîdicînd trapa cea dîntîi): Mare minune! că nu dau de ușă…</p>
               <p rend="justify">GHIFTUI (asemene): Nu lăsa… (Cu glasul stins și deznădăjduit.) Sfinte Panteleimoane!… n-am înecat mai mult decît un lipovan… ș-acum răsar din toate ungherile, ca ciupercile… Valeu!… tare mi-i frică!… (Vine în fața publicului și zice în taină.) Știți cum mi-i de frică?… ca în vremea volintirilor… (Furios.) Asta nu-i viață… nu pot să mai trăiesc așa… mai bine să mor… poate că mi-a da pace lipovanul, după ce-oi răposa… (Umblă nebun pe scenă, ferindu-se de locurile trapelor și merge spre fereastă.) Mă duc să m-arunc pe fereastă…</p>
               <p rend="justify">(Se aude riturnela corului de mai jos. Ghiftui se răpede cu frică de la fereastă lîngă masă și se pune pe scaun.)</p>
               <p rend="justify">GHIFTUI: Ce s-aude?… cine vine?… să-mi deie pace… n-am vreme. să primesc pe nime.</p>
               <p rend="justify">
                  <hi rend="bold">SCENA XXIII</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=42">modifică</ref>]</p>
               <p rend="justify">GHIFTUI, ȚĂRANI, ȚĂRANCE (întrînd înainte), pe urmă TIȚA, FLUTUR, ACROSTIHESCU, TALPĂ-LATĂ și EGOR</p>
               <p rend="justify">TOȚI</p>
               <p rend="justify">Veste bună! bucuriei</p>
               <p rend="justify">Ghiftui e nevinovat.</p>
               <p rend="justify">Din a soartei grea urgie</p>
               <p rend="justify">Bine-mi pare c-a scăpat.</p>
               <p rend="justify">GHIFTUI: Ce cabazlîc îi aista?… lor le vine-a giuca mazurca cînd eu mă aflu în ceasul morții?… dați-mi bună pace… n-am chef de gioc. (Se scoală, ia scaunul pe care ședea, îl anină de braț și pe urmă, rîdicînd. masa, se întoarce cu ea, o așează între dînsul și țărani și se pune iar pe scaun, plecîndu-și capul pe masă.) De-acum, parapanghelos! … am răposat!…</p>
               <p rend="justify">TIȚA (alergînd cu bucurie): Cucoane Dumitrachi… cucoane Dumitrachi…</p>
               <p rend="justify">GHIFTUI (cu glas stins): Mortos, cortos… nu vorbiți cu morții!…</p>
               <p rend="justify">TIȚA (cu mirare): Mortos, cortos?..: Cucoane Dumitrachi…</p>
               <p rend="justify">GHIFTUI: Ce este?</p>
               <p rend="justify">TIȚA (uitîndu-se la dînsul spărietă): Vai de mine! ce-ai pățit?… ești alb de tot!</p>
               <p rend="justify">GHIFTUI (ștergîndu-și mînica, se scoală și vine în scenă): Alb?… se vede că m-am atins de vrun părete…</p>
               <p rend="justify">TIȚA (aducînd degrabă oglinda de pe sobă): Păru… păru…</p>
               <p rend="justify">GHIFTUI: Păru?…</p>
               <p rend="justify">TIȚA (puindu-i oglinda sub ochi): Ian privește!</p>
               <p rend="justify">GHIFTUI (văzîndu-se): A!… piei drace! Cine-i ghiuju ista?</p>
               <p rend="justify">TIȚA: Cine să fie?… d-ta.</p>
               <p rend="justify">GHIFTUI: Eu?… nu se poate… ferească Dumnezeu! (Se uită cu luare-aminte, deschide gura și boldește ochii.) Cu adevărat… Îmi aduc aminte… eu îs!… iată gura… iată ochii mei… (Cu mare mirare.) Da bine, cîți ani am șăzut în pivniță, de m-am făcut uncheș?…</p>
               <p rend="justify">TIȚA: Moș Talpă-Lată ne-o spus tot.</p>
               <p rend="justify">GHIFTUI: Ce-o spus tot?</p>
               <p rend="justify">(Flutur, Acrostihescu și Talpă-Lată intră.)</p>
               <p rend="justify">TALPĂ: Dar, cucoane Dumitrachi… nu mai ai nici o grijă… Egor îi scăpat.</p>
               <p rend="justify">GHIFTUI: Scăpat?</p>
               <p rend="justify">EGOR (deschizînd trapa): Da… da… Egor scapat!… Egor zdaro!</p>
               <p rend="justify">GHIFTUI (voind să se arunce pe trapă): Nu lăsați… nu lăsați… dați-i în cap… (Arată pe Egor.)</p>
               <p rend="justify">TALPĂ (oprind pe Ghiftui): Da nu te teme, cucoane, că-i Egor…</p>
               <p rend="justify">GHIFTUI: Egor!</p>
               <p rend="justify">TALPĂ: L-am ascuns eu în pivniță, pentru că te socotea înecat.</p>
               <p rend="justify">EGOR (ieșind din trapă): A!… nime nu-i murit?… gospodi pomilui!</p>
               <p rend="justify">GHIFTUI (cu sfială): Oare?… ești sigur că nime nu-i murit?…</p>
               <p rend="justify">EGOR: Ha, ha, ha… cuconaș vra să rîdă?</p>
               <p rend="justify">GHIFTUI: Ha, ha, ha… (Rugîndu-se.) Lasă-mă să te pipăi… ca să mă încredințăz… (Îl pipăie și-i zice cu mare mulțămire.) A!… mînca-te-ar moliile… că bine-mi pare ca te văd… ești sănătos? (Îl ia de mînă.) Doamne! mult am mai gîndit la d-ta… (În parte.) De-oi mai îneca lipoveni de azi înainte, să-mi ziceți cuțu…</p>
               <p rend="justify">FLUTUR (viind la Ghiftui): Da bine… pe noi nu ne vezi, vere Ghiftui?…</p>
               <p rend="justify">GHIFTUI (cu o bucurie minciunoasă): Cum nu? văru Hagi-Flutur și Odobașa!… (Dîndu-le mîna.) Ce fericire pentru mine!…</p>
               <p rend="justify">FLUTUR, ACROST: Ce fericire!</p>
               <p rend="justify">GHIFTUI: Scumpii mei prietini… numai voi puteați înțălege fericirea me, și de aceea nădăjduiesc că-ți binevoi să mi-o faceți deplină…</p>
               <p rend="justify">FLUTUR, ACROST: Poroncește, vere Ghiftui… și noi sîntem gata…</p>
               <p rend="justify">GHIFTUI (cu dragoste): Dacă-i așa… tare vă poftesc… tare vă rog să nu mai călcați niciodată în casa me.</p>
               <p rend="justify">FLUTUR, ACROST: Aud?</p>
               <p rend="justify">GHIFTUI: Și mă veți îndatora peste măsură.</p>
               <p rend="justify">FLUTUR: Atîta pagubă…</p>
               <p rend="justify">ACROSTIHESCU: Cîtă și dobîndă!</p>
               <p rend="justify">GHIFTUI: Cît pentru d-ta, pan Egor, îți dăruiesc o droșcă cu doi cai și te ieu cu luna…</p>
               <p rend="justify">EGOR: Cito?… Al… eu?… să fiu iar birjar… la ulița mare… cu malerchi?… A! cuconaș, parc-am mai înviet o dată… paidi… scări…</p>
               <p rend="justify">GHIFTUI: Ba nu tocmai scări, că n-am să fiu sîngur în droșcă… am să fiu cu cuconița me…</p>
               <p rend="justify">EGOR: A… d-ta niet însurat…</p>
               <p rend="justify">GHIFTUI: Niet însurat… dar mă însor… ieu un înger care m-o ocrotit sub aripile lui.</p>
               <p rend="justify">TOȚI: Cine? Cine?</p>
               <p rend="justify">GHIFTUI: Cine?… vreți s-o cunoașteți?</p>
               <p rend="justify">
                  <hi rend="bold">SCENA XXIV</hi>[<ref target="https://ro.wikisource.org/w/index.php?title=Doi_morți_vii&amp;action=edit&amp;section=43">modifică</ref>]</p>
               <p rend="justify">Cei dinainte, FERCHEZANCA (intrînd la cele din urmă cuvinte)</p>
               <p rend="justify">FERCHEZANCA (tare): Un înger care l-o hrănit cu borș cu știr… Tița Talpă-Lată!… ha, ha, ha!…</p>
               <p rend="justify">EGOR (răsărind, ): A! Panchiț! (Merge în fund, o apucă de mînă ș-o aduce în fața scenei.)</p>
               <p rend="justify">FERCHEZANCA: Încet, măi Zahar Marojnă, că-mi rupi mîna…</p>
               <p rend="justify">EGOR: Plătește la mine 200 de galbini… sau de nu… te țin amanet.</p>
               <p rend="justify">FERCHEZANCA: Vai de mine! amanet la un droșcar!…</p>
               <p rend="justify">GHIFTUI: Nu te teme, cucoană dragă, că te scap eu de datoria d-tale… dar cu o condiție…</p>
               <p rend="justify">FERCHEZANCA: Care?</p>
               <p rend="justify">GHIFTUI: Să întri iar în trupa teatrului național, ca să cîștigi aplaudele publicului…</p>
               <p rend="justify">FERCHEZANCA (întinzînd mîna lui Ghiftui): Primesc, dacă mi-i făgădui că te-i abona…</p>
               <p rend="justify">GHIFTUI: N-ai nici o îndoială… Ei! moș Talpă-Lată… ce mai zici?… tot prost sînt?… tot mojîc îs?…</p>
               <p rend="justify">TALPĂ (plecîndu-se): A! cucoane… cine-o știut!… d-ta… un boier atît de… iartă-mă…</p>
               <p rend="justify">GHIFTUI: (rîzînd): Te iert pentru hatîrul Tiței… și tu, Tițică, fă cu mine ce-i ști de azi înainte… Îmi dau capul în mînile tale.</p>
               <p rend="justify">TIȚA: Las’ pe mine, Stănică…</p>
               <p rend="justify">GHIFTUI (cu multă mulțămire): Slavă ție, Doamne!… mi-o trecut urîtul… l-am înecat! și din doi morți, ne-am ales amîndoi vii!… (Cătră public.)</p>
               <p rend="justify">(Arie franceză)</p>
               <p rend="justify">Am înviet și-mi parc, zău, prea bine</p>
               <p rend="justify">Că dintre morți pe lume am ieșit.</p>
               <p rend="justify">Dacă sînteți mulțămiți ca și mine,</p>
               <p rend="justify">Dați-mi un semn, un semn prea mult iubit:</p>
               <p rend="justify">Pan, pan, pan, pan, să mă veselesc,</p>
               <p rend="justify">Pan, pan, pan, pan, să vă mulțămesc,</p>
               <p rend="justify">Pan, pan, pap, pan, să mă veselesc.</p>
               <p rend="justify">Pan, pan, pan, pan, pan.</p>
               <p rend="justify">CORUL</p>
               <p rend="justify">Pan, pan, pan, pan, să vă mulțămim,</p>
               <p rend="justify">Pan, pan, pan, pan, să ne veselim,</p>
               <p rend="justify">Pan, pan, pan, pan, să ne veselim.</p>
               <p rend="justify">Pan, pan, pan, pan, pan.</p>
               <p rend="justify">(Cortina cade.)</p>
               <p rend="justify"> </p>
            </div>
            <div type="div2">
               <head>Cinel-cinel </head>
               <subtitle>Comedie cu cîntece într-un act</subtitle>
               <p>PERSOANE[modifică]</p>
               <p>PITARUL SANDU, boier de 50 de ani</p>
               <p>SMĂRĂNDIȚA, nepoata lui</p>
               <p>TINCUȚA, vara Smărăndiței</p>
               <p>FLORICA, tînără țărancă</p>
               <p>GRAUR, fecior boieresc din Moldova</p>
               <p>DAME, ȚĂRANI, ȚĂRANCE, LĂUTARI</p>
               <p>Improvizată pentru beneficiul săracilor.</p>
               <p>Scena se petrece la o moșie din Valahia, lîngă hotarul Moldovei, în anul 1858. Teatrul reprezintă o grădină frumoasă cu un boschet în mijloc; în dreapta, un pavilion cu ușă pe scenă.</p>
               <p>SCENA I[modifică]</p>
               <p>ȚĂRANII</p>
               <p>(greblînd drumurile grădinei)</p>
               <p>Azi e zi cu soare,</p>
               <p>Azi e sărbătoare.</p>
               <p>Hai să ne grăbim</p>
               <p>Ca să curățim</p>
               <p>Grădina de schinuri</p>
               <p>Și țara de chinuri,</p>
               <p>Să le crească flori</p>
               <p>De-acum păn-în zori.</p>
               <p>SCENA II[modifică]</p>
               <p>ȚĂRANII, SANDU (ieșind din pavilion)</p>
               <p>SANDU: Ei! copii, ați sfîrșit dă curățit grădina?</p>
               <p>ȚĂRANII: Sfîrșit, cocoane.</p>
               <p>SANDU: Să trăiți, feții meii (Dîndu-le bani.). Na un bacșiș, să faceți chef și veselie, că astăzi e sărbătoarea nepoatei mele, Smărăndița.</p>
               <p>ȚĂRANII: Să trăiască coconița!</p>
               <p>SANDU: Amin! Hait, mergeți acum la horă și să-mi jucați pă zdreavăn.</p>
               <p>ȚĂRANII: Las’ pă noi, cocoane! (Iesă cîntînd prin fund, în dreapta.)</p>
               <p>Azi e zi cu soare,</p>
               <p>Azi e sărbătoare,</p>
               <p>Hai să dănțuim,</p>
               <p>Să ne veselim.</p>
               <p>SANDU (singur): Aoleo! ce necaz pă capu meu dă cînd a venit nepoată-mea Smărăndița cu prietinile ei acilea la moșie! N-am răgaz nici măcar un ceas!… Ba să le aștept cu masa pănă pă la toacă; ba îmi fac casa anocato pănă pă la două după miezul nopții, tot cu jocuri și cu nebunii, încît eu, la vrîsta mea, am ajuns a mă face hurez!… Acu, altă iscodeală!… Le-a abătutără să se îmbrace țărănește! Auzi! fete de boier cu fote!… Ei! s-a trecutără cu hazu… Măcar că… de!… ce să zici?… Le prinde cămașa cu altițe dă minune, și-s frumușele coz!… dar oposunl ighemoniconu boieresc nu iartă… Bre, bre, bre! anapoda-i lumea dă azi! (Întră în boschet.) Iaca și gazeta lui Carcalechi. (Ia o gazetă și se pune pe canape.) Ce mai zice? (Citește puțin și începe a căsca.) Frumos! frumos, dar tare mi-i somn. (Citește.) Departamentul drept…tă… ții— Așa… pre… cum… (A doarme.)</p>
               <p>SCENA III[modifică]</p>
               <p>SANDU, GRAUR (viind din fund, din dreapta)</p>
               <p>GRAUR (în cantonadă): Acasă-i boieriu?… bine. Las’ că-l găsesc eu… doar nu-s de la Gogomănești. (Viind în scenă.) Iată-mă-s bun sosit în Țara Muntenească, eu, Graur, ficior boieresc a cuconului Tachi Pîcălescu de la Odobești. Asară stăpînu meu mi-o zis: „Graure, na răvașu ista, să-l duci peste hotar la vărul meu, cuconu Sandu ; dar cînd îi da cu ochii de el, să-i grăiești cam tare, că-i surd.” Am apucat de cu noapte pe potică ș-am vinit făr-a fi întrebat de răvaș de drum, că n-am întîlnit nici țipenie de om pe margine. Ba am întîlnit un urs, dar n-avea guler galbăn, ș-am trecut ca în țara me!… Hai de-acum în casă, la boier. (Se îndreaptă spre pavilion și se oprește auzind horăitul pitarului.) Dec!… cine hîrîie între copaci?… A fi vrun zăvod, poate. (Se apropie de boschet.) Țîbă, cotarlă… (Văzînd pe Sandu.) Piei drace, că-i boieriu!… Da bine-o mai duce!… parcă-i un hereseu. (Imitează vuietul ferescului.) Ian să-l trezesc. (Încet.) Cucoane, cucoane!… Nici se clintește măcar; îi dus pe ceea lume… Mări, să-i chiui la ureche. (Se apropie de Sandu și strigă tare la urechea lui.) U… u… u! cucoane Sandule!</p>
               <p>SANDU (răsărind spăriet): Ho! mă… nu lăsa… ho!</p>
               <p>GRAUR (în parte): L-am trezit.</p>
               <p>SANDU: Ce vrei, măi hoțule?… Ce te-a lovit dă-mi chiui la ureche?</p>
               <p>GRAUR (vorbind tare în toată scena): Cucoane, am adus un răvaș de la cuconu Tachi, văru dumnitale.</p>
               <p>SANDU: Dă la Moldova? dă la vărul meu? Unde-i?</p>
               <p>GRAUR: O rămas acasă.</p>
               <p>SANDU: Cine? răvașul?</p>
               <p>GRAUR: Ba, boieriu. Iaca răvașu.</p>
               <p>SANDU: Adă-l astăzi și nu răcni așa, că nu te-alungă tatarii. (Deschide răvașul.) Ian să vedem ce-mi mai scrie cabazul cel de Tachi? Iar o fi ghidușii de-ale lui, că mai Pepelea decît el nici că s-a mai dat. (Citește:)</p>
               <p>„Cu frățească dragoste, vere Sănduc.” (Vorbit.) Ha, ha, ha! din Sandu mă fac Sănduc. Tare-i sînt drag! (Citește:) „Îți trimit o căprioară ucisă de mine la vînat. S-o mănînci sănătos</p>
               <p>Feciorul boieresc care ți-o aduce e. cam fudul de-o ureche și de ceealaltă. Grăiește cu el tare, dacă vrei să vă înțălegeți în vorbă.</p>
               <p>Al tău văr iubitori,</p>
               <p>Tachi.”</p>
               <p>(Vorbit.) O căprioară! Aferim!… tocmai dă ziua Smărăndiței. (Tare, cătră Graur.) Unde-i vînatul, măi?</p>
               <p>GRAUR (în parte): Vezi, dacă-i surd, cum răcnește!</p>
               <p>SANDU (în parte): Măi! că surd îi, sărmanu! (Tare.) Unde-i căprioara?</p>
               <p>GRAUR: O luat-o vătavu. (Se apropie de urechea lui Sandu și strigă.) O luat-o vătavu.</p>
               <p>SANDU: Bine. Grasă-i? (La urechea lui Graur.) Grasă-i?</p>
               <p>GRAUR: Ca de Crăciun. De-abie am putut-o aduce.</p>
               <p>SANDU: Aferim! Ce mai face văru Tachi?</p>
               <p>GRAUR: Șăde.</p>
               <p>SANDU: Cum, șede?… bolnav în pat?</p>
               <p>GRAUR: Ba sănătos pe pat.</p>
               <p>SANDU: N-a zis c-a veni acilea?</p>
               <p>GRAUR: Ba o zis.</p>
               <p>SANDU: Cînd?</p>
               <p>GRAUR: Ieri.</p>
               <p>SANDU: A zis c-a veni ieri?</p>
               <p>GRAUR: Ba o zis ieri c-o vini mîni.</p>
               <p>SANDU (în parte): Ferească Dumnezeu dă surzi, că-ți vatămi peptul.</p>
               <p>GRAUR (în parte): Am răgușit cu surdu ista.</p>
               <p>SANDU: Să spui vărului că-i mulțumesc prea mult și că-l poftesc pe mîni la masă. Auzitu-m-ai?</p>
               <p>GRAUR (în parte): Ei! ba nu.</p>
               <p>SANDU (în parte): N-a auzit! (Mai tare.) Să spui stăpînu-tău că-i mulțumesc și că-l…</p>
               <p>GRAUR: Și că-l poftești la masă pe mîni. Știu.</p>
               <p>SANDU (mînios): Dacă știi, surdule, la ce mă faci să zic dă două ori?</p>
               <p>GRAUR (în parte): Cică eu îs surd acu. (Pufnește de rîs.)</p>
               <p>SANDU: Ce ziseși?</p>
               <p>SCENA IV[modifică]</p>
               <p>SANDU, GRAUR,</p>
               <p>FLORICA (viind din pavilion)</p>
               <p>FLORICA (în parte): Ce-a pățit boieru dă strigă așa?</p>
               <p>GRAUR: Valeu! că frumușică leliță!</p>
               <p>SANDU: Ce cați, Florico? Ce vrei?</p>
               <p>FLORICA: Coconița te roagă să mergi pănă sus.</p>
               <p>SANDU: Da ce mai este?</p>
               <p>FLORICA: Vrea să-ți arăte o rochie nouă dă la București.</p>
               <p>SANDU: Poftim!… parcă eu sînt șandra-mandra! (Mergînd spre pavilion.) Florico, poartă dă grijă dă băiatul ăla, că-i străin sărmanul, e moldovean.</p>
               <p>FLORICA (cu mirare): Moldovean?</p>
               <p>GRAUR: Moldovean, muntean, tot una-i… tot român!</p>
               <p>SANDU: Tacă-ți ciocul… Florico, dă-i ceva dă mîncat și dă băut, c-a fi ostenit dă pă drum. (În parte.) Sărmanu! așa dă tînăr ș-așa dă surd! Păcat! (Întră in pavilion.)</p>
               <p>SCENA V[modifică]</p>
               <p>FLORICA, GRAUR</p>
               <p>GRAUR (în parte): Mă! înc-așa bujor de copilă n-am văzut. (Tare.) Fa, Florică!</p>
               <p>FLORICA: Ce-i?</p>
               <p>GRAUR: Ian uită-te la mine.</p>
               <p>FLORICA: Ș-apoi ce?</p>
               <p>GRAUR: Multe sînt ca tine aici în sat?</p>
               <p>FLORICA: Unde?… acilea?</p>
               <p>GRAUR: Ba aici.</p>
               <p>FLORICA: Ha, ha, ha, moldoveanu dracului!</p>
               <p>GRAUR: Fa, Florico!</p>
               <p>FLORICA: Ce mai vrei, mă?</p>
               <p>GRAUR: Ian spune-mi… măritată ești?</p>
               <p>FLORICA: Ba încă nu.</p>
               <p>GRAUR: Vai de mine!… fată mare!… M-am topit… mi se taie picioarele.</p>
               <p>FLORICA: Poate ți-i foame?</p>
               <p>GRAUR: Foame, dar… Tare ți-aș mînca ochișorii!</p>
               <p>FLORICA: Ha, ha, ha; Du-te mai bine la cămară să-ți dea o bucată de malai.</p>
               <p>GRAUR: Iaca mă duc, mă duc… Încotro-i cămara ceea?</p>
               <p>FLORICA (arătînd în culisele din dreapta): Încolo.</p>
               <p>GRAUR: N-o văd bine, fa, că mi-ai painjinit ochii… Nu-i merge tu cu mine să mi-o arăți?</p>
               <p>FLORICA: Ba oi merge… dă ce nu?</p>
               <p>GRAUR: Hai. (În parte.) Să giuri că-i Ileana Cosînzana din poveste… Cînd mă uit la ea, îmi trece foamea. (Caută lung la Florica.)</p>
               <p>FLORICA (în parte): Bietu flăcău!… nu-i urît. (Tare.) Hai la malai.</p>
               <p>GRAUR: Fa, Florico… d-apoi mai inălăieș dulce decît tine, unde-aș mai găsi eu!… Te-aș mînca dintr-o îmbucătură, pre legea me!</p>
               <p>FLORICA (rîzînd): Șterge-te pă dinți, bădico… Hai, vii?</p>
               <p>GRAUR: Viu, viu. (În parte.) Ei! mi-o fript inima și pace!</p>
               <p>(Iesă amîndoi prin dreapta.)</p>
               <p>SCENA VI[modifică]</p>
               <p>SMĂRĂNDIȚA, TINCUȚA și MAI MULTE DAME (îmbrăcate țărănește, iesă din pavilion)</p>
               <p>SMĂRĂNDIȚA: Ha, ha, ha. Bietul moșu-meu!… iar s-a mîniat pă noi că ne-am îmbrăcat țărănește. Zice că nu se cuvine fetelor de boier să poarte haine naționale.</p>
               <p>TINCUȚA: Dacă-i ton patera… ruginit!</p>
               <p>SMĂRĂNDIȚA: Vă întreb, sorioare, care haină poate să ne prindă mai bine, pă noi care sîntem românce, decît haina românească?</p>
               <p>TINCUȚA: Las’ că-i națională, dar e și frumoasă și ne scapă dă malacofuri</p>
               <p>SMĂRĂNDIȚA: Știți ce? Hai să ne prindem ca să nu purtăm altă îmbrăcăminte cît om ședea la țară.</p>
               <p>TINCUȚA: Eu una aș purta-o chiar și în București, dacă aș îndrăzni.</p>
               <p>SMĂRĂNDIȚA: Primiți propunerea mea?</p>
               <p>TOATE: Primim.</p>
               <p>TINCUȚA: Mare haz ar fi să vie cîțiva cavaleri din capitalie, să ne vadă astfel.</p>
               <p>SMĂRĂNDIȚA: Măcar de-ar sosi vrounul, că mie mi s-a făcut dor dă ei.</p>
               <p>TOATE: Și mie, și mie.</p>
               <p>SMĂRĂNDIȚA: Țist, că ne-a auzi cineva.</p>
               <p>(Două dame s-apuc de jucat volanu; alte două se primblă culegînd flori.)</p>
               <p>TINCUȚA: Ș-apoi?</p>
               <p>SMĂRĂNDIȚA: Nu trebuie să dăm obraz cavalerilor.</p>
               <p>TINCUȚA: Ei! parcă ei nu-și iau singuri destul obraz? Dar ia spune, Smărăndițo, ce facem noi astăzi?</p>
               <p>SMĂRĂNDIȚA (căutînd): Ce să mai facem oare pentru ca să se mînie moș Sandu?</p>
               <p>TINCUȚA: Asta-i lesne, că-i iute ca focul ton patera.</p>
               <p>SMĂRĂNDIȚA: Iute dar bun. Se înduplecă la tot ce vroim. Știți una, sorioare?… Hai să mergem la hora din sat ca să jucăm dă ziua mea.</p>
               <p>TINCUȚA: Cu țăranii?</p>
               <p>SMĂRĂNDIȚA: D-apoi cum?… Ei nu-s oameni ca și noi?</p>
               <p>TOATE: Bună idee!… Haide.</p>
               <p>SMĂRĂNDIȚA: Să facem déjeuner mai întîi. (Strigă:) Florico, Florico!</p>
               <p>SCENA VII[modifică]</p>
               <p>DAMELE, FLORICA (alergînd din fund)</p>
               <p>FLORICA: Aud, coconiță.</p>
               <p>SMĂRĂNDIȚA: Spune să gătească masa și s-o aducă aci în grădină.</p>
               <p>FLORICA: Bine, coconiță. (întră în pavilion.)</p>
               <p>SCENA VIII[modifică]</p>
               <p>DAMELE; ȚĂRANII (viind din fund cu buchete de flori)</p>
               <p>SMĂRĂNDIȚA: Ce vuiet s-aude?</p>
               <p>TINCUȚA: Vin țăranii cu bucheturi dă flori.</p>
               <p>SMĂRĂNDIȚA: Vreu să mă feliciteze dă ziua mea, se vede.</p>
               <p>ȚĂRANII</p>
               <p>Azi e zi cu soare,</p>
               <p>Azi e sărbătoare.</p>
               <p>Iată-ne venim</p>
               <p>Cu flori, și-ți dorim</p>
               <p>Ani cu sănătate,</p>
               <p>Cinci moșii cu sate,</p>
               <p>Și un bărbățel</p>
               <p>Ca un bujorel.</p>
               <p>SMĂRĂNDIȚA (luînd buchetele și împărțindu-le la dame): Oameni buni, vă mulțumesc din toată inima și vă rog să veniți la mine, la orice nevoie îți avea, că oi fi prea bucuroasă să vă fiu dă ajutor.</p>
               <p>ȚĂRANII: Să trăiești, coconiță! (Se trag în fund.)</p>
               <p>SMĂRĂNDIȚA: Nu vă spuneam eu că țăranii sînt oameni ca și noi? … Priviți ce bucheturi frumoase ne-a aduseră.</p>
               <p>TINCUȚA (zîmbind): Românu-i galant din născare.</p>
               <p>SCENA IX[modifică]</p>
               <p>Cei dinainte, GRAUR (alergînd din fund)</p>
               <p>GRAUR: Florico, Florico!… Unde-o fugit căprioara? (Văzînd damele, stă încremenit.) Iaca, mă!… Iaca, iaca!</p>
               <p>SMĂRĂNDIȚA: Ce vrea flăcăul ăsta?</p>
               <p>GRAUR: Ian privește, tătucă, ce de mai Florici!… Să vede că-i belșug în Țara Muntenească!… (Se apropie.) Fa! (Începe a rîde prostește.) Fa!… da voi de unde-ați răsărit în calea me?</p>
               <p>TINCUȚA (încet): Smărăndițo, mie mi-i frică.</p>
               <p>(Damele dau semne de spaimă.)</p>
               <p>SMĂRĂNDIȚA: Nu vă temeți!… Ăsta-i moldoveanu care a adus căprioara dă peste hotar.</p>
               <p>GRAUR: Măi! că mîndre haine aveți voi pe-aici!… Parcă sînteți tot fete de răzeși de la Cașîn.</p>
               <p>TINCUȚA: Ce zice? ce zice?</p>
               <p>SMĂRĂNDIȚA: El ne ia de țărance… Las’ să rîdem nițel.</p>
               <p>GRAUR (în parte): Îs mîndrulițe coz!… Îmi vine să le-apuc la hîrjoană. (Tare.) N-auziți, fa?</p>
               <p>SMĂRĂNDIȚA: Ce-i, bădică?</p>
               <p>GRAUR (rîde): Cînd mă uit la voi… știți? mă furnică pin inimă, că încă așa lighioi frumușele n-am întîlnit eu.</p>
               <p>TOATE (rîzînd): Lighioi!… ce-i aia?</p>
               <p>GRAUR: Multe căprioare am vînat; multe pătîrnichi am împușcat… D-apoi ș-așa pătîrnichi ca voi…</p>
               <p>TOATE: Potîrnichi, noi?… ha, ha, ha.</p>
               <p>GRAUR: Ba încă de cele de toamnă… Ș-așî-și îmi vine să vă prind în laț, că, pre legea me! pe soare pot căta, dar pe voi ba! (Se apropie de dame; aceste se trag în lături.) Nu vă temeți, fa, că doar și eu sînt om pămîntean… sînt flăcău, și poate să-mi aleg o nevastă dintre voi.</p>
               <p>TOATE: Dintre noi? ha, ha, ha.</p>
               <p>GRAUR: Da ce!… poate că vă veți fuduli c-un fruntaș ca mine?… Da eu îs ficior boieresc, fa!… Pot s-agiung și pristav, fa!… Care din voi vre să fie pristăvoaie?</p>
               <p>DAMELE (vesele, între ele): Tu, ba tu, ba tu, ba tu.</p>
               <p>GRAUR: Ei! încet, încet… Nu vă scoateți ochii de la mine, că ar fi păcat de-așa ochișori drăgălași. Trageți în sorți, și care din voi a avea parte de la Dumnezeu m-a lua.</p>
               <p>SCENA X[modifică]</p>
               <p>Cei dinainte, FLORICA</p>
               <p>FLORICA (în parte): Tot acile-i moldoveanu?</p>
               <p>GRAUR: Iaca și Florica!… Bine c-ai vinit și tu, să tragi în sorți… Cine știe, fa?… poate că ție ți-a cădea norocu. (Voiește s-o ia de mină.)</p>
               <p>FLORICA (lovindu-l peste mînă): Șezi, mă. (Se apropie de dame și zice încet:) Masa-i gata.</p>
               <p>SMĂRĂNDIȚA: Bine, bădică… dă-i lua o fată d-aci din sat, ai dă gîrid s-o duci peste hotar?</p>
               <p>GRAUR: Hai, hai!… ba încă pe sus.</p>
               <p>SMĂRĂNDIȚA: Da cum e p-acolo, pă la d-voastră?</p>
               <p>GRAUR: La Moldova? la Moldova?… Dar n-ați auzit cînticu cel vechi care zice:</p>
               <p>„La Moldova cea frumoasă,</p>
               <p>Viața-i dulce și voioasă!</p>
               <p>La Moldovei dulce soare,</p>
               <p>Crește floare lîngă floare!”</p>
               <p>SMĂRĂNDIȚA: Așa o fi, bădică; d-apoi vezi că și noi avem p-aci un cîntic ce zice:</p>
               <p>„Dîmbovița, apă dulce,</p>
               <p>Cine bea nu se mai ducel”</p>
               <p>GRAUR: Nu zic ba, pentru că tot pămîntul românesc e un rai dumnezeiesc!… Însă la noi mai avem și alta.</p>
               <p>TOATE: Ce?</p>
               <p>GRAUR: O veselie mare!… O fală care o întinerit toate sufletele românilor.</p>
               <p>TOATE: Da ce e?</p>
               <p>GRAUR: Cum?… n-ați aflat vestea cea neașteptată?… Corona lui Ștefan-Vodă s-o găsit!</p>
               <p>TOATE: Unde?</p>
               <p>GRAUR: La Suceava, în mormîntu domnului!… Acum toată Țara Moldovii se simte mîndră și voioasă! Corona lui Ștefan cel Mare o ieșit din pămînt ca să încunune viitoriul țării!… Alta. nu se vorbește pe la noi… Ba încă este ș-un cîntic!</p>
               <p>Mihail Pascaly (reprodus după I. Massoff, op. cit.)</p>
               <p>TOATE: Îl știi?</p>
               <p>GRAUR: Care român nu-l știe?</p>
               <p>TOATE: Cîntă-ne-l să-l învățăm și noi, bădică.</p>
               <p>GRAUR: Bucuros… Ascultați: corona moldovei</p>
               <p>I</p>
               <p>Pe a țărei noastre zare</p>
               <p>O lumină crește-ncet!</p>
               <p>Tot românul viu tresare</p>
               <p>Ca din moarte înviet!</p>
               <p>În genunchi toți cu sfială,</p>
               <p>Fii acestui bun pămînt!</p>
               <p>Căci lumina triumfală</p>
               <p>Iesă dintr-un vechi mormînt!</p>
               <p>TOȚI</p>
               <p>În genunchi toți cu sfială,</p>
               <p>Fii acestui bun pămînt!</p>
               <p>Căci lumina triumfală</p>
               <p>Iesă dintr-un vechi mormînt!</p>
               <p>II</p>
               <p>În acel locaș de pace,</p>
               <p>În a morții vecinic somn,</p>
               <p>De trei veacuri cine zace?</p>
               <p>Ștefan, bravul nostru domni</p>
               <p>În genunchi toți cu sfială,</p>
               <p>Iată Ștefan cel slăvit,</p>
               <p>Și corona-i triumfală</p>
               <p>Ș-al său braț nebiruiți</p>
               <p>TOȚI</p>
               <p>În genunchi toți cu sfială,</p>
               <p>Iată Ștefan cel slăvit,</p>
               <p>Și corona-i triumfală</p>
               <p>Ș-al său braț nebiruit!</p>
               <p>O! coronă, ca și tine,</p>
               <p>Noi în umbr-am fost perduți!</p>
               <p>Varsă-n țară vii lnmine,</p>
               <p>Să fim lumei cunoscuți.</p>
               <p>În picioare toți cu fală!</p>
               <p>Saltă, saltă, țara mea!</p>
               <p>Căci corona-ți triumfală</p>
               <p>Iar pe frunte-ți va ședeai</p>
               <p>TOȚI</p>
               <p>În picioare toți cu fală!</p>
               <p>Saltă, saltă, țara mea!</p>
               <p>Căci corona-ți triumfală</p>
               <p>Iar pe frunte-ți va ședeai</p>
               <p>TOȚI (cu entuziasm): Ura! ura! ura!</p>
               <p>(În timp ce corul cîntă, doi lachei aduc din pavilion o masă bogată, o așează aproape de uși și iesă. Țăranii se retrag prin fund și iesă.)</p>
               <p>GRAUR (urmărind țăranii pănă în fund, fără a vedea masa): Hai, mergeți de-acum din sat în sat și cîntați Corona - Moldovii, ca să se bucure românii de-o veste așa de bună.</p>
               <p>FLORICA (către dame, încet): Coconițe, iată masa.</p>
               <p>SMĂRĂNDIȚA: Poftim la dînsa, sorioare.</p>
               <p>GRAUR (viind în scenă și dînd cu ochii de masă): Iaca, mă!… Ce masă împărătească!… Pentru cine-i masa asta, fa?</p>
               <p>DAMELE: Pentru noi.</p>
               <p>GRAUR: Pentru voi? ha, ha, ha… Mînca-v-aș de vii, că hître mai sînteți!… Da unde s-o mai dat așa praznic pentru de-alde voi?</p>
               <p>SMĂRĂNDIȚA: Nu crezi?… Poftim la dînsa.</p>
               <p>GRAUR: Cum?… Eu sa mă pun la masă boierească, ca să pat vro pacoste?… Ba, leliță, ba.</p>
               <p>SMĂRĂNDIȚA: Atîta pagubă dacă nu primești. Noi n -avem teamă… Hai, sorioare, să mîncăm. (Damele se îndreaptă spre masă.)</p>
               <p>GRAUR (căutînd să le oprească): Ian șideți binișor, fa, și nu v-apucați de pozne, c-or da boierii peste voi, șî-n loc de bucate, îți mînca o calcavură de cele tătărăști.</p>
               <p>SMĂRĂNDIȚA: Calcavură?… ha, ha, ha… Ce-i aia?</p>
               <p>(Damele se așează împregiurul mesei.)</p>
               <p>GRAUR: Iaca, frate, că ele nu șuguiesc!… Se așează ca la masa lor!… Fa, nu glumiți cu dracu!</p>
               <p>DAMELE: Bune bucate!</p>
               <p>GRAUR: Ș-așî-și mănîncă ca dintr-a lor!… Mare ești, Doamne!… Înc-așa fete obraznice…</p>
               <p>SMĂRĂNDIȚA: N-auzi, flăcău, cum te cheamă?</p>
               <p>GRAUR: Graur!</p>
               <p>SMĂRĂNDIȚA: Dacă ești graur, vină dă-ți mănîncă nu- mele fript.</p>
               <p>GRAUR (apropiindu-se): Da ce?… poate c-aveți și grauri fripți?</p>
               <p>SMĂRĂNDIȚA (arătînd un talger plin): Avem; privește aci.</p>
               <p>GRAUR: Că bine zici!… Și buni-s, fa?</p>
               <p>SMĂRĂNDIȚA: Dă minune… Vii la masă, ori ba?</p>
               <p>GRAUR: Oare?… Mări ce-atîta! Ce-or păți ele, oi păți și eu… Curaj, Graure!… Iată-mă-s că viu.</p>
               <p>(Merge de se pune în capătul mesei cu dosul spre pavilion.)</p>
               <p>TINCUȚA (încet Smărăndiței): Smărăndițo, iată-l că vine.</p>
               <p>SMĂRĂNDIȚA: Las’ să rîdem.</p>
               <p>TINCUȚA: Dar dă ne-a vedea moș Sandu?</p>
               <p>SMĂRĂNDIȚA: A rîde și el.</p>
               <p>GRAUR: Florico, tu nu mănînci?</p>
               <p>FLORICA: Nu.</p>
               <p>GRAUR: Nu?… Pentru ce, suflețele?</p>
               <p>FLORICA: Nu mi-i foame.</p>
               <p>GRAUR: Poate că te-ai săturat cu mălai?… Și eu înc-am îmbucat o fălie, dar de praznic nu mă dau în lături. (Căutînd pe masă.) I! tătucă, ce de mai bunătăți!… Nici nu mai știu ce sînt și din care capăt să încep… Mămăligă nu-i, nici brînză zburată?</p>
               <p>SMĂRĂNDIȚA: Ce mămăligă?… Na mai bine zalatină.</p>
               <p>GRAUR: Cum ai zis?…slatină?… Adă și slatină, ce-a fi aceea.</p>
               <p>DAMELE: Vrei și sardele, și pate-froid, și biftec?</p>
               <p>(Îi umple talgerul.)</p>
               <p>GRAUR: Vreu, vreu de toate… Puneți cole să-mi fac un balaniș-balmuș ca la cumătră… povestea țiganului.</p>
               <p>TINCUȚA: Vrei și. saleam? …</p>
               <p>GRAUR: Alechim-saleam?… bucate turcești?… Cum nu?… adă și alechim-saleam.</p>
               <p>SMĂRĂNDIȚA (dîndu-i un gavanoșel cu muștar): Na și dă asta că e bună.</p>
               <p>FLORICA (rîzînd, în parte): Îi dă muștar coconiță… Să vedem ce-a. face?</p>
               <p>GRAUR (luînd gavanoșelul): Dulce-i mîncarea asta?</p>
               <p>SMĂRĂNDIȚA: Dulce.</p>
               <p>GRAUR: De-i așa, am să-nghit ca o lingură de masă, să mi se. dreagă pofta. (Ia o lingură de muștar și o bagă în gură.) Valeu! mămulica me, că iute-i!… Valeu!… mă arde, mă arde la inimă!… Apă, apă… Ba nu… vin, vin.</p>
               <p>(Damele, rîzînd, îi întind pahare cu-apă.)</p>
               <p>DAMELE: Na, na.</p>
               <p>FLORICA (dîndu-i un pahar cu vin): Na, bea curînd. (În parte.) Sărmanu băiatu!</p>
               <p>GRAUR (după ce a băut): A! m-am mai potolit!… (Cătră Smărăndița.) Așa ți-i gioaca, fa?… Ei! las’ că te-oi drege eu după masă… Cît pe ce era să-mi saie ochii din cap… Oi fi roș ca un rac.</p>
               <p>SMĂRĂNDIȚA: Lasă, Graure, că mai frumos ești așa.</p>
               <p>GRAUR: Oare?… Așa să fie, Florico?</p>
               <p>FLORICA: Parcă ești un buhai dă baltă.</p>
               <p>GRAUR: De cei care fac bu, u, u, u, la soare? (Rîde.)</p>
               <p>(Toți rîd cu veselie.)</p>
               <p>SMĂRĂNDIȚA: Ia ascultă… Na un pahar dă vin dă Odobești… Be-l în sănătatea noastră și ne cîntă ceva.</p>
               <p>DAMELE: Dar, dar; cîntă-ne ceva.</p>
               <p>GRAUR: Bucuros… Am să vă cînt un cîntic din vremea lui Tata Noe care-o discoperit via… Adă păharu-ncoaci, și să trăiți la mulți ani precum doriți!… Ascultați, și să faceți toate ca mine.</p>
               <p>I</p>
               <p>Tata Noe cel bătrîn</p>
               <p>Fost-a fost pui de români</p>
               <p>El a născut veselia</p>
               <p>Căci a descoperit via!</p>
               <p>(Bale încet cu un cuțit peste pahar de-și împreună astfel cînticul.)</p>
               <p>Să-l slăvim,</p>
               <p>Să-l cinstim</p>
               <p>Tot cu vin,</p>
               <p>Cu pelin,</p>
               <p>Și voios</p>
               <p>Și frumos</p>
               <p>Să-nchinăm,</p>
               <p>Să cîntăm.</p>
               <p>TOȚI</p>
               <p>(în cor)</p>
               <p>(bătînd cu cuțitele fn pahare)</p>
               <p>Să-l slăvim,</p>
               <p>Să-l cinstim</p>
               <p>Etc. etc. etc.</p>
               <p>II</p>
               <p>Cînd potopul s-a vărsat,</p>
               <p>Toți cei răi s-au înecat!</p>
               <p>Vra să zică, sorioare,</p>
               <p>Cine-i rău de apă moare!</p>
               <p>Însă eu</p>
               <p>Sînt bun, zău!</p>
               <p>Și voiesc</p>
               <p>Să trăiesc</p>
               <p>Bînd voios,</p>
               <p>Bucuros</p>
               <p>Vin, vin, vin</p>
               <p>Și pelin!</p>
               <p>TOȚI</p>
               <p>(în cor)</p>
               <p>Însă eu</p>
               <p>Sînt bun, zău</p>
               <p>Etc. etc. etc.</p>
               <p>GRAUR (bînd): Ei!… noroc bun să deie Dumnezeu!… și la anu cu bine!… Să vă văd pe toate măritate tot cu flăcăi ca mine! (Chiuie, bea paharul pe jumătate și rămășița o aruncă peste cap în obrazul pitariului Sandu ce iesă din pavilion.)</p>
               <p>SANDU (arătîndu-se la ușa pavilionului)’. Cine urlă așa acilea? (Primind paharul de vin in obraz.) Carnacsî! damele (văzînd pe Sandu, se scol degrabă de la masă și fug prin grădină, in culisele din stingă, în fund, strigînd): Voilà mon oncle! Sauve qui peut! Sauve qui peut!</p>
               <p>GRAUR: Ce chiper? ce chiper?… Stați, fa… Ce-ați pățit?</p>
               <p>SCENA XI[modifică]</p>
               <p>GRAUR (la masă), SANDU</p>
               <p>SANDU: Ce faci aci, hoțule?</p>
               <p>GRAUR (în parte): îra! boieriu cel surd! Am pățit-o!</p>
               <p>SANDU: N-auziși ce-am spus?… Ce faci aci?</p>
               <p>GRAUR (tare): Fac praznic.</p>
               <p>SANDU: Praznic!… Dă sufletul cui?</p>
               <p>GRAUR: De sufletu bunicăi.</p>
               <p>SANDU: Te-oi bunici eu acuș, obraznicule… Auzi! să mă boteze cu vin din cap păn-în picere!… dă bine ce m-am schimbat…</p>
               <p>GRAUR (sculîndu-se): Apoi dă, cucoane… vina me-i? Țărancele dumnitale m-o scos din minte.</p>
               <p>SANDU: Care țărance?</p>
               <p>GRAUR: Cele care-o fugit strigînd: chiper, chiper, cînd te-o zărit. Ele mi-o zis că fac praznic și m-o poftit.</p>
               <p>SANDU (în parte): Iar vro nebunie d-a Smărăndiței! Ei! s-a întrecutără cu gluma!</p>
               <p>GRAUR (în parte): Oare ce bodogănește surdu?</p>
               <p>SANDU: Ai noroc, sărmane, dă ce ai noroc… că almintirea ai mînca un praznic dă la mine, dă l-ai pomeni cîte zile-ai avea… Hait, cară-te dă p-acile, și să nu te mai văd,</p>
               <p>GRAUR: Iaca mă car, boieriule. (În parte.) Păcat de copile că le las cu lacrimile pe obraz. (Doi Jochei vin de ridică masa.)</p>
               <p>SANDU: Căratu-te-ai azi?</p>
               <p>GRAUR: Cărat, cărat, (în parle) surdule!</p>
               <p>SANDU: Ce-ai zis?</p>
               <p>GRAUR (cît se poate de tare): Cărat, cărat! (Se depărtează prin fund, în dreapta, și iesă.)</p>
               <p>SANDU (singur): Măi!… că obraznic român!… D-apoi și Smărăndița!… să se puie la masă c-un mojic!… to parecsilose!… Am s-o ocărăsc… Aoleo! că-mi curge vinu pin sîn. Trebuie iar să merg ca să-mi schimb rufele, că m-a lovi un guturai. (Merge spre pavilion.) Bre! bre!… anapodos cosmos! (Iesă.)</p>
               <p>SCENA XII[modifică]</p>
               <p>FLORICA (viind pe gînduri din stînga): Sărmanu bietu Graur!… Ce-a fi pățit el oare cu boieru?… Să fi mîncat o bătaie?… Păcat de-așa flăcău, că mare hîtru-i și pă plac!… Eu, una, știu că dă cînd a venit moldoveanu, parcă nu mi-s mințile acasă. Îmi vine tot să oftez!… m-a lovit doru!</p>
               <p>Un dor ascuns în al meu sîn</p>
               <p>Zace plînglnd, suferitor.</p>
               <p>Ah! cum să fac și să alin</p>
               <p>Plînsul amar acelui dor!</p>
               <p>Ce vreu? nu știul… Pentru-al meu chin</p>
               <p>Nimic nu e mîngîitor.</p>
               <p>Ah! cum să fac și să alin</p>
               <p>Chinul cumplit acelui dor!</p>
               <p>Cîmpu-nflorit, cerul senin</p>
               <p>În peptu-mi nasc tainic fior.</p>
               <p>Ah! cum să fac și să alin</p>
               <p>Neimpăcarea-acelui dor!</p>
               <p>O! de-aș putea cu-al meu suspin</p>
               <p>În cerul-nalt voios să zbor,</p>
               <p>Numai atunci aș ști s-alin</p>
               <p>Suspinul trist acelui dor!</p>
               <p>SCENA XIII[modifică]</p>
               <p>FLORICA, GRAUR (arătîndu-se după boschet)</p>
               <p>GRAUR: Iaca Florica. Pst, pst!</p>
               <p>FLORICA (tresărind): Cine-i?</p>
               <p>GRAUR: Florico, fa.</p>
               <p>FLORICA: Tu ești, Graur?</p>
               <p>GRAUR: Eu.</p>
               <p>FLORICA: Da n-ai plecat încă d-aci?</p>
               <p>GRAUR: Nu fa, că nu pot… Mi-ați făcut farmici… Unde-i boieriu?</p>
               <p>FLORICA: S-a dus în casă.</p>
               <p>GRAUR: Ducă-s-ar ca ciocîrlia, că mare matuf îi!</p>
               <p>FLORICA: Poate că te-a bătut, neiculiță?</p>
               <p>GRAUR: Ba nu, dar cît pe ce era să văd pe dracu.</p>
               <p>FLORICA (apropiindu-se de Graur): Bietu Graur!</p>
               <p>GRAUR: Cică l-am botezat cu vin!… D-apoi și el ce-avea să vie tocmai la mijlocu praznicului?… N-am apucat măcar să-nghit o bucățică de slatină și de alechim… Am rămas flămînd… Unde-s celelalte fete?</p>
               <p>FLORICA: S-a ascunseră pin grădină.</p>
               <p>GRAUR: Așa li se cade dacă nu m-o ascultat și s-o apucat să mănînce masa boierească, masă străină.</p>
               <p>FLORICA: Ce fel străină?… Era… masa lor.</p>
               <p>GRAUR: A lor?… Cum, Doamne, iartă-mă!… așa mănîncă țărancele pe la. voi?</p>
               <p>FLORICA: Da te-nșeli, sărmane, că ele nu-s țărance.</p>
               <p>GRAUR: Țărance, răzeșițe… tot una-i.</p>
               <p>FLORICA: Nici răzășițe, cum le ziceți pă la voi.</p>
               <p>GRAUR: Măcar vătăjițe să fie, tot nu se cuvinea…</p>
               <p>FLORICA: Nici vătăjițe.</p>
               <p>GRAUR: De!… că n-or fi cu toate privighitorițe, deși au glas de privighitori.</p>
               <p>FLORICA: Ba-s chiar cocoane.</p>
               <p>GRAUR: Cucoane? cucoane!… Pușche pe limbă-ți!… Cucoane, ele?</p>
               <p>FLORICA: Mai așa!… Nepoata boierului, coconița Smărăndița, cu prietinile ei, s-a îmbrăcatără dă azi-dimineață în haine țărănești.</p>
               <p>GRAUR: Pentru ce?</p>
               <p>FLORICA: Știu eu?</p>
               <p>GRAUR: Poate ca să-mi placă mie?… Ha, ha, ha, ha!… Care vra să zică, m-am hîrjonit cu cucoane, eu?… am mîncat la masă cu cucoane?… I! mămulica me, căci n-am știut una ca asta!</p>
               <p>FLORICA: Și ce făceai?</p>
               <p>GRAUR: Ce făceam?… Le sărutam-pe toate… Încalte să pot zice și eu c-am sărutat obraz de cucoană în viața me.</p>
               <p>FLORICA: Cum? zău?… ai fi îndrăznit?</p>
               <p>GRAUR: Iaca!… ba mi-ar fi fost rușine poate cu niște țărance de sama me?… Dacă pe tine, Florico, de-aș vra să te sărut, nici că te-aș mai întreba.</p>
               <p>FLORICA: Ba zău?</p>
               <p>GRAUR: Dec! Nu cumva te-ai fasoli poate?</p>
               <p>FLORICA: Mai știi?</p>
               <p>GRAUR: E, e, e! Nu mă face, că eu acuș cerc.</p>
               <p>FLORICA: Ian cearcă, să vezi.</p>
               <p>GRAUR: Așa ți-i povestea, fa? Apoi așteaptă! (Se răpede s-o sărute.)</p>
               <p>FLORICA (fugind): Prinde, dacă poți.</p>
               <p>(Florica aleargă împregiurul boschetului; Graur o alungi.)</p>
               <p>GRAUR: Măi, că sprintină căprioară!</p>
               <p>FLORICA: Zbori, Graure, zbori.</p>
               <p>GRAUR: Las’ că-i videa tu dacă te-oi prinde.</p>
               <p>FLORICA: Hîș, pasere, hîș.</p>
               <p>(În fund, în stînga se ivesc damele. Florica aleargă de se ascunde după ele. Graur se oprește.)</p>
               <p>SCENA XIV[modifică]</p>
               <p>DAMELE, FLORICA, GRAUR</p>
               <p>GRAUR (în parte): Iaca cucoanele!</p>
               <p>SMĂRĂNDIȚA: Ce este dă alergați așa?</p>
               <p>FLORICA: Ia, nebunu ăl dă Graur vrea să mă prinză.</p>
               <p>GRAUR: Ne giucam de-a baba-oarba. (În parte.) Să mă fac că nu știu de-s cucoane, ori ba?</p>
               <p>SMĂRĂNDIȚA: De-a baba-oarba?</p>
               <p>GRAUR: Știți ce, fa?… Hai să ne giucăm cu toții de-a baba-oarba ca să rîdem.</p>
               <p>TOATE: Noi, cu tine?</p>
               <p>GRAUR: Voi, cu mine, d-apoi cum?… Eu mi-oi lega ochii, și pe care-oi prinde-o, oi săruta-o și-oi lua-o de nevastă. (În parte.) Mare minune-ar fi să prind o cuconiță.</p>
               <p>SMĂRĂNDIȚA (încet, cătră prietinele ei): Ce ne pasă?… Hai să ne jucăm.</p>
               <p>GRAUR: Ei! vreți?</p>
               <p>SMĂRĂNDIȚA: Vrem. (Dînd o batistă Floricăi.) Na, Florico, leagă-i ochii.</p>
               <p>FLORICA: Vină-ncoa, Graure. (îi leagă ochii strins.)</p>
               <p>GRAUR: Iată-mă-s. (încet, Floricăi.) Nu strînge tare, Florico… doar oi prinde-o duducă.</p>
               <p>FLORICA: Degrabă ți-a fi?… Ia așa.</p>
               <p>GRAUR: Valeu! că-mi plesnesc ochii!… Gata sînteți?</p>
               <p>TOATE: Gata.</p>
               <p>GRAUR: Cruce-agiută!… Să te văd, Graure, băiete!… acu să-mi vînezi cum se cade. (Damele se pun în rînd pe lîngă Graur și-l gîdile pe la nas și pe la urechi cu paie.)</p>
               <p>GRAUR</p>
               <p>(căutînd cu brațele întinse):</p>
               <p>Baba, baba-oarba…</p>
               <p>Unde-mi este roaba?</p>
               <p>Brațele să-ntind</p>
               <p>Roaba s-o cuprind.</p>
               <p>(Apărîndu-se ca de muște.) Hîș, muscă… nu mă gîdili la urechi.</p>
               <p>DAMELE</p>
               <p>(alergînd vesele împregiur)</p>
               <p>Roaba dacă-i prinde,</p>
               <p>Capul ți-i aprinde.</p>
               <p>Roaba-i ici, colea,</p>
               <p>Ia-te după ea!</p>
               <p>(Împreună.)</p>
               <p>GRAUR</p>
               <p>Baba, baba-oarba… etc.</p>
               <p>DAMELE</p>
               <p>Roaba dacă-i prinde… etc.</p>
               <p>GRAUR: Cine mă gîdile pe la nas? (Strănută.) Să-mi fie de bine!</p>
               <p>(Sandu se arată la ușa pavilionului. Damele, cum Îl zăresc, zic: „Voilă l’oncle, fuyons vite”, și se fac nevăzute pe furiș, în stînga.)</p>
               <p>SCENA XV[modifică]</p>
               <p>GRAUR, SANDU</p>
               <p>SANDU (pe pragu ușei, în parte): Asta-i d-a treia oară că mă schimb astăzi. (Se coboară în scenă.)</p>
               <p>GRAUR (îndreptîndu-se spre Sandu): Baba, baba-oarba… (Puind mîna pe Sandu.) Na că te-am prins! De-acum ești a me ș-am să te sărut. (Sărută pe Sandu cu foc.)</p>
               <p>SANDU (luptîndu-se): Măi; șezi binișor.</p>
               <p>GRAUR: Ba te sărut. (Iar îl sărută.)</p>
               <p>SANDU: Măi, hoțule! ai nebunit? (Smuncește batista de pe ochii lui Graur.)</p>
               <p>GRAUR (spăriet, în parte);. Vai de mine!… iar surdu?</p>
               <p>SANDU (în parte): Ce-mi văzură ochii?… iar surdu! (Tare.) Măi, tălharule, nu ți-am poruncit o dată să lipsești d-acilea?</p>
               <p>GRAUR: Ba mi-ai poroncit, cucoane; d-apoi vezi… așa-i păcatu cînd se leagă de român.</p>
               <p>SANDU: Ce zici?</p>
               <p>GRAUR (în parte): Tot n-o auzit! (Tare.) Păcatu!</p>
               <p>SANDU: Ce păcat, măi?</p>
               <p>GRAUR: Să vezi d-ta… Cînd plecasem ca să mă întorc acasă, îmi scoate dracu în cale un cîrd de fete.</p>
               <p>SADNU: Ei! ș-apoi?</p>
               <p>GRAUR: Apoi… dă! Fetele-s cu ochi de șerpe! Ele m-o fermecat și m-o oprit ca să ne giucăm împreună de-a baba-oarba.</p>
               <p>SANDU: De-a baba?…</p>
               <p>GRAUR (în urechea lui Sandu): Oarba!</p>
               <p>SANDU: Carnacsî! (În parte.) Tot nebunii d-a Smărăndiței și d-a prietenelor ei!… Las’ că le-oi juca-o eu bună, dacă-i așa.</p>
               <p>GRAUR (în parte, cu grijă): Oare ce mormăiește?</p>
               <p>SANDU: Spune-mi, măi, cum te-a îndemnatără fetele la joacă?</p>
               <p>GRAUR: Iaca cum. Se vede că le-am picat tronc la inimă și, pentru ca să nu-și scoată ochii de la mine, s-o prins între ele așa: care mi-a cădea la mînă, în gioc, pe-aceea s-o ieu de nevastă.</p>
               <p>SANDU: Așa?</p>
               <p>GRAUR: Așa.</p>
               <p>SANDU: Și tu vrei să te-nsori?</p>
               <p>GRAUR (rușinos): Cum nu, cucoane?… Așa copile curățele și mîndrulițe unde se mai găsesc!</p>
               <p>SANDU: Dar care din ele îți place ție mai mult?</p>
               <p>GRAUR: Apoi, dă!… Știu eu, cucoane?… Toate-mi sînt pe plac.</p>
               <p>SANDU (rîzînd): Auzi, hoțu!….Ei, bine; eu îți dau voie s-alegi pă care-i vrea tu.</p>
               <p>GRAUR: Oare?— Nu mă iei în rîs, cucoane?</p>
               <p>SANDU: Nu, nicidăcum. Tu seameni a fi fecior dă oameni.</p>
               <p>GRAUR: Dar, cucoane. Tată-meu îi vieri, și eu sînt ficior boieresc.</p>
               <p>SANDU: Ce le trebuie mai mult fetelor? (În parte.) Am să le dau o spaimă sănătoasă nebunelor alea.</p>
               <p>GRAUR (în parte): Cînd să mă-nsor c-o duducă, să mă fac și eu duducel… Valeu, mămulica me!… Ce-aș mai rîde!</p>
               <p>SANDU: Ei! te-ai hotărît?</p>
               <p>GRAUR: Hai, hai.</p>
               <p>SANDU: Prea bine. (Strigă.) Neculae!</p>
               <p>(Intră un lacheu.)</p>
               <p>GRAUR: Neculai!</p>
               <p>SANDU: Du-te dă cheamă preotul din sat și adună toți sătenii acilea-n grădină. (Lacheul iesă.)</p>
               <p>GRAUR (în parte): Se vede că nu-i glumă… Vra surdu să mă boierească cu tot dinadinsu. (Damele se ivesc în fund, primblîndu-se pintre copaci.)</p>
               <p>SANDU: Da oare unde-s fetele? (Zărindu-le.) A! iată-le. (Mergînd spre ele.) Ian veniți încoa, fetelor, că am să vă spun o veste mare.</p>
               <p>SCENA XVI[modifică]</p>
               <p>GRAUR, SANDU, SMĂRĂNDIȚA, TINCUȚA, FLORICA, DAMELE</p>
               <p>DAMELE (alergînd): Ce veste? ce veste?</p>
               <p>SANDU (în mijlocul lor): Mi-a mărturisit Graur că l-ați îndrăgit cu toatele.</p>
               <p>DAMELE: Noi?… Ha, ha, ha.</p>
               <p>SANDU: Dar, voi!… și că sînteți în stare să vă scoateți ochii pentru dînsul… Fiind însă că nu se poate să vă măritați toate cu el, am hotărît ca el s-aleagă dintre voi pă care i-a plăcea și s-o ia.</p>
               <p>SMĂRĂNDIȚA (încet): Glumești, moșule?</p>
               <p>SANDU (încet): Ba nici gîndesc… Ați vroit să vă țărăniți; ați mîncat la masă cu țăranii; v-ați jucat d-a baba-oarba cu țăranii… Nu vă rămîne decît să vă măritați cu țărani. Ș-așa-și am poruncit să vie preotul din sat ca să iacă chiar acum nunta.</p>
               <p>TINCUȚA (spărietă): Auzi, Smărăndițo?</p>
               <p>SMĂRĂNDIȚA: Aud, însă nu-mi vine-a crede… DAMELE (între ele, deoparte): Eu nu vreau să mă mărit cu Graur.</p>
               <p>SMĂRĂNDIȚA: Nici eu.</p>
               <p>GRAUR (în parte): Ian vezi-le cum se sfădesc de la mine!</p>
               <p>SANDU: Hai, Graure, alege din copile pă care ți-a veni la socoteală, și să-ți fie dă noroc. Eu îi dau zestre o păreche de juncani ș-o vacă.</p>
               <p>GRAUR (în parte): Pe care s-aleg oare?… Toate-mi sînt pe plac!… ș-apoi de-oi alege pe una, s-or măhni celelalte, mititelele!</p>
               <p>SANDU: Ei!… te hotărăști azi?… Spune, pă care fată. vreai? Iaca și satul vine ca să fie față la cununia ta.</p>
               <p>(Țăranii intră în scenă.)</p>
               <p>DAMELE (între ele, foarte îngrijite): Se trece cu gluma, moș Sandu. Mie-mi vine-a plînge. Asta nu-i de suferit.</p>
               <p>SANDU (în parte): Ian vezi-le cît sînt de spăriate!… Lasă, lasă! le-oi învăța eu să-și uite ighemoniconu boieresc. (Tare.) Dă, Graure, fii cu inimă, că fetele-s dă soi.</p>
               <p>GRAUR: Cred și eu, dar aș vra s-aleg și nu știu, că-s toate una mai dihai decît alta… Ian să le privesc și să le cercetez mai de-aproape. (Se apropie de dame și le privește cu de-a măruntul.)</p>
               <p>DAMELE (trăgîndu-se îndărăt): Să ne cerceteze!</p>
               <p>GRAUR: Nu vă temeți, fa, că doar n-am să vă mănînc.</p>
               <p>SANDU: Ei!… ți-ai pus ochiul pă vrouna?</p>
               <p>GRAUR (oftînd): Cu greu, cucoane… Dar știi ce?… eu oi zice o cimilitură, și care din ele a gîci-o mai întîi, aceea să fie a me. Te primești?</p>
               <p>SANDU: Întreabă-le pă ele dacă primesc.</p>
               <p>GRAUR: Vă primiți, fa?</p>
               <p>SMĂRĂNDIȚA (încet cătră dame): Am scăpat! (Lui Graur.) Primim.</p>
               <p>SANDU (cu mirare, în parte): Kirie eleisonl… ele primesc!</p>
               <p>GRAUR: Ei! dar ascultați și gîciți:</p>
               <p>„Două steluțe cu raze line</p>
               <p>Lăsat-a cerul plin de lumine</p>
               <p>Și pe-a ta frunte ele-au căzut…</p>
               <p>Gici, drăguliță, că le sărut.”</p>
               <p>(Vorbind.)</p>
               <p>Gîcit-ați ce-s steluțele cele două?</p>
               <p>DAMELE: Ba nu.</p>
               <p>FLORICA</p>
               <p>„Eu ți-oi răspunde precum tu vrei:</p>
               <p>Două steluțe sînt ochii mei.”</p>
               <p>DAMELE (cu bucurie): Bravo, Florico!… A gîcit Florica!… Ea sâ se mărite cu Graur.</p>
               <p>GRAUR: Mai stați, mai stați; nu vă grăbiți, că mai am o cimilitură.</p>
               <p>„O vezi închisă rumenă floare;</p>
               <p>Cum se deschide vezi lăcrimioare.</p>
               <p>În a ta față ea s-a născut…</p>
               <p>Gîci, drăguliță, că o sărut.”</p>
               <p>(Vorbind.)</p>
               <p>Gîcit-ați ce-i floarea cea rumănă?</p>
               <p>DAMELE: Ba nu, ba nu.</p>
               <p>FLORICA</p>
               <p>„Cimilitura nu-ți este grea:</p>
               <p>Rumena floare e gura mea!”</p>
               <p>GRAUR: Tocmai!… Tu ai gîcit, Florico, tu a me să fii de-acu. damele (între ele, cu bucurie): A! ne-a scăpat Florica.</p>
               <p>SMĂRĂNDIȚA: Dă vreme ce Florica are să aibă parte dă tine, Graure, noi cu toatele îi facem o zestre dă 200 dă galbeni.</p>
               <p>GRAUR (sărind în sns): Ura!… să trăiți!… ura!</p>
               <p>FLORICA: Coconiță, dă-mi voie să primesc numai pă jumătate din zestre, iar ceealaltă jumătate s-o dați în folosu săracilor,</p>
               <p>GRAUR (nebun): Ura!… să trăiască Florica!</p>
               <p>SANDU: Aferim, copila mea!… Fapta asta ți-a fi dă noroc; căci cine dă -la săraci e bun la Dumnezeu! (Cătră săteni.) Măi!…. ziceți lăutarilor să sune o horă, ca să jucăm cu toții la nunta Floricăi.</p>
               <p>TOȚI: Hora, hora!</p>
               <p>GRAUR: La gioc, voinicește, că eu voi cînta o horă de la Moldova.</p>
               <p>(Toți se prind în horă. Graur cîntă)</p>
               <p>I</p>
               <p>Hai în horă de-i juca,</p>
               <p>Lelițo, lelițo, fa!</p>
               <p>Că eu sufletul ți-oi da,</p>
               <p>Lelițo, lelițo, fa!</p>
               <p>Tu ești mîndră la privit,</p>
               <p>Lelițo, lelițo, fa!</p>
               <p>Eu, voinic, bun de iubit,</p>
               <p>Lelițo, lelițo, fa!</p>
               <p>II</p>
               <p>Lelițo de la munteni,</p>
               <p>Lelițo, lelițo, fa!</p>
               <p>Treci cole, la moldoveni,</p>
               <p>Lelițo, lelițo, fa!</p>
               <p>Să ne prindem soțiori,</p>
               <p>Lelițo, lelițo, fa!</p>
               <p>Și să fim ca doi bujori,</p>
               <p>Lelițo, lelițo, fa!</p>
               <p>Peară dracul dintre noi,</p>
               <p>Lelițo, lelițo, fa!</p>
               <p>Să fim una amîndoi,</p>
               <p>Lelițo, lelițo, fa!</p>
               <p>Tot un trup ș-un suflețel,</p>
               <p>Lelițo, lelițo, fa!</p>
               <p>Uniți ca Cinel-Cinel,</p>
               <p>Lelițo, lelițo, fa!</p>
               <p>(Cortina cade)</p>
            </div>
            <div type="div2">
               <head>Rusaliile</head>
               <subtitle>Vodevil într-un act</subtitle>
               <p rend="justify">
                  <hi rend="bold">PERSONAJELE</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=1">modifică</ref>]</p>
               <p rend="justify">Scena se petrece în Moldova, în satul lui Cremene, la anul 1860.</p>
               <p rend="justify">DOMNUL IONUS CALUSCUS, vechilul moșiei și profesorul școalei din sat</p>
               <p rend="justify">TACHI RĂZVRĂTESCU, subprefect</p>
               <p rend="justify">TOADER BUIMĂCILĂ, vornic de sat</p>
               <p rend="justify">SUZANA, nevasta lui Toader</p>
               <p rend="justify">VASILE VEVERIȚĂ, fruntaș</p>
               <p rend="justify">GHEORGHE A ȘAFTEI, țăran</p>
               <p rend="justify">UN JANDARM</p>
               <p rend="justify">CATRINA, ȚĂRANI,</p>
               <p rend="justify">ȚĂRANCE</p>
               <p rend="justify">Teatrul reprezintă piața satului. În stânga, casa lui Toader, cu ușă, fereastră și prispă pe scenă. În dreapta, zăplazul casei boierești, cu portiță. În mijlocul scenei, o fântână între copaci. În fund, crâșma; deasupra ușii este scris: Otel pentru nobili. Această crâșmă a fost zidită în anul mântuirii 1858 de boierul Paharnic Cremene.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=2">modifică</ref>]</p>
               <p rend="justify">SUZANA (torcând pe prispă)</p>
               <p rend="justify">Toarce, leleo, toarce, toarce</p>
               <p rend="justify">Pân’ ce badea s-a întoarce.</p>
               <p rend="justify">Vai! fuiorul mi l-am tors</p>
               <p rend="justify">Și bădica nu s-a-ntors!</p>
               <p rend="justify">Adică, ferească Dumnezeu pe-o femeie să se mărite cu vornicul satului, că nu mai are parte de bărbat! Iaca eu, de-o săptămână de când m-am cununat cu Toader Buimăcilă, care-i vornic aici în satul lui Cremene, trăiesc ca ș-o vădană; nu văd pe soțul meu cu zilele și cu nopțile!... (Oftează.) Sărmanu! a ajuns de clacă de când cu prefăcăturile aieste nouă.</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=3">modifică</ref>]</p>
               <p rend="bold">SUZANA, ȚĂRANCE (mergând la fântână cu cofe)</p>
               <p rend="justify">ȚĂRANCELE</p>
               <p rend="justify">La fântâna dintre flori</p>
               <p rend="justify">Fetele se duc în zori</p>
               <p rend="justify">Să-și umple cofițele,</p>
               <p rend="justify">Să-și scalde gurițele.</p>
               <p rend="justify">La puțul fărtatului</p>
               <p rend="justify">Merg babele satului,</p>
               <p rend="justify">Merg, sărind ca ielele,</p>
               <p rend="justify">Să-și scalde zbârcelile.</p>
               <p rend="justify">O ȚĂRANCĂ: Bună ziua, Catrină.</p>
               <p rend="justify">CATRINA: Mulțumim d-tale, lele Safto.</p>
               <p rend="justify">ÎNTÂIA Ce-ți mai face bărbatul?</p>
               <p rend="justify">CATRINA: A ieșit la boieresc cu noaptea-n cap.</p>
               <p rend="justify">ÎNTÂIA Adevărat oare să fie, lelică, c-o să se ridice boierescul?</p>
               <p rend="justify">CATRINA: Dumnezeu știe! dar, de-o bucată de vreme-ncoace, românii noștri s-o amețit de cap, parcă i-o umflat rusaliile.</p>
               <p rend="justify">ÎNTÂIA Mai știi păcatu? De câtva timp urlă câinii toată noaptea- n sat.</p>
               <p rend="justify">CATRINA: Or fi zărind vrun duh necurat pi-ntuneric.</p>
               <p rend="justify">TOATE (făcându-și cruce): Ferească sfântu!</p>
               <p rend="justify">CATRINA (apropiindu-se de Suzana): Fa, Suzană, de ce șezi așa dusă pe gânduri?</p>
               <p rend="justify">SUZANA: Duc dorul lui Toader, lele Catrino.</p>
               <p rend="justify">CATRINA: Vai de mine!... de-abia însurat ș-o și uitat cărărușa casei?</p>
               <p rend="justify">SUZANA: Apoi, de când poruncile aieste nouă care curg pe nică, pe ceas, nu mai are cap omu să-și mai vadă bordeiul. Când îi la subprefecătură, când la cășărie...</p>
               <p rend="justify">CATRINA: La cășărie?... la stână?</p>
               <p rend="justify">SUZANA: Ba nu, fa, la sameșu cel cu cășăria. Ia păcate!</p>
               <p rend="justify">CATRINA: Și tu rămâi cuc pe prispa casei.</p>
               <p rend="justify">SUZANA: Și torc pân’ ce nu mai văd bine; dar voi?</p>
               <p rend="justify">CATRINA: Noi? Nu mai înțelegem ce-o pățit oamenii noștri, că nu mai sunt ca mai-nainte veniți de-acasă. Spun lucruri de pe ceea lune. Mai ieri, bărbatu-meu era cu chef și se lăuda că mi-o cumpăra malote de covenție. Ce să fie aceea, Suzano?</p>
               <p rend="justify">SUZANA: Cică-i o materie țesută nu știu unde... în doi peri.</p>
               <p rend="italic">(Se aud chiote și lăutari în crâșmă.)</p>
               <p rend="justify">CATRINA: Ian auzi hoții de bărbați cum se veselesc făr’ de noi. Știți una, fa?</p>
               <p rend="justify">TOATE: Ce, lele Catrino?</p>
               <p rend="justify">CATRINA: Hai să ne-ntoarcem pe-acasă și să ne facem bolnave, ca să nu găsească ei de mâncat când s-or întoarce de la crâșmă.</p>
               <p rend="justify">O ȚĂRANCĂ: Dar dac-om păți vro șotie?</p>
               <p rend="justify">CATRINA: Șotie? să nu-i împingă păcatul, c-or da peste rusalii! Haide, haide.</p>
               <p rend="justify">ȚĂRANCELE (ieșind)</p>
               <p rend="justify">Ardă-i focul de bărbați!</p>
               <p rend="justify">Să-i lăsăm azi nemâncați.</p>
               <p rend="justify">De nimică nu ne pasă,</p>
               <p rend="justify">Că suntem stăpâne-n casă.</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=4">modifică</ref>]</p>
               <p rend="bold">SUZANA, TOADER</p>
               <p rend="justify">SUZANA: Haide, hai; parcă le văd cum or să mănânce păpara... Le-au intrat și lor gărgăuni în cap.</p>
               <p rend="italic">(Se pune iar pe prispă și toarce. Cântă:)</p>
               <p rend="justify">Toderică, Toderel,</p>
               <p rend="justify">Tare mult mi-e dor de el!</p>
               <p rend="justify">TOADER (ieșind din crâșmă, se oprește pe prag): Măi, ieșiți azi la boieresc, ori ba?... Ba?... faceți cum vreți. Să nu ziceți că nu v-am dat de știre. Voi îți împărți cu dracu ce-a fi de împărțit.</p>
               <p rend="justify">SUZANA: Toadere, Toadere.</p>
               <p rend="justify">TOADER (venind în scenă): Aud, Suzănică.</p>
               <p rend="justify">SUZANA: Da ce mai este?</p>
               <p rend="justify">TOADER: Apoi, ce să fie, dragă nevastă? Îi că, de când a venit pe moșie vechilul ist nou, cuconu Ion Gălușcă, dascălul satului; de când le vorbește sătenilor tot din carte și le spune că-s strănepoți de împărați, că se trag din Troian, țăranii au luat-o de bună... Dacă-i îndemni la lucru, îți răspund râzând că împărații nu lucrează.</p>
               <p rend="justify">SUZANA: Dar ce fac ca să-și hrănească copiii?</p>
               <p rend="justify">TOADER: Ș-apoi nu-i destul atâta. A mai venit și dnul Răzvrătescu, subprefectul, și le-a poruncit ca să nu mai asculte de nime decât numai de dânsul, ș-acum dacă strig în sat: Hai la culesul păpușoiului, mă!... ei îmi răspund: du-te dracului pomană, mă!</p>
               <p rend="justify">SUZANA: Carevrasăzică, satul ista-i bine numit satu lui Cremene?</p>
               <p rend="justify">TOADER: Bine; și eu vornic de haimana.</p>
               <p rend="justify">SUZANA: Mări, omule, ce nu te lepezi și tu de beleaua cea de vornicie, bat-o pârdalnicu!</p>
               <p rend="justify">TOADER: Cum nu m-aș lepăda de dânsa, ca de Satana, păcatele mele! dar apoi știi povestea țiganului cu ursul din pădure: Săriți, oameni buni, c-am prins ursu! — Adu-l încoace, țigane, dacă l-ai prins! — L-aș aduce, frățico, dar nu mă lasă din labe, dihania!</p>
               <p rend="justify">SUZANA (cu dragoste): Sărmanu bietu bărbățel!</p>
               <p rend="justify">TOADER: Că, zău, sunt de jelit! M-am buimăcit de istov de-o bucată de vreme. Nu-i zi lăsată de Dumnezău în care să nu cadă câte-o poruncă, când cu coroieriu, când cu teleaga dracului.</p>
               <p rend="justify">SUZANA: Care teleaga dracului?</p>
               <p rend="justify">TOADER: Cea pe sârmă, prin văzduh. Ș-apoi ce porunci! scrise în limba păsărească... numai cioarele să le-nțeleagă! Noroc de mine că mi le tălmăcește în românește domnul Ion Gălușcă, care-i dobă de carte.</p>
               <p rend="justify">SUZANA: Dar, parcă și el grăiește cam de peste deal.</p>
               <p rend="justify">TOADER: Apoi dă, ce să-i faci? A învățat carte la Brașov.</p>
               <p rend="justify">SUZANA: De-aceea vorbește brașovenește?</p>
               <p rend="justify">TOADER: Nu știu, că eu nu-l înțeleg. Dar să vezi, nevastă, altă belea! Mai deunăzi vine jăndaru c-o hârtie în care se poruncea să serbăm cu solenitate ziua onomastică a lui sfântu... nu știu care. Las’ că sosise porunca a treia zi după sărbătoare, d-apoi ne-am dus vro trei oameni a târg ca să cumpărăm solenitate și mastic... Mastic am găsit la băcălie, dar solenitate, mânca-o-ar cine-o iscodit-o! n-am putut găsi nici măcar la spițerie; ne-am pierdut numai ziua degeaba.</p>
               <p rend="justify">SUZANA: Și cum ați făcut?</p>
               <p rend="justify">TOADER: Am trimis masticu la isprăvnicie ca să-l ducă la Ieși.</p>
               <p rend="justify">SUZANA: Da bine, bărbate, din toate satele o cerut mastic?</p>
               <p rend="justify">TOADER: Din toate, pe cât am auzit.</p>
               <p rend="justify">SUZANA: Și oare ce-or să facă boierii cu-atâta mastic?</p>
               <p rend="justify">TOADER: Spunea vătavu de la Pepeleni c-au să prunduiască cu el soșelele cele nouă.</p>
               <p rend="justify">SUZANA: Pare c-a mai venit o hârtie și azi-dimineață?</p>
               <p rend="justify">TOADER: A vinit, da. Cică să ne-apucăm de durat o casă comunală. Dnu Gălușcă ne-a vorbit un ceas întreg de costituți... una, de covenți... una, fac două; de Patrie, de amoare...</p>
               <p rend="justify">SUZANA: Ce moare, bărbate?</p>
               <p rend="justify">TOADER: Poate că moare de curechi, fiindcă s-apropie postul.</p>
               <p rend="justify">SUZANA: Bine, dar, ce-are a face?...</p>
               <p rend="justify">TOADER: El o fi știind, că ne-a mai spus să fim de azi înainte cetățeni.</p>
               <p rend="justify">SUZANA: Cum, cetățeni? să vă-nchidă la cetate?</p>
               <p rend="justify">TOADER: Dracu să-i descurce! (Scapă jos condicele ce ține subsuoară.)</p>
               <p rend="justify">SUZANA: Da aieste ce sunt, Toadere?</p>
               <p rend="justify">TOADER: Condice de însemnat toți trecătorii prin sat; tabloane de gâște, rățe, pui de găină, ouă, toate! Cică-s potrocale de recesemință.</p>
               <p rend="justify">SUZANA: Elei! bărbate, leagă vornicia de gard, că eu nu mai am parte de tine și-ți duc dorul.</p>
               <p rend="justify">TOADER: D-apoi eu, nevăstuică dragă? Când ai ști cum mă trage inima la căsuța mea, lângă suflețelul meu ist drăgălaș, că mi-i și grijă să te tot las singură, Suzano.</p>
               <p rend="justify">SUZANA: De ce, Todirel?</p>
               <p rend="justify">TOADER: De ce? pentru că ești tinerică, mândrulică; ai vin-încoace.</p>
               <p rend="justify">SUZANA (îl împinge râzând): Iaca vorbă! nu cumva mi-i și teme acu?</p>
               <p rend="justify">TOADER: Ba, zău, nu-ți face cruce. Om sunt și eu și-mi ești drăguță, foc.</p>
               <p rend="justify">SUZANA</p>
               <p rend="justify">Așa să trăiești?</p>
               <p rend="justify">TOADER</p>
               <p rend="justify">Așa să trăiesc!</p>
               <p rend="justify">SUZANA</p>
               <p rend="justify">Că tu mă iubești?</p>
               <p rend="justify">TOADER</p>
               <p rend="justify">Că eu te iubesc!</p>
               <p rend="justify">SUZANA</p>
               <p rend="justify">Și, zău, nu glumești?</p>
               <p rend="justify">TOADER</p>
               <p rend="justify">Și, zău de glumesc!</p>
               <p rend="justify">SUZANA</p>
               <p rend="justify">Așa să trăiești?</p>
               <p rend="justify">TOADER</p>
               <p rend="justify">Așa să trăiesc!</p>
               <p rend="italic">(Împreună.)</p>
               <p rend="justify">SUZANA</p>
               <p rend="justify">Ah! ce dulce foc</p>
               <p rend="justify">În suflet simțesc!</p>
               <p rend="justify">Nu pot sta pe loc,</p>
               <p rend="justify">Așa să trăiesc!</p>
               <p rend="justify">TOADER</p>
               <p rend="justify">Ah! ce mare foc</p>
               <p rend="justify">În suflet simțesc!</p>
               <p rend="justify">Mă topesc pe loc,</p>
               <p rend="justify">Așa să trăiesc!</p>
               <p rend="justify">TOADER (căutând împrejur): Suzano...</p>
               <p rend="justify">SUZANA: Ce-i, bărbățele?</p>
               <p rend="justify">TOADER: Nu mă-i lăsa să mă-nfrupt c-o sărutare?</p>
               <p rend="justify">SUZANA: Ba te-oi lăsa, Toderică, că doar nu suntem în post.</p>
               <p rend="justify">TOADER (ștergându-și buzele): Drăgulița mea... (Când voiește s-o sărute, intră jandarmul.)</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=5">modifică</ref>]</p>
               <p rend="bold">TOADER, SUZANA, JANDARMUL (intră prin fund, în dreapta)</p>
               <p rend="justify">JANDARMUL: Bade Toadere!</p>
               <p rend="justify">TOADER: Tronc!... Ce-i, jăndarule?</p>
               <p rend="justify">JANDARMUL: O hârtie de la subprefectură. Nați-o. (Iese.)</p>
               <p rend="justify">TOADER: Iar o buleandră de hârtie? Măi, măi, măi! N-are chip cineva să-și sărute nevasta. Să vedem ce mai scrie?</p>
               <p rend="justify">SUZANA: Da tu știi să citești, Toderică?</p>
               <p rend="justify">TOADER: Ba cât hăciu. Mă duc la domnul Gălușcă să mi-o tălmă- cească.</p>
               <p rend="justify">SUZANA: Stai pe loc, că iată-l!</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=6">modifică</ref>]</p>
               <p rend="bold">TOADER, SUZANA, GALUSCUS</p>
               <p rend="italic">(iese din casa boierească citind o gazetă)</p>
               <p rend="justify">GALUSCUS: Admirabil! Redaptorul acestui ziar a bine meritat de la patrie! El critică tot, fie bun, fie rău... Admirabil!</p>
               <p rend="justify">TOADER: Domnule Gălușcă!</p>
               <p rend="justify">GALUSCUS: Pe mine me chemi, Teodore?</p>
               <p rend="justify">TOADER: Așa, domnule Gălușcă. Te-aș ruga...</p>
               <p rend="justify">GALUSCUS: Faci eroare, amice. Eu me numesc din străbuni Galuscus, nu Gălușcă. Sunt roman din Dacia Transcarpatină și me cobor dintr-un general roman ce a ținut resbel cu Gaulia pe timpul lui Cezar, din care motiv el a fost supranumit Galuscus de Senatul Romei. În consecință, binevoiește, amice, a nu me porecli Gălușcă, mai cu seamă că nu pot suferi găluscele... nu-mi priesc.</p>
               <p rend="justify">TOADER: Fie ș-așa, cucoane Gălușcă.</p>
               <p rend="justify">GALUSCUS: Iar cucoane? V-am spus la toți aice, de când me aflu ca profesor în sat, se nu-mi mai ziceți cucoane, pentru că astăzi nu mai esist boierii, nu mai sunt boieri. Zi-mi frate Caluscus, fiindcă toți romanii sunt frați.</p>
               <p rend="justify">TOADER: Ți-aș zice frate, cucoane, d-apoi nu-i obiceiu de astfel pe la noi. Numai călugării își zic frați.</p>
               <p rend="justify">GALUSCUS: Bine; dacă uzul nu iartă, zi-mi domnule. Acest cuvânt e latin, și ascendinții nostri, precum scii, Teodore, erau de viță latină. Strămoșul meu, generalul Galuscus, care era ver primare cu Trifonius Petringelus și cu nu mai puțin celebrul roman Bostanus Coptus, ce se rudea cu oficiliatul și mult sapientul Cartofilus Cesarus Craescus...</p>
               <p rend="justify">TOADER: Ian las’, domnule, cartofele și bostanii deoparte și m-ascultă...</p>
               <p rend="justify">GALUSCUS: Fie. Acum că ți-am dat esplicăciunile necesarii, spune, ce voiesci?</p>
               <p rend="justify">TOADER: Te-aș ruga, dacă nu ți-ar fi cu supărare, să-mi citești porunca asta de la subprefecătură.</p>
               <p rend="justify">GALUSCUS: Ai primit iar vrun ordin?</p>
               <p rend="justify">TOADER: Ba nu, o poruncă.</p>
               <p rend="justify">GALUSCUS: Cum ai zis? O poruncă? Rău pronunți, frate; debe se zici uă poruncă.</p>
               <p rend="justify">SUZANA: E trăsnit cu leuca, pe legea mea! ha, ha, ha!</p>
               <p rend="justify">GALUSCUS: Cine râde? O femeie?</p>
               <p rend="justify">SUZANA: Ba nu, domnule, uă femeie.</p>
               <p rend="justify">GALUSCUS (zâmbind): A! bela Suzană?... Doamna mea, primesce asigurăciunea înaltei mele considerăciuni cu care am onoare a fi a domniei-voastre devotat serb.</p>
               <p rend="justify">SUZANA (în parte): Ian auzi-l acu, cică vre să fie cerb. (Râde și se așează torcând pe prispă.)</p>
               <p rend="justify">TOADER: Nu te potrivi, domnule, și citește-mi porunca; poate că-i grabnică.</p>
               <p rend="justify">GALUSCUS: Consimt cu plăcere. Adă. (Ia hârtia și citește deoparte:) “Se ordonă vornicului din satul lui Cremene, ca îndată să scoată toți sătenii și să-i pornească la căratul lemnului necesariu pentru casa de arest ce este a se dura în acest sat. Orice lucru ar avea de făcut locuitorii, fie a lor, fie a proprietarului, îl vor părăsi pe loc, pentru ca să grăbească căratul materialului menționat. Subsemnat Răzvră- tescu, subprefect.” (În parte.) Acest ordin e arbitrar! e uă mesură despotică, uă... uă... uă idee monstruoasă!... Tocmai acum când e timpul de strâns pâinea de pe câmp, se o lase ca se putrezească, pentru ce? pentru construirea unei temniți!... O! înțeleg; asta provine din inimici- țiunea lui Răzvrătescu. El vrea se me ruineze, fiindcă opiniunele noastre politice sunt contrarii. Ce este de făcut?...</p>
               <p rend="italic">(Stă pe gânduri.)</p>
               <p rend="justify">TOADER: Ai citit hârtia, cucoane Gălușcă?... Ce năzbutii mai cuprinde?</p>
               <p rend="justify">GALUSCUS (în parte, cu veselie): O! ce idee! (Tare.) Frate Teodore, subprefectura ordonă ca fără nici o întârziere se iasă tot satul pentru ca se-mi culeagă pâinea de pe câmp.</p>
               <p rend="justify">TOADER: Oare? Dacă-i așa, cucoane, grăiește d-ta cu românii, că eu degeaba m-am cercat să-i scot azi la lucrul boierescului.</p>
               <p rend="justify">GALUSCUS: Unde sunt frații romani?</p>
               <p rend="justify">TOADER: Fac cislă colea-n crâșmă.</p>
               <p rend="justify">GALUSCUS: Învită-i se vie aice ca se parlamentăm împreună.</p>
               <p rend="justify">TOADER: Îndată, cucoane Gălușcă. (Se duce în crâșmă.)</p>
               <p rend="justify">GALUSCUS (în parte): L-oi învăța eu pe Răzvrătescu, să scrie vornicului cu litere latine.</p>
               <p rend="italic">(Suzana cântă încet.)</p>
               <p rend="justify">GALUSCUS (o întrerupe): Suzano, belă Suzană...</p>
               <p rend="justify">SUZANA: Aud, domnule Gălușcă.</p>
               <p rend="justify">GALUSCUS: Ce faci acolo singurică?</p>
               <p rend="justify">SUZANA: Torc.</p>
               <p rend="justify">GALUSCUS: Torci?... Felice e fuiorul ce-l atingi cu degetele și cu buzele! (Oftând.) Căci nu sunt eu în locul lui!</p>
               <p rend="justify">SUZANA: Ai vrea să te torc?</p>
               <p rend="justify">GALUSCUS: Aș!...</p>
               <p rend="justify">SUZANA: Nu se poate.</p>
               <p rend="justify">GALUSCUS: De ce?</p>
               <p rend="justify">SUZANA: Ești prea nescărmănat.</p>
               <p rend="justify">GALUSCUS: Ah! Suzană.</p>
               <p rend="justify">SUZANA (imitându-l): Ah! Gălușcă.</p>
               <p rend="justify">GALUSCUS: De ce nu vrei se citesci în anima mea? De ce nu vrei se me capisci?</p>
               <p rend="justify">SUZANA: Eu?... ba să te piște rusaliile mai bine, da nu eu.</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=7">modifică</ref>]</p>
               <p rend="bold">GALUSCUS, SUZANA, TOADER, </p>
               <p rend="justify">ȚĂRANII (ieșind din crâșmă)</p>
               <p rend="justify">TOADER: Veniți încoace, că vă cheamă vechilul moșiei.</p>
               <p rend="justify">ȚĂRANII</p>
               <p rend="justify">Domnul Gălușcă acum ne cheamă;</p>
               <p rend="justify">Haideți cu toții, hai, fără teamă</p>
               <p rend="justify">Să-i vedem fața cea pricopsită,</p>
               <p rend="justify">S-auzim vorba-i cea procopsită.</p>
               <p rend="justify">GALUSCUS: Bine-ați venit, fraților! Ve salut, salve!</p>
               <p rend="justify">ȚĂRANII: Bine-am găsit, cucoane.</p>
               <p rend="justify">GALUSCUS: Ve invit se-mi pretați toată atențiunea.</p>
               <p rend="justify">VEVERIȚĂ: Ce să facem, cucoane?</p>
               <p rend="justify">GALUSCUS: V-am luminat de demult asupra sorgintei voastre, sunteți romani, strănepoți a imperatului Traian, anticii dominatori a lumei! Așa este?</p>
               <p rend="justify">ȚĂRANII: O fi, cucoane.</p>
               <p rend="justify">GALUSCUS: În consecință, ve indemn, conform cu ordinul acesta de la subprefectură, se alergați la câmp pentru ca să-mi culegeți popușoiul. Dixi!</p>
               <p rend="justify">VEVERIȚA: Bucuros am merge, cucoane, dar nu ne dă mâna.</p>
               <p rend="justify">GALUSCUS: Și pentru care motiv, frate Veveriță?</p>
               <p rend="justify">VEVERIȚĂ: Ne temem de rusalii.</p>
               <p rend="justify">GALUSCUS: Rusalii!... sunt rusalii pe moșie?</p>
               <p rend="justify">VEVERIȚĂ: Sunt, sunt, ardă-le focul! Mai alaltaieri ele au furat boii lui Terinte prisăcariu, și chiar astă-noapte le-a zărit Gheorghe a Saftei, trierând satu. Așa-i, Gheorghe?</p>
               <p rend="justify">GHEORGHE: Așa, cumătre Vasile. Erau numai două în catrință și se furișau pe sub zăplazul curții boierești.</p>
               <p rend="justify">GALUSCUS (pe gânduri): Rusalii! Aceasta e un ce grav! uă... uă... uă... calamitate publică! Vechii romani, ascendinții nostri, pre cât îmi aduc aminte din istorie, se apărau de dânsele cu chipul întrebuințat de zeul Vulcan când a voit se prindă pe Venus cu Apolon în flagrante delictum, adică cu mreje. (Tare.) Fraților romani! cunoașteți voi pe Venus și Apolon?</p>
               <p rend="justify">VEVERIȚĂ: Ba nu, cucoane. N-au venit niciodată pe-aici prin sat.</p>
               <p rend="justify">GALUSCUS: Serman popul!... cum a uitat tradițiunele antice!... Fraților romani! strămoșii nostri prindeau rusaliile cu nevodul și apoi le înecau într-o baltă. Astfel debe se facem și noi. Luați un nevod și o pușcă cu voi și mergeți la lucru; iar dacă le veți zări cumva, zvâr și poc!... m-ați înțeles?</p>
               <p rend="justify">VEVERIȚĂ: Înțeles, cucoane. Hai, măi!</p>
               <p rend="justify">ȚĂRANII: Hai!</p>
               <p rend="justify">GALUSCUS: Dar căutați bine, fraților romani, se nu lăsați păpușoii in strujeni!</p>
               <p rend="justify">VEVERIȚĂ: Ferească sfântul! Hai, fraților romani!</p>
               <p rend="justify">ȚĂRANII (mergând spre crâșmă)</p>
               <p rend="justify">Hai ca strămoșii, cu vitejie,</p>
               <p rend="justify">Să stăm la pândă colo-n câmpie,</p>
               <p rend="justify">C-un năvod mare și cu o pușcă,</p>
               <p rend="justify">Precum ne-nvață dnul Gălușcă.</p>
               <p rend="justify">SUZANA: Toadere, încotro apucă frații romani?</p>
               <p rend="justify">TOADER (la țărani): Ei, măi! încotro, încotro? Acolo-i lanul de păpușoi?</p>
               <p rend="justify">VEVERIȚĂ (pe prag): Mergem să cătăm năvodul.</p>
               <p rend="italic">(Țăranii intră râzând în crâșmă.)</p>
               <p rend="justify">GALUSCUS (deschide jurnalul și se adâncește în citire): Ce stil! ce espresiuni energice! ce logică invincibile! admirabil ziar! admirabil redaptor! Cine-i subsemnat? (Caută la sfârșitul foaiei.) Clevetici! îl ghicisem de la început. (Citește:) “Douăzeci și patru de ore au trecut de când s-a format noul Cabinet, și încă nu vedem inovate și aplicate reformele promise de programa sa! Conchidem dar că și acest minister a pus sub salte promisiunile sale! Încă o ilusiune pierdută! Sermană Patrie! infelice Națiune! etc.” (Vorbit.) Sublim! Iaca accente patriotice!... În trei rânduri de tipar numai o singură greșeală de ortografie. Redaptorul a scris națiune în loc de năciune. Păcat! (Citește.)</p>
               <p rend="justify">TOADER (venind lângă Suzana): Suzană...</p>
               <p rend="justify">SUZANA: Aud, bărbate.</p>
               <p rend="justify">TOADER: Nu ne vede nime acu. Țăranii au intrat în crâșmă, dnul Gălușcă s-a îngropat în hărtia cea mânjită cu cerneală... Nu mă-i lăsa să mă-nfrupt c-o sărutare?</p>
               <p rend="justify">SUZANA: Bucuros, Toderică. (Întinzând obrazul.) Na, înfruptă-te degrabă!</p>
               <p rend="justify">TOADER (ștergându-și buzele): Iaca... (Când voiește s-o sărute, intră jandarmul.)</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=8">modifică</ref>]</p>
               <p rend="bold">GALUSCUS, TOADER, SUZANA, JANDARMUL</p>
               <p rend="justify">JANDARMUL: Bade Toadere!</p>
               <p rend="justify">TOADER (supărat): Iar! mânca-l-ar cioarele de jăndar!</p>
               <p rend="justify">JANDARMUL: Bade Toadere!</p>
               <p rend="justify">TOADER: Ce este, măi hemesitule?</p>
               <p rend="justify">JANDARMUL: Te cheamă dnul subprefect ca să-i aduci banii birului.</p>
               <p rend="justify">TOADER: Ce să-i duc?... n-am putut strânge încă nimica. Deabia ieri mi-a venit porunca ca să scot de la săteni două șferturi și banii șoselei, colac peste pupăză!... N-am ce-i duce.</p>
               <p rend="justify">SUZANA: Nu te supăra pe bietul jăndar, Toderică, că el nu-i vinovat, sărmanul!</p>
               <p rend="justify">TOADER: Cum nu m-oi mânia, dacă tot mă stingherește!</p>
               <p rend="justify">SUZANA: Mai bine du-te de te tălmăcește cu subprefectul.</p>
               <p rend="justify">TOADER: Fie, mă duc; dar vin îndată îndărăt ca să nu rămân toată ziulica ne-nfruptat...</p>
               <p rend="justify">SUZANA: Ha, ha, ha, că poznaș mai ești, bărbate!</p>
               <p rend="italic">(Toader iese, alergând împreună cu jandarmul.)</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=9">modifică</ref>]</p>
               <p rend="bold">GALUSCUS, SUZANA și, mai pe urmă, TOADER</p>
               <p rend="justify">GALUSCUS (tresărind): Cine ride? Iar Suzana?... Ce belă e!... ce pudoare în fața ei!... Suzano, nu te duce încă, că am se-ți spun un ce misterios.</p>
               <p rend="justify">SUZANA: Ce lucru să fie oare?</p>
               <p rend="justify">GALUSCUS: Ascultă.</p>
               <p rend="justify">Suzană, ești belă, ești chiar florelinte,</p>
               <p rend="justify">Ș-a tale belețe mă scoate din minte!</p>
               <p rend="justify">Ești belă! și chipu-ți treptat se belesce,</p>
               <p rend="justify">Și anima-mi, belo, amând vestezesce!</p>
               <p rend="justify">Te am cu pășiune, te am cu ardoare</p>
               <p rend="justify">Ș-amoarea-mi vibrează lâng-a ta pudoare,</p>
               <p rend="justify">Te am, și de-acuma viața mea toată</p>
               <p rend="justify">Va fi pentru tine oficiolată!</p>
               <p rend="justify">SUZANA: Nu te-nțeleg, domnule, ce vrei să-mi spui... Tot zici că m-ai... tot pomenești de pășune, de flori de linte, de moare, de putoare... Ce limbă grăiești, că parcă se bat calicii în gura d-tale?</p>
               <p rend="justify">GALUSCUS: Ah! nu m-ai cumprins?</p>
               <p rend="justify">SUZANA: Nici te-am prins, nici te-am înțeles, că doar n-am învățat tătărește.</p>
               <p rend="justify">GALUSCUS: Cum?... Suzană, n-ai priceput că deja un incendiu volcanic arde în anima mea?</p>
               <p rend="justify">SUZANA (în parte): Așteaptă, mangositule!... păsărește vrei? (Tare.) Stivini, ivini, căvănă, evene, stivini, nevene, buvunu, nuvunu?</p>
               <p rend="justify">GALUSCUS (cu mirare): Buvunu, nuvunu? Ce jerg e acesta? În van îmi tortur inteligința ca să capisc buvunu, nuvunu. Aceste sclămăciuni nu aparțân idiomului năciunei noastre. În consecință mă găsesc în pusăciune a nu le putea da o interpretăciune rățională.</p>
               <p rend="justify">SUZANA (în parte): N-o înțeles?... Să-i vorbesc în limba lui. (Tare.) Baciune, tăciune, teciune, pârciune, dalciune, niciune, cuciune, naiciune, minciune, teciune... Ai priceput acum?</p>
               <p rend="justify">GALUSCUS (cu mulțumire): Acu mai vii de-acasă, dar n-am priceput nici acum bine de tot, căci vorbesci prea iute.</p>
               <p rend="justify">SUZANA: Ha, ha, ha, greu ai mai fost de cap!... Ian ascultă, domnule Gălușcă, dacă vrei să vorbești românește ca să te înțeleagă românii, bine; iar de nu, du-te, omule, de unde-ai venit, că nu ți se trec brașoavele pe la noi.</p>
               <p rend="justify">GALUSCUS: Ei apoi, Suzano, de vreme ce mă condamni să-ți vorbesc în limba vulgară a părinților mei, îți spun curat, pe șleah, că-mi ești drăguță și că mă usuc de dorul tău.</p>
               <p rend="justify">SUZANA (în parte): Iaca, iaca! s-a aprins tăciunele.</p>
               <p rend="italic">(Toader se arată în fund.)</p>
               <p rend="justify">TOADER (în parte): Oare ce pune la cale Suzana cu dnul Gălușcă?</p>
               <p rend="justify">GALUSCUS: Suzano, răspunde-mi și tu pe șleah, vrei să te dai în dragoste cu mine?</p>
               <p rend="justify">TOADER (în parte): Auzi Gălușca dracului?</p>
               <p rend="justify">SUZANA (în parte): Îmi vine să i-o joc bună stropșitului.</p>
               <p rend="justify">GALUSCUS: De primești, ai dat peste noroc!... Nu-ți pomenesc de onoarea ce ar fi pentru tine ca să fii în relăciune cu un om învățat cum sunt eu!... Ești femeie pricepută ș-o înțelegi; dar apoi, gândesce, Suzano, că pusăciunea mea de plenipotinte mă face destul de potinte, ca să fiu de mare folos sau de mare pagubă prostului cel de Toader, bărbatul tău...</p>
               <p rend="justify">TOADER (în parte, furios): Prost!... ghidi, sparge casă!</p>
               <p rend="justify">GALUSCUS: La ce te hotărăști, Suzănică?... Răspunde fără sfială, nici rușine, draga mea, căci pudoarea nu-i inimică amoarei.</p>
               <p rend="justify">SUZANA: Apoi dă, domnule... știu eu ce să fac?</p>
               <p rend="justify">GALUSCUS: Să te-nvăț eu. Când a înnopta, oi găsi o treabă lui Toader ca să-l depărtez, și-n lipsa lui, oi veni pe furiș la tine. Vrei?</p>
               <p rend="justify">TOADER (în parte): O! îmi vine să-l toropesc.</p>
               <p rend="justify">GALUSCUS: Să vin pe furiș, Suzano? Sclamă, dragă, sclamă că vrei să vin. Nu-ți etufa simțiciunea.</p>
               <p rend="justify">SUZANA: Dar dacă te-a vedea cineva?</p>
               <p rend="justify">GALUSCUS: Asta-i uă considerăciune gravă!... Cum să facem dar?</p>
               <p rend="justify">SUZANA: Știi una? Aștept să vină soră-mea mai într-amurg. Îmbracă-te-n haine femeiești, și dacă te-a și zări cineva, a crede că-i Ileana.</p>
               <p rend="justify">GALUSCUS: Perfect! Sublim! Suzano, am să mă prefac în zină, în Venus.</p>
               <p rend="justify">TOADER (în parte): Așa vă-i tocmala? (Vine în scenă.) Domnule Gălușcă...</p>
               <p rend="justify">GALUSCUS (tresărind): Ha?... Teodor?... Ce voiești, amice?</p>
               <p rend="justify">TOADER: Ce vreau?... Vreau să-ți spun verde-n ochi...</p>
               <p rend="justify">SUZANA (încet, lui Toader): Stăpânește-ți gura, Toderică.</p>
               <p rend="justify">GALUSCUS: Aștept, vornice, să-mi spui verde-n ochi... Ce?</p>
               <p rend="justify">SUZANA (pișcând pe Toader): Taci, bărbate.</p>
               <p rend="justify">TOADER: Că... că te-așteaptă subprefectul.</p>
               <p rend="justify">GALUSCUS (în parte): O cam sfeclisem! (Tare.) Mă așteaptă dnul Răzvrătescu? Bine, mă duc să-l găsesc. Suzano, nu uita ce te-am rugat... Adio, salve! (Iese prin fund.)</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=10">modifică</ref>]</p>
               <p rend="bold">TOADER, SUZANA</p>
               <p rend="justify">TOADER: Dar de aste mi-ai fost, lele Suzană?</p>
               <p rend="justify">SUZANA: De care, bădică?</p>
               <p rend="justify">TOADER: Vrei să-mi pui flori după urechi cu sfrijitul cel de Gălușcă?</p>
               <p rend="justify">SUZANA (râzând): Cum ai aflat-o, bărbățele?</p>
               <p rend="justify">TOADER: Ș-încă râzi, muiere nerușinată!... Râzi, și nu-i nici o săptămână de când te-am luat! (Începe a plânge.) Ce păcate-am avut să mă-nsor!... De unde eram om teafăr, s-ajung de batjocura satului!... Alei, Suzano, mi-aș fi pus capu-n foc că tu nu ești ca altele.</p>
               <p rend="justify">SUZANA: Nu fii copil, omule. Ce, Doamne, iartă-mă! te scâncești numai pentru-atâta?</p>
               <p rend="justify">TOADER (bocindu-se): Auzi, atâta?... Da ce-mi trebuie mai mult?</p>
               <p rend="justify">SUZANA: Liniștește-te, dragă, c-a fost numai o glumă.</p>
               <p rend="justify">TOADER: Glumă?... să-l înveți chiar tu pe Gălușcă ca să se-mbrace femeiește, pentru ca să vie la tine!...</p>
               <p rend="justify">SUZANA: Dacă, doar n-am orbul găinilor, ca să mă-ndrăgesc de-un șoldan ca dânsul. Am vrut numai să-mi bat joc de el.</p>
               <p rend="justify">TOADER: Ian, las, parcă n-am văzut eu, n-am auzit eu...</p>
               <p rend="justify">SUZANA: Nu crede ce vezi cu ochii, bărbate; crede ce-ți spun eu.</p>
               <p rend="justify">Bărbate, bărbate,</p>
               <p rend="justify">Nu crede ce vezi,</p>
               <p rend="justify">Închide-ți tu ochii</p>
               <p rend="justify">Ș-orbește mă crezi.</p>
               <p rend="justify">De-auzi vorbe rele</p>
               <p rend="justify">Tu, surd să te faci.</p>
               <p rend="justify">Astupă-ți urechea,</p>
               <p rend="justify">Te culcă și taci.</p>
               <p rend="justify">TOADER: Să tac, să tac când știu că vechilul umblă după tine ca lupul după oaie.</p>
               <p rend="justify">SUZANA: Lasă-l să umble și, dacă ești om, ia-l la hăituit când s-o primbla noaptea prin sat.</p>
               <p rend="justify">TOADER: Iaca! bine zici, nevastă. (Râde.) Ha, ha, ha, că mare pricepută ești!</p>
               <p rend="justify">SUZANA: Vezi?... și tu mă credeai o rea.</p>
               <p rend="justify">TOADER: Iartă-mă, Suzană dragă, că de-acum mă jur să fiu orb și surd. Mă ierți, puiculiță?</p>
               <p rend="justify">SUZANA: Te iert, bărbățele.</p>
               <p rend="justify">TOADER: Și... îmi dai voie să ma-nfrupt c-un sărutat?</p>
               <p rend="justify">SUZANA: Ba și cu două, Toderică.</p>
               <p rend="justify">TOADER: Găinușa badei. (Când voiește s-o sărute, intră jandarmul.)</p>
               <p rend="justify">
                  <hi rend="bold">SCENA X</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=11">modifică</ref>]</p>
               <p rend="bold">TOADER, SUZANA, JANDARMUL</p>
               <p rend="justify">JANDARMUL: Bade Toadere!</p>
               <p rend="justify">TOADER (furios): Bată-l pârdalnicul de jăndar!... parc-o face întradins.</p>
               <p rend="justify">JANDARMUL: Bade Toadere...</p>
               <p rend="justify">TOADER: Ce este, măi?</p>
               <p rend="justify">JANDARMUL: A poruncit subprefectul s-aduni toți sătenii aici în piață, că are să le grăiască! (Iese.)</p>
               <p rend="justify">TOADER: Bine. (Suzanei.) Dă degrabă, Suzano, pân’ ce nu mai vine cineva. (Voiește s-o sărute.)</p>
               <p rend="justify">JANDARMUL (întorcându-se): Bade Toadere, aleargă iute, că iaca vine subprefectul. (Iese.)</p>
               <p rend="justify">TOADER: Of! mă duc, că văd că n-oi să am parte azi de înfruptat.</p>
               <p rend="italic">(Intră în crâșmă.)</p>
               <p rend="justify">SUZANA (singură): Bietul Toader! mare frică i-a fost de șotie! Bine c-o știu. (Intră în casă.)</p>
               <p rend="justify">
                  <hi rend="bold">SCENA XI</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=12">modifică</ref>]</p>
               <p rend="bold">GALUSCUS, RĂZVRĂTESCU (intră prin fund certându-se)</p>
               <p rend="justify">GALUSCUS: Ba n-oi plăti.</p>
               <p rend="justify">RĂZVRĂTESCU: Ba-i plăti.</p>
               <p rend="justify">GALUSCUS: Ba n-oi plăti, domnule subprefect, că ar fi o vexăciune intolerabilă.</p>
               <p rend="justify">RĂZVRĂTESCU: Domnule, ia-ți măsurile cum vorbești!... Cum îndrăznești a numi vexațiune, după limba d-tale, o lege votată de Cameră?... D-ta, care citești toată ziua gazete, trebuie să fii negreșit informat că toți proprietarii au să plătească statului câte 5 la sută din venitul lor; prin urmare împotrivirea d-tale o considerez ca o opoziție guvernului.</p>
               <p rend="justify">GALUSCUS: Ba, mă iartă, nu fac opusăciune; însă eu nu-s proprietarul acestei moșii; sunt numai vechil, după limbajul d-tale, și legea specifică clar că proprietarul debue să plătească contribuciunea fonciară. În consecință, salve!</p>
               <p rend="justify">RĂZVRĂTESCU: Așa?... te împotrivești poruncilor mele?</p>
               <p rend="justify">GALUSCUS: Nici vreau să te bag în seamă.</p>
               <p rend="justify">RĂZVRĂTESCU: Nu?... se vede că nu știi cine sunt și ce pot eu?...</p>
               <p rend="justify">GALUSCUS: D-ta?... ești domnul Răzvrătescu; atâta tot și lada-n pod.</p>
               <p rend="justify">RĂZVRĂTESCU: Sunt subprefect, domnul meu!... adică a 57-ea parte din guvern!</p>
               <p rend="justify">Sunt subprefect de un ocol,</p>
               <p rend="justify">Și-n țara mea joc mare rol!</p>
               <p rend="justify">Eu cercetez, eu hotărăsc,</p>
               <p rend="justify">Judec, condamn și împlinesc.</p>
               <p rend="justify">De mine toți se tem aici,</p>
               <p rend="justify">Că-s mare peste cei mai mici.</p>
               <p rend="justify">Sunt subprefect, sunt subprefect,</p>
               <p rend="justify">Ș-aici produc grozav efect!</p>
               <p rend="justify">Prefectul meu stă nevăzut,</p>
               <p rend="justify">De ținutași necunoscut.</p>
               <p rend="justify">El în oraș șede pe loc</p>
               <p rend="justify">Vara-n grădini, iarna la foc.</p>
               <p rend="justify">Dar, crișul eu! toți mă râvnesc,</p>
               <p rend="justify">Și ca de-un drac toți se feresc,</p>
               <p rend="justify">Că-s subprefect de un ocol,</p>
               <p rend="justify">Și-n țara mea joc mare rol!</p>
               <p rend="justify">GALUSCUS (în parte): Infelice țară!</p>
               <p rend="justify">RĂZVRĂTESCU: M-ai auzit, domnule?... prin urmare îți poruncesc, în numele Convenției, să te supui îndată la plata contribuției, căci la dimprotivă, te voi împlini cu execuție.</p>
               <p rend="justify">GALUSCUS (speriat): Cu execuciune?</p>
               <p rend="justify">RĂZVRĂTESCU: Dar; îți trântesc jandarmi în casă, așa încât să nu fii liber nici să dormi.</p>
               <p rend="justify">GALUSCUS: Ce-aud? ma asta-i uă... uă... uă inquisiciune!</p>
               <p rend="justify">RĂZVRĂTESCU: Nici să mănânci.</p>
               <p rend="justify">GALUSCUS (furios): Ești un Neron!</p>
               <p rend="justify">RĂZVRĂTESCU: Nici să ieși din casă.</p>
               <p rend="justify">GALUSCUS (exasperat): Ești un Caligul!... Vrei să-mi ataci libertatea individuală?</p>
               <p rend="justify">RĂZVRĂTESCU: Plătește.</p>
               <p rend="justify">GALUSCUS: Să-mi violezi domiciliul?</p>
               <p rend="justify">RĂZVRĂTESCU: Plătește.</p>
               <p rend="justify">GALUSCUS: Ești un Caracal!... Mă duc să-ți aduc banii, dar să știi c-am să dau peticiune ministeriului.</p>
               <p rend="justify">RĂZVRĂTESCU: Plătește, și dă peticiuni chiar dracului.</p>
               <p rend="justify">GALUSCUS (intră în casa boierească, strigând): O! abominăciune! violăciune! execrăciune!</p>
               <p rend="justify">RĂZVRĂTESCU (singur): Strigă tu la crăciuni cât ți-a ținea gura, pedantule, că nu te slăbesc.</p>
               <p rend="justify">
                  <hi rend="bold">SCENA XII</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=13">modifică</ref>]</p>
               <p rend="bold">RĂZVRĂTESCU, TOADER, ȚĂRANII (ieșind din crâșmă), mai pe urmă GALUSCUS</p>
               <p rend="justify">TOADER: Da haide, măi, azi, c-așteaptă subprefectul.</p>
               <p rend="justify">VEVERIȚĂ: Iaca venim, venim; mai încet, vornice, că nu dau tătarii.</p>
               <p rend="justify">RĂZVRĂTESCU: Ha, ha! Iaca și sătenii; am să-i dăscălesc, după cum am citit în gazetă. (Tare.) Oameni buni!... v-ați adunat cu toții?</p>
               <p rend="justify">VEVERIȚĂ: Ne-am strâns, cucoane; am lăsat lucrul ș-am alergat la chemarea vornicului.</p>
               <p rend="justify">RĂZVRĂTESCU: Bine... Vornice!</p>
               <p rend="justify">TOADER: Aud, cucoane.</p>
               <p rend="justify">RĂZVRĂTESCU: Ai mai strâns ceva din banii birului?</p>
               <p rend="justify">TOADER: Te miri ce și mai nimică, vorba ceea, că oamenii îs lipiți pământului.</p>
               <p rend="justify">VEVERIȚĂ: Așa, așa, săracii de noi!... lipiți pământului!</p>
               <p rend="justify">RĂZVRĂTESCU: Pâră veche, badeo, pâră veche... Vornice, să te pornești acu-ndată cu banii câți ai adunat și să-i duci la sămișie.</p>
               <p rend="justify">TOADER: Îra! cucoane, nu s-ar putea să lăsăm pe mâine?</p>
               <p rend="justify">RĂZVRĂTESCU: Nu... hai; pornit-ai?</p>
               <p rend="justify">TOADER: Pornit, pornit; numai să zic două vorbe nevestei. (Se duce la casa lui.) Suzano!</p>
               <p rend="justify">SUZANA (pe pragul ușii): Aud, bărbate. (Vorbesc încet.)</p>
               <p rend="justify">RĂZVRĂTESCU (zărind pe Suzana): Iaca, mă! da frumușică vorniceasă are vornicul!... Bună idee am avut să-l espeduiesc.</p>
               <p rend="justify">SUZANA (încet): Și, zău, iar te duci, Toadere?</p>
               <p rend="justify">TOADER (încet): Mă duc pân’ în capătul satului și mă-ntorc îndărăt pe după țarină.</p>
               <p rend="justify">RĂZVRĂTESCU: Da nu te-ai mai dus azi?</p>
               <p rend="justify">TOADER: Iaca mă duc... Ard-o focul vornicie!... Rămâi sănătoasă, nevastă. (Iese prin stânga.)</p>
               <p rend="justify">SUZANA: Mergi cu bine, bărbate. (Se închide în casă.)</p>
               <p rend="justify">RĂZVRĂTESCU (în parte): Îi frumușică coz.</p>
               <p rend="justify">VEVERIȚĂ: Cucoane, vornicul ne-a spus că ai să ne grăiești câte ceva.</p>
               <p rend="justify">RĂZVRĂTESCU: Da.</p>
               <p rend="justify">VEVERIȚĂ (către țărani): Tăceți, mă!</p>
               <p rend="justify">GALUSCUS (arătându-se la portiță cu o pungă în mână): Ce are să le spuie?</p>
               <p rend="justify">RĂZVRĂTESCU: Oameni buni! v-am adunat pentru ca să vă spun vorbe mari și late, cum n-ați mai auzit de când trăiți. Eu vă sunt prieten, frate, tată!... vă vreau binele, și dar vă întreb: Cum ați petrecut păn-în ziua de astăzi?... bine, ori rău?...</p>
               <p rend="justify">VEVERIȚĂ: Apoi, dă, cucoane... cum a dat târgul și norocul, vorba ceea.</p>
               <p rend="justify">RĂZVRĂTESCU: Rău!... Ați fost lipsiți de toate, și de libertate, și de egalitate, și de fraternitate, și de legalitate, și de inviolabilitate... și de... (Scoate un jurnal din buzunar.)</p>
               <p rend="justify">GALUSCUS (în parte): Ce zice? ce zice?...</p>
               <p rend="justify">VEVERIȚĂ (la țărani): Ce-or fi, măi, acele toate?</p>
               <p rend="justify">RĂZVRĂTESCU (citind jurnalul): “Și de drepturi cetățenești, și de drepturi comunale, și de drepturi municipale, și de drepturi civile, și de drepturi politice, și de sufragiul universal.”</p>
               <p rend="justify">VEVERIȚĂ (lui Gheorghe): Ce-i sufragiu cela, mă Gheorghe?</p>
               <p rend="justify">GHEORGHE: Sofragiu, cumătre, ca la boieri.</p>
               <p rend="justify">RĂZVRĂTESCU (citind): “Dar, în fine, a unsprezecea oră a sunat pentru voi! Cel proletar va scăpa de proletariat! Cel mic se va face mare, și viceversa, cel mare se va face mic! Cel slab va fi putinte, și cel putinte neputinte!”</p>
               <p rend="justify">GALUSCUS (în parte): Propagă anargia, nebunul!</p>
               <p rend="justify">RĂZVRĂTESCU (citind): “De-acum fiecare locuitor debue a fi proprietar de patru fălci de pământ, căci acel pământ e a lui Dumnezeu, și precum glasul poporului este glasul lui Dumnezeu, asemenea pământul lui Dumnezeu este pământul poporului.” (Vorbit.) Vă vine la socoteală așa, oameni buni?</p>
               <p rend="justify">VEVERIȚĂ: Cum, cucoane?</p>
               <p rend="justify">RĂZVRĂTESCU: Să aveți fiecare partea voastră, câte 4 fălci, și să nu mai faceți boieresc?</p>
               <p rend="justify">VEVERIȚĂ: Ne-ar veni, cucoane; dar să-mi dai voie a face o întrebare, dacă nu ți-a fi cu bănat.</p>
               <p rend="justify">RĂZVRĂTESCU: Grăiește, moș Veveriță, că d-ta ești om priceput.</p>
               <p rend="justify">VEVERIȚĂ: Patru fălci de pământ sunt bune acu deocamdată; dar mai târziu, când ne-or crește copiii, li s-a da oare și lor câte patru fălci?</p>
               <p rend="justify">RĂZVRĂTESCU: Ba nu, moș Veveriță; copiii vor împărți frătește locul părintesc, că așa-i cu dreptul.</p>
               <p rend="justify">VEVERIȚĂ: Carevrasăzică, dac-aș avea patru însurăței, să le vie parte numai câte-o falce?</p>
               <p rend="justify">RĂZVRĂTESCU: Măi, proștilor, voi nu înțelegeți toate avantajele unei asemene reforme.</p>
               <p rend="justify">VEVERIȚĂ (lui Gheorghe): Ce-a fi acea răformă, Gheorghe?</p>
               <p rend="justify">GHEORGHE: Ce să fie, cumătre? Răformă, adică formă ră.</p>
               <p rend="justify">RĂZVRĂTESCU (citind): “Acele avantage sunt: 1-i că vă faceți cetățeni liberi; al 2-lea, că vă faceți liberi cetățeni; al 3-lea, că fiind liberi cetățeni, o să dobândiți demnitatea de cetățeni liberi; să agiungeți a fi și voIONație.”</p>
               <p rend="justify">GALUSCUS (în parte): Auzi, Nație!... zi Năciune, ignorantule!</p>
               <p rend="justify">RĂZVRĂTESCU: O nație mare, cultivată, florisantă.</p>
               <p rend="justify">GALUSCUS (în parte): Florelinte, nu florisantă...</p>
               <p rend="justify">RĂZVRĂTESCU: Să aveți și voi școli și comune, și temniți în sate, ca toate națiile civilizate. De aceea vă poruncesc acum să lăsați orice lucru a câmpului baltă și să vă duceți ca să cărați lemn de durat o temniță aici. Sunteți liberi, bătaia este ridicată; prin urmare, aveți nevoie de-o casă de arest.</p>
               <p rend="justify">VEVERIȚĂ: Temniță la noi?... doar nu suntem scăpați din ocnă!</p>
               <p rend="justify">RĂZVRĂTESCU: Așa; și să mai cărați lemn pentru clădirea unei case comunale; pentru că toate satele au să fie organizate în comune.</p>
               <p rend="justify">VEVERIȚĂ (lui Gheorghe): Ce să fie cumuna ceea, Gheorghe?</p>
               <p rend="justify">GHEORGHE: Adică, cum una, cum alta; tot ca una, fata me.</p>
               <p rend="justify">RĂZVRĂTESCU: Și să mai cărați lemne pentru duratul unei școli sătești, în care copiii voștri să învețe carte, ca să se facă învățați. Bune-s toate aceste, oameni buni?</p>
               <p rend="justify">VEVERIȚĂ: Bune, cucoane. Numai cât, toate-odată... ne vine cam greu; n-avem mijloace, suntem săraci, și de-a fi să lăsăm pâinea pe câmp, poate, Doamne ferește! să putrezească! și cu ce ne-om hrăni la iarnă?</p>
               <p rend="justify">RĂZVRĂTESCU: Iaca leneșii!... Hai, nu mai lungiți vorba și vă porniți acu-ndată la lemne.</p>
               <p rend="justify">VEVERIȚĂ: D-apoi, cucoane, îi păcat să ne pierdem tot lucrul anului.</p>
               <p rend="justify">RĂZVRĂTESCU: Ei, măi badeo, nu mă faceți să-mi întorc cojocul pe dos, că, deși sunteți oameni liberi, v-oi face acum s-alergați iepurește.</p>
               <p rend="justify">VEVERIȚĂ (pe gânduri): Sărmanii de noi!... cică vor să ne facă bine!...</p>
               <p rend="justify">RĂZVRĂTESCU: Pornit-ați azi?</p>
               <p rend="justify">VEVERIȚĂ: Ne ducem, că doar suntem oameni liberi, cum zici d-ta. Hai, măi.</p>
               <p rend="justify">ȚĂRANII: Hai. (Iese prin fund în stânga.)</p>
               <p rend="justify">RĂZVRĂTESCU (cu aer de triumf): Așa să face educațiunea populului!</p>
               <p rend="justify">GALUSCUS (venind în fața lui Răzvrătescu): Domnule, am ascultat toate aberăciunile câte le-ai debitat fraților romani, și fac aici declărăciune că ești un perturbator! Dumneta nu urmezi instrucciunilor guvernului... urmezi inspirăciunei unor utopiști, carii te port de nas ca pe-un nătărău... Mă duc să espedez o depeșă telegrafică la dnul ministru, ca să te demasc ca pe un oficiolat incapace și fatal.</p>
               <p rend="justify">RĂZVRĂTESCU: Ai adus banii contribuției?</p>
               <p rend="justify">GALUSCUS: Las’ că ți-oi da eu contribuciune.</p>
               <p rend="justify">Ești pentru năciune</p>
               <p rend="justify">O perturbăciune,</p>
               <p rend="justify">Abominăciune,</p>
               <p rend="justify">Și execrăciune!</p>
               <p rend="justify">Om făr’ de răciune,</p>
               <p rend="justify">Plin de-aberăciune,</p>
               <p rend="justify">Duci la perdiciune</p>
               <p rend="justify">Pe biata năciune.</p>
               <p rend="italic">(Intră furios în casa lui.)</p>
               <p rend="justify">RĂZVRĂTESCU</p>
               <p rend="justify">Ciune, ciune, ciune,</p>
               <p rend="justify">Du-te-n năibăciune!</p>
               <p rend="justify">Ești o scăpăciune</p>
               <p rend="justify">Din balamuciune.</p>
               <p rend="justify">
                  <hi rend="bold">SCENA XIII</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=14">modifică</ref>]</p>
               <p rend="bold">RĂZVRĂTESCU, SUZANA, mai pe urmă CATRINA și SAFTA</p>
               <p rend="justify">RĂZVRĂTESCU: Ha, ha, ha, bată-l dracul c-un tăciune, că poznaș îi!</p>
               <p rend="justify">SUZANA: Oare unde-i cloșca cu puii? (Caută primprejurul casei.) Puii mamii, pui, pui, pui...</p>
               <p rend="justify">RĂZVRĂTESCU: Iaca vorniceasa cea frumoasă. Să-mi cerc norocul în privirea înaintirei neamului.</p>
               <p rend="justify">SUZANA (venind în scenă): Nu-i găsesc. Puii mamii, pui, pui, pui...</p>
               <p rend="justify">RĂZVRĂTESCU (înaintând): Mă chemi, drăguță? Iată-mă-s.</p>
               <p rend="justify">SUZANA: Eu te chem pe d-ta?</p>
               <p rend="justify">RĂZVRĂTESCU: Nu strigi de-un ceas, pui, pui? Am crezut că mă chemi pe mine ș-am alergat numai într-o fugă.</p>
               <p rend="justify">SUZANA: Iaca! nu-mi spui că ești glumeț?... Dacă te-aș chema pe d-ta, n-aș striga pui, pui, pui; aș zice: na, mălac, na, ne, ne, ne.</p>
               <p rend="justify">RĂZVRĂTESCU: M-ai pâcâlit, leliță; dar vorba ceea: Pâcâlire de leliță, cere plată o guriță. (Caută s-o sărute.)</p>
               <p rend="justify">SUZANA (respingându-l): Da cată-ți de drum, omule; doar nu-i țara-n jac.</p>
               <p rend="justify">RĂZVRĂTESCU: Țara nu-i de jac, dar tu-mi ești pe plac, pe legea mea!...</p>
               <p rend="justify">SUZANA: Ți-oi fi, d-apoi știi povestea lui Ivan: Măi Ivane, dragi ți-s fetele? — Dragi. — Dar tu, lor? — Și ele mie...</p>
               <p rend="justify">RĂZVRĂTESCU: N-auzi, leliță?</p>
               <p rend="justify">SUZANA: Aud, bădiță.</p>
               <p rend="justify">RĂZVRĂTESCU: Cum te cheamă?</p>
               <p rend="justify">SUZANA: Suzana, să ierți.</p>
               <p rend="justify">RĂZVRĂTESCU: Suzana, știi una?</p>
               <p rend="justify">SUZANA: Ba nici două.</p>
               <p rend="justify">RĂZVRĂTESCU: Îmi vine să mă prind argat la voi.</p>
               <p rend="justify">SUZANA: Pentru ce?</p>
               <p rend="justify">RĂZVRĂTESCU: Pentru vorba ceea: Decât a bărbatului, mai bine-a argatului.</p>
               <p rend="italic">(Catrina și o altă țărancă vin la fântână și ascultă.)</p>
               <p rend="justify">SUZANA (în parte): Umblă ș-aista după colaci calzi. Îmi vine să i-o joc și lui.</p>
               <p rend="justify">RĂZVRĂTESCU: Aud?... cum ai zis, leliță?</p>
               <p rend="justify">SUZANA: Am zis așa, că de te-ar împinge păcatul să fii argatul meu, te-aș pune să paști gâștele.</p>
               <p rend="justify">RĂZVRĂTESCU: Dar m-ai hrăni bine?</p>
               <p rend="justify">SUZANA: Te-aș hrăni cu răbdări prăjite.</p>
               <p rend="justify">RĂZVRĂTESCU: Și cu alivenci?... Carevrasăzică, tocmala-i sfârșită. Intru chiar acu-ndată în argăție. (Voiește să intre în casă.)</p>
               <p rend="justify">SUZANA: Ho, țară!... că te-or vedea oamenii și m-or face de vorbă-n sat.</p>
               <p rend="justify">RĂZVRĂTESCU: Bine zici; încă n-a înnoptat de tot. Dar mai târziu, leliță, să vin?</p>
               <p rend="justify">SUZANA: Apoi, dă... știu eu? Dac-a veni bărbatu-meu?</p>
               <p rend="justify">CATRINA (către țărancă): Elei! Auzi, Safto?</p>
               <p rend="justify">RĂZVRĂTESCU: Bărbatul tău? N-ai nici o grijă, că l-am trimis la târg.</p>
               <p rend="justify">SUZANA: Sărmanul Toader!</p>
               <p rend="justify">RĂZVRĂTESCU: Nu-l mai căina, drăguță, că un mojic ca dânsul de atâta-i bun.</p>
               <p rend="justify">SUZANA (în parte): Las’ că te-a mojici el, mangositule.</p>
               <p rend="justify">RĂZVRĂTESCU: Ei, Suzano, ce zici?... Să vină bădița?... Să-ți aducă bădița șiraguri de mărgele?</p>
               <p rend="justify">SUZANA: Adă, că văd eu, păcatele mele, că nu pot scăpa de d-ta... dar cum să facem ca să nu te zărească nime?</p>
               <p rend="justify">RĂZVRĂTESCU: Cum?</p>
               <p rend="justify">SUZANA: Știi una?... Aștept pe soră-mea în astă-noapte. Îmbracă- te femeiește și vină, de te-a întâlni cineva, a crede că-i Ileana.</p>
               <p rend="justify">RĂZVRĂTESCU: Minunată idee!... Așî-și chiar mă duc să-mi pun catrință... Ha, ha, ha!... oi să par că-s Ileana Cosânzeana.</p>
               <p rend="justify">SUZANA: Cu mustăți?... ha, ha, ha!</p>
               <p rend="justify">RĂZVRĂTESCU: Mă duc ca vântul și mă-ntorc ca gândul.</p>
               <p rend="justify">Mă duc ca vântul, dragă Suzană,</p>
               <p rend="justify">Și vin în haine de moldovenci.</p>
               <p rend="justify">Tu-mi pregătește ceva de hrană</p>
               <p rend="justify">Și mă așteaptă cu alivenci.</p>
               <p rend="justify">SUZANA</p>
               <p rend="justify">Du-te ca gândul, te fă țărancă,</p>
               <p rend="justify">Și te întoarce vesel, gigât,</p>
               <p rend="justify">Că-i găsi gata o alivancă...</p>
               <p rend="justify">(În parte.) Care-ți va merge cam greu pe gât.</p>
               <p rend="italic">(Răzvrătescu iese alergând prin fund, în dreapta.)</p>
               <p rend="justify">SUZANA: Ha, ha, ha. Atunci s-ajungi tu, sfrijitule, când îi mânca alivenci de la mine... O să am ce râde acuși, numai de-ar sosi Toader mai curând... Da unde, Doamne, iartă-mă, s-a vârât cloșca cu puii?... Puii mamii, pui, pui... (Intră în casă.)</p>
               <p rend="justify">CATRINA: Ai auzit, Safto, așa poznă și minune?... Suzana s-a dat în dragoste cu privighitoriul!... Hai, fa, să dăm de știre nevestelor din sat. (Ies amândouă în stânga.)</p>
               <p rend="justify">
                  <hi rend="bold">SCENA XIV</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=15">modifică</ref>]</p>
               <p rend="bold">ȚĂRANII (venind din fund și aducând un năvod)</p>
               <p rend="justify">VEVERIȚĂ: Iaca năvodul lui Costantin Păscariu. Veniți încoace, măi, să ne punem la pândă...</p>
               <p rend="justify">GHEORGHE: Da nu mergem la lemne, cumătre?</p>
               <p rend="justify">VEVERIȚĂ: Mări, cată-ți de treabă, Gheorghe. Dac-a fi să ne potrivim noi la câte ne-nșiră cei gulerați, om căpchia de tot... Hai noi să ne cătăm de nevoi.</p>
               <p rend="justify">GHEORGHE: Vasile, măi frate, d-apoi cică-i pentru binele nostru...</p>
               <p rend="justify">VEVERIȚĂ: Se poate, cumătre, însă vina noastră-i dacă nu-i pricepem?... Ei ne grăiesc într-o limbă străină, parcă noi am fi pricopsiți ca dânșii... Ce-ai zice tu, Gheorghe, dacă te-aș povățui în limba nemțască?... ai căsca gura?... Așa pățim și noi cu cei ce zic că ne vor binele.</p>
               <p rend="justify">GHEORGHE: Oricum să fie, nu te juca cu dracu. Îi privighitor, măi, îi subprefect dnul Răzvrătescu!... are putere, frate.</p>
               <p rend="justify">VEVERIȚĂ: Las’, cumătre, că de-alde Răzvrătescu se schimbă pe toate lunile. Ca mâine a veni altul și ne-a zice alte povești... Hai la pândă, doar om pune mâna pe rusalii.</p>
               <p rend="justify">GHEORGHE: Unde să ne punem la pândă, moș Veveriță?</p>
               <p rend="justify">VEVERIȚĂ: Cole-n crâșmă. Rusaliile se primblă noaptea prin sat; cum le-om zări, amandea pe ele.</p>
               <p rend="justify">GHEORGHE: Dar dac-or da ele busta la noi?</p>
               <p rend="justify">VEVERIȚĂ: Le-om înhăța cu năvodul ista. Hai, măi, c-a început a înnopta.</p>
               <p rend="justify">ȚĂRANII: Hai. (Intră cu toții în crâșmă și se pun de pândă la fereastă.)</p>
               <p rend="italic">(Începe a înnopta.)</p>
               <p rend="justify">
                  <hi rend="bold">SCENA XV</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=16">modifică</ref>]</p>
               <p rend="justify">TOADER (venind pe furiș din stânga): A înnoptat... nu mă vede nime?... Acasă, Toadere. (Vine spre casă.) M-am dus pân’ la caleantoarsă ș-am făcut hăisa pe după gardul jităriei. (La ușă.) Suzano, dischide că ți-a venit bărbățelul. Iată-mă-s. (Intrând în casă.) Lasă-mă să mă-nfrupt c-o sărutare, că-i de mult de când postesc. (Închide ușa după el. Se aude înăuntru un sărutat gros și râsete.)</p>
               <p rend="justify">
                  <hi rend="bold">SCENA XVI</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=17">modifică</ref>]</p>
               <p rend="bold">CATRINA și ȚĂRANCELE(venind din stânga și oprindu-se lângă fântână)</p>
               <p rend="justify">Auzit-ați poznă!</p>
               <p rend="justify">S-o vezi, să n-o crezi;</p>
               <p rend="justify">Vorniceasa noastră</p>
               <p rend="justify">Calcă-n străchini verzi!</p>
               <p rend="justify">Haide să ne punem</p>
               <p rend="justify">Colea la pândit,</p>
               <p rend="justify">C-așa poznă mare</p>
               <p rend="justify">Nu s-a pomenit!</p>
               <p rend="italic">(Se ascund pintre copacii de primprejurul fântânii.)</p>
               <p rend="justify">
                  <hi rend="bold">SCENA XVII</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=18">modifică</ref>]</p>
               <p rend="justify">GALUSCUS (îmbrăcat ca o țărancă, iese din casa boierească): Am espedat depeșa domnului ministru; m-am costumat ș-acum zbor la amoare!... Dar de ce oare palpită anima mea cu-atâta sforță?... genunchii mi se taie încât n-am forță ca să mă locomot. (Își freacă genunchii.) Ce emociune inspiră pășiunea!...</p>
               <p rend="justify">
                  <hi rend="bold">SCENA XVIII</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=19">modifică</ref>]</p>
               <p rend="bold">ȚĂRANII (ieșind din crâșmă stau pe prag), TOADER și SUZANA (la fereastra casei lor)</p>
               <p rend="justify">VEVERIȚĂ: Iacă una din rusalii, măi; gătiți năvodul.</p>
               <p rend="justify">SUZANA: Toadere, ian privește ce bine-i șade catrința!... Ha, ha, ha.</p>
               <p rend="justify">GALUSCUS: O! amoare! amoare! fi-mi propice!... O! Galuscus; invoacă pe strămoșul tău și, curagiu, amice!...</p>
               <p rend="justify">
                  <hi rend="bold">SCENA XIX</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=20">modifică</ref>]</p>
               <p rend="bold">Cei dinainte, RĂZVRĂTESCU (îmbrăcat ca o țărancă, vine din fund, prin dreapta)</p>
               <p rend="justify">RĂZVRĂTESCU (alungat de câini ce hămăiesc): Tio, haită! Țibă, tio... Era să mă mănânce haitele dracului. (Văzând pe Galuscus.) Ce văd? o nevastă? A fi Suzana.</p>
               <p rend="justify">GALUSCUS (zărind pe Răzvrătescu): Iaca Suzana! Ah! îmi vine zburdăciune.</p>
               <p rend="justify">VEVERIȚĂ: Ațineți-vă, măi, că iată-le-s amândouă rusaliile. (Țăranii pregătesc năvodul.)</p>
               <p rend="justify">RĂZVRĂTESCU (apropiindu-se): Pst...</p>
               <p rend="justify">GALUSCUS: Pst...</p>
               <p rend="justify">RĂZVRĂTESCU: Ea-i!</p>
               <p rend="justify">GALUSCUS: Ah!</p>
               <p rend="italic">(Răzvrătescu și Galuscus se reped și se îmbrățișează.)</p>
               <p rend="justify">RĂZVRĂTESCU: Dragă vorniceasă!</p>
               <p rend="justify">GALUSCUS: Cară Suzană! (Se sărută.)</p>
               <p rend="justify">RĂZVRĂTESCU (în parte): Are barbă!</p>
               <p rend="justify">GALUSCUS (în parte): Are mustăți!</p>
               <p rend="justify">VEVERIȚĂ: Acu-i vremea să ne-apropiem pe furiș.</p>
               <p rend="italic">(Țăranii se apropie cu năvodul gata.)</p>
               <p rend="justify">RĂZVRĂTESCU (strângând tare pe Galuscus în brațe): Cine ești? Spune, că te sfărâm!</p>
               <p rend="justify">GALUSCUS (schimbându-și glasul): Rusalie! dar tu?</p>
               <p rend="justify">RĂZVRĂTESCU: Și eu.</p>
               <p rend="justify">GALUSCUS și RĂZVRĂTESCU (speriați): Rusalie!... piei, drace!</p>
               <p rend="italic">(Voiesc să fugă.)</p>
               <p rend="justify">VEVERIȚĂ: Odată, copii!... acu, să nu ne scape.</p>
               <p rend="italic">(Țăranii aruncă năvodul peste Galuscus și Răzvrătescu.)</p>
               <p rend="justify">SUZANA și TOADER: Ha, ha, ha, ha!</p>
               <p rend="justify">GALUSCUS și RĂZVRĂTESCU: Ce-i asta?</p>
               <p rend="justify">VEVERIȚĂ: Strângeți bine năvodul, c-am prins rusaliile.</p>
               <p rend="justify">ȚĂRANII (împleticind năvodul)</p>
               <p rend="justify">Le-am prins, le-am prins, le-am prins!</p>
               <p rend="justify">Haideți ca să le dăm</p>
               <p rend="justify">În foc, în foc nestins,</p>
               <p rend="justify">Sau să le înecăm.</p>
               <p rend="justify">GALUSCUS și RĂZVRĂTESCU (zbătându-se): Ajutor! ajutor!</p>
               <p rend="justify">VEVERIȚĂ: Degeaba vă zbateți, rusalii pocite ce sunteți, c-ați căzut pe mâna moșului. Umflați-le pe sus, copii, și huștiuliuc! în fântână.</p>
               <p rend="italic">(Țăranii voiesc să-i ridice.)</p>
               <p rend="justify">GALUSCUS și RĂZVRĂTESCU: Ajutor! ajutor!</p>
               <p rend="justify">
                  <hi rend="bold">SCENA XX</hi>[<ref target="https://ro.wikisource.org/w/index.php?title=Rusaliile&amp;action=edit&amp;section=21">modifică</ref>]</p>
               <p rend="bold">Cei dinainte, JANDARMUL, TOADER, SUZANA</p>
               <p rend="italic">(Jandarmul aduce un fănar)</p>
               <p rend="justify">JANDARMUL: Unde-i subprefectul?</p>
               <p rend="justify">VEVERIȚĂ: Da ce este?</p>
               <p rend="justify">JANDARMUL: O depeșă de la telegraf.</p>
               <p rend="justify">RĂZVRĂTESCU: Depeșă de la Iași? ad-o-ncoace.</p>
               <p rend="justify">JANDARMUL: Ce-mi văzură ochii! Subprefectul în năvod?</p>
               <p rend="justify">VEVERIȚĂ: Vai de mine! Subprefectul era?... Am pățit-o!</p>
               <p rend="justify">JANDARMUL: Ba n-ați pățit nimică, că domnul Răzvrătescu îi dat afară din slujbă.</p>
               <p rend="justify">RĂZVRĂTESCU: Eu? (Deschide depeșa și rămâne încremenit.) O! ce nedreptate!</p>
               <p rend="justify">GALUSCUS: Destituat?... bravo! Depeșa mea a avut acțiune.</p>
               <p rend="justify">VEVERIȚĂ: Iaca!... Da aistalalt cine-i?... Cuconul Gălușcă? mare minune!... Da bine, cum de vă găsiți amândoi în catrințe?</p>
               <p rend="justify">SUZANA: Să vă spun eu, oameni buni. Dumnealor au vrut să vă vindece de spaima rusaliilor.</p>
               <p rend="justify">TOȚI: Aș!</p>
               <p rend="justify">RĂZVRĂTESCU: Ghidi, șârată!</p>
               <p rend="justify">GALUSCUS: Am pățit-o ca Apolon cu Venus. Eu sunt Apolon; asta-mi dă consolăciune.</p>
               <p rend="justify">TOADER: Dacă-i așa povestea, hai, români, să ne veselim c-am scăpat de rusalii.</p>
               <p rend="justify">TOȚI (veseli): Haide, haide.</p>
               <p rend="justify">ȚĂRANII</p>
               <p rend="justify">Vivat, vivat, minunat,</p>
               <p rend="justify">De rusalii am scăpat!</p>
               <p rend="justify">TOADER</p>
               <p rend="justify">Ard-o focul vornicie</p>
               <p rend="justify">De când e Constituție,</p>
               <p rend="justify">N-am parte de însurat...</p>
               <p rend="justify">Chiar rusalii m-au umflat!</p>
               <p rend="justify">ȚĂRANII</p>
               <p rend="justify">Vivat, vivat, minunat,</p>
               <p rend="justify">De rusalii am scăpat!</p>
               <p rend="justify">VEVERIȚĂ</p>
               <p rend="justify">De când e prefecătură,</p>
               <p rend="justify">Noi, sărmanii cască-gură,</p>
               <p rend="justify">Câmpii, zău, am apucat...</p>
               <p rend="justify">Chiar rusalii ne-au umflat!</p>
               <p rend="justify">ȚĂRANII</p>
               <p rend="justify">Vivat, vivat, minunat,</p>
               <p rend="justify">De rusalii am scăpat!</p>
               <p rend="justify">RĂZVRĂTESCU (arătând pe Galuscus)</p>
               <p rend="justify">De când țara, din păcate,</p>
               <p rend="justify">Are capete-nvățate,</p>
               <p rend="justify">Biată limbă s-a zvântat...</p>
               <p rend="justify">Chiar rusalii ne-au umflat!</p>
               <p rend="justify">ȚĂRANII</p>
               <p rend="justify">Vivat, vivat, minunat,</p>
               <p rend="justify">De rusalii am scăpat!</p>
               <p rend="justify">GALUSCUS (arătând pe Răzvrătescu)</p>
               <p rend="justify">De când cu liberalismul</p>
               <p rend="justify">Și convenționalismul</p>
               <p rend="justify">Multe capete-au secat...</p>
               <p rend="justify">Chiar rusalii le-au umflat!</p>
               <p rend="justify">ȚĂRANII</p>
               <p rend="justify">Vivat, vivat, minunat,</p>
               <p rend="justify">De rusalii am scăpat!</p>
               <p rend="justify">SUZANA</p>
               <p rend="justify">N-auzi astăzi decât forme;</p>
               <p rend="justify">Toți cer forme și reforme,</p>
               <p rend="justify">Eu nu cer nimic și tac;</p>
               <p rend="justify">Dar cer numai să vă plac.</p>
               <p rend="justify">ȚĂRANII</p>
               <p rend="justify">Vivat, vivat, minunat,</p>
               <p rend="justify">De rusalii am scăpat!</p>
               <p rend="italic">(Cortina cade.)</p>
               <p rend="justify"> </p>
            </div>
            <div type="div2" rend="P7">
               <head>Agachi Flutur - Comedie cu cîntice, în 3 acte </head>
               <subtitle>Scena se petrece în București, în carnavalul anului 1863. Actul I se petrece la otelul lui Hugues; al II-lea, la Fespezanca, și al III-lea, la Ghiță Coșcodan.</subtitle>
               <p rend="justify">PERSOANE[<ref target="https://ro.wikisource.org/w/index.php?title=Agachi_Flutur&amp;action=edit&amp;section=1">modifică</ref>]</p>
               <p rend="justify">AGACHI FLUTUR, holtei de 50 de ani</p>
               <p rend="justify">GHIȚĂ COȘCODAN, nepotul său</p>
               <p rend="justify">BOMBEANU, ofițer de artilerie</p>
               <p rend="justify">MOISESCU, factor evreu și advocat</p>
               <p rend="justify">ION BARZĂ, fecior</p>
               <p rend="justify">ȘĂTRARUL NĂRILĂ, proprietar</p>
               <p rend="justify">CHIR CHIRILĂ, lipscan bogat</p>
               <p rend="justify">LUXIȚA FESPEZANCA, văduvă</p>
               <p rend="justify">TINCA, fata Luxiței</p>
               <p rend="justify">SMĂRĂNDIȚA, fata lui Nărilă</p>
               <p rend="justify">MATILDA, actriță</p>
               <p rend="justify">NECULAE, servitor de otel</p>
               <p rend="justify">FRIȚ, chelner neamț</p>
               <p rend="justify">POFTIȚI LA BAL, MĂȘTI. TAPIȚERI</p>
               <p rend="justify">ACTUL I[<ref target="https://ro.wikisource.org/w/index.php?title=Agachi_Flutur&amp;action=edit&amp;section=2">modifică</ref>]</p>
               <p rend="justify">Teatrul reprezintă sala de mîncare de la otelul lui Hugues. Ușă în fund ce duce în grădină. Alte două uși ce duc în dreapta și în stînga. Pe planul I, în stînga, două mese cu tacîmuri. La ridicarea cortinei, un orologiu sună două după mezul nopții.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=3">modifică</ref>]</p>
               <p rend="justify">NECULAE, FRIȚ, mai pe urmă BARZĂ</p>
               <p rend="justify">NECULAE: Două după mezul nopții! Balul de la teatru trebuie să fie pe sfîrșite. În curînd au să ne curgă o mulțime de flămînzi cu flămîndele lor.</p>
               <p rend="justify">FRIȚ: Gut, gut! Bucat est gata: șnițel, paprica, potîrnichi de pui de găină, fazani de clapon…</p>
               <p rend="justify">NECULAE: Taci, neamțule, să nu te-audă cineva… De vreme ce sîntem în carnaval, bieții claponi au și ei dreptul a să costuma în fazani, ca toată lumea…</p>
               <p rend="justify">Mulți cunosc anume<lb/>Claponi și curcani,<lb/>Ce lucesc în lume<lb/>Ca niște fazani;<lb/>Însă a lor ceată,<lb/>Deși joacă rol,<lb/>Miros-a poiată<lb/>Ș-ades e răsol.</p>
               <p rend="justify">FRIȚ (rîzînd): Jawohl, jawohl…</p>
               <p rend="justify">NECULAE (în parte): Bată-l concina, că urît e cînd rîde! (Tare.) Friț.</p>
               <p rend="justify">FRIȚ: Befehlen…</p>
               <p rend="justify">NECULAE: Ai aprins lumînările în cabinetul domnului Agachi Flutur?</p>
               <p rend="justify">FRIȚ: Aprins tot policander. Aber, spune la mine, bitte, cine-i Herr von Agachi Vlutur?</p>
               <p rend="justify">NECULAE: Cine-i? Nu-l cunoști? Un berbant de frunte, care mînă viața cu poșta, rîde, cîntă, joacă, mănîncă cît șapte și bea cît opt. O butilcă de șampanie ți-o înghite dintr-o dușcă… Cît ai bate-n palme de trei ori, s-a dus!…</p>
               <p rend="justify">FRIȚ: Sapperment! Bea șampanie, cum eu bere!… Aber e tiner?</p>
               <p rend="justify">NECULAE: În floare… Între 30 și 60 de ani.</p>
               <p rend="justify">FRIȚ (rîde): În floare, ca ciuperca.</p>
               <p rend="justify">NECULAE (în parte): Iar rîde șoacăța! a să mă bage în boală.</p>
               <p rend="justify">FRIȚ: Aber e bogat?</p>
               <p rend="justify">NECULAE: Nu știu ce avere o fi avînd, dar știu că-i darnic cît un crai. Într-o zi mi-a dat bacșiș un galben pentr-un chibrit.</p>
               <p rend="justify">FRIȚ: Donnerwetter! am să-i dau un cutie întreg, cînd l-oi vedea.</p>
               <p rend="justify">NECULAE: A venit mai dinioare o scrisoare pentru d-lui, unde-i?</p>
               <p rend="justify">FRIȚ: Aici la mine, în buzunar din dreapta, lîngă inimă. Herr Ober…</p>
               <p rend="justify">NECULAE: Ce?</p>
               <p rend="justify">FRIȚ: Știi ce socot eu?… (În taină.) Eu cred că ravașul ista e femeiesc, nu e bărbătesc… pentru că nu mirosă a țigară.</p>
               <p rend="justify">NECULAE: Scrisoare de la vro damă?</p>
               <p rend="justify">FRIȚ: Ia, ia, de la un dam. (Rîde).</p>
               <p rend="justify">NECULAE: Piei, drace!</p>
               <p rend="justify">BARZĂ (intră prin fund, îmbrăcat cu o livre strîmtă): Aice-i hanu lui Hîc?</p>
               <p rend="justify">NECULAE: Aici. Ce poftești?</p>
               <p rend="justify">BARZĂ: M-a trimes stăpînu-meu să-i opresc o odaie cu două tacîmuri.</p>
               <p rend="justify">NECULAE: Nu cumva dorește ș-o masă cu două paturi?</p>
               <p rend="justify">BARZĂ: Nu.</p>
               <p rend="justify">FRIȚ (rîde): A! schon! a! sehr schon!</p>
               <p rend="justify">BARZĂ (răsărind): Tio dihanie, că m-ai speriat! (Își scuipă în sîn.)</p>
               <p rend="justify">FRIȚ: Ha, ha, ha. Odaie cu două tachimuri!… D-ta vii de la Gogomănești?</p>
               <p rend="justify">BARZĂ: Ba nu, domnule; n-am fost încă prin țara d-tale… Eu sînt de la Prosteni.</p>
               <p rend="justify">NECULAE: Se cunoaște cale de-o poștie.</p>
               <p rend="justify">BARZĂ: Mai așa? Dar să nu ne luăm cu vorba… Aveți odaie cu două?…</p>
               <p rend="justify">NECULAE: Este cabinetul no. 3. Cum îl cheamă pe stăpînu d-tale?</p>
               <p rend="justify">BARZĂ: Cuconu Ghiță Coșcodan.</p>
               <p rend="justify">NECULAE (în parte): Ai!… prost tacîm!</p>
               <p rend="justify">BARZĂ: Trebuie să-l cunoști d-ta, mănîncă în toate zilele aci.</p>
               <p rend="justify">NECULAE: Dar; mănîncă de-un sfanț și face gură de-un galben… Îl știu; strică pe toată ziua zece scobitori și dă bacșiș un firfirig.</p>
               <p rend="justify">FRIȚ: Der Teufel!</p>
               <p rend="justify">BARZĂ: Un firfirig! în toate zilele!… Crișu el!… Dacă-i boier, tot boier!… Mă duc să-i dau de știre ca să vie degrabă. (în taină.) E c-o duducă de la fteatru, dar să nu scoateți vorbă.</p>
               <p rend="justify">FRIȚ: Un duduc?</p>
               <p rend="justify">BARZĂ: Ibovnica boierului… dar nu spuneți nimărui; mocles! (Iesă prin fund.)</p>
               <p rend="justify">NECULAE: Halal de dînsa… Sărmana!…</p>
               <p rend="justify">(Se aude afară rîsete și chiote de veselie.)</p>
               <p rend="justify">FRIȚ: Was ist?</p>
               <p rend="justify">NECULAE: Vine domnu Agachi Flutur cu tarafu lui.</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=4">modifică</ref>]</p>
               <p rend="justify">NECULAE, FRIȚ, AGACHI, MĂȘTI, AGACHI (îmbrăcat în costum de pașă și purtînd pe cap o cealma mare cu o semilună în vîrf, întră adus în triumf de o bandă de măști).</p>
               <p rend="justify">MĂȘTILE: Ura! ura! să trăiască Mustafa-pașa! (Se prind de mîni, joc în rond împregiurul lui Agachi, cîntînd:)</p>
               <p rend="justify">Vivat pașa Mustafa,</p>
               <p rend="justify">Vivat Mustafa-pașa,</p>
               <p rend="justify">Ișala și mașala,</p>
               <p rend="justify">Mașala și evala!</p>
               <p rend="justify">AGACHI: Fraților cauzași! cer cuvîntul: Aș avea să vă arăt adînca mea recunoștință, făcîndu-vă un engomion vrednic de a voastră strălucită adunare estraordinară, dar m-ați urducat astfel de tare, de la teatru și pănă aci, că mi s-a răsuflat oratornicul. Dați-mi voie însă să mă cobor pe uscat și, drept mulțămire, v-oi cînta jalnica tragedie a lui Mustafa-pașa.</p>
               <p rend="justify">MĂȘTILE: Bravo! bravo!</p>
               <p rend="justify">AGACHI: Deschideți-vă urechile și pregătiți-vă basmalele, căci o să vărsați șiroaie de lacrimi… Jalnica tragedie a unui suzeran, în trei cuplete:</p>
               <p rend="justify">AGACHI</p>
               <p rend="justify">Cică demult era, era,</p>
               <p rend="justify">Era un pașă Mustafa.</p>
               <p rend="justify">CORUL</p>
               <p rend="justify">Cică de mult era, era,</p>
               <p rend="justify">Era un pașă Mustafa.</p>
               <p rend="justify">AGACHI</p>
               <p rend="justify">În București se-namora</p>
               <p rend="justify">De-un pui de drac și mi-l fura.</p>
               <p rend="justify">Tra, la, la, la.</p>
               <p rend="justify">Cel drăcușor coarne purta</p>
               <p rend="justify">Și nimărui nu le-arăta.</p>
               <p rend="justify">CORUL</p>
               <p rend="justify">Cel drăcușor coarne purta</p>
               <p rend="justify">Și nimărui nu le-arăta.</p>
               <p rend="justify">AGACHI</p>
               <p rend="justify">Dar după ce se mărita</p>
               <p rend="justify">Le dărui lui Mustafa.</p>
               <p rend="justify">Tra, la, la, la.</p>
               <p rend="justify">Pașa voios se bucura</p>
               <p rend="justify">Zicînd: aman și mașala!</p>
               <p rend="justify">CORUL</p>
               <p rend="justify">Pașa voios se bucura</p>
               <p rend="justify">Zicînd: aman și mașala!</p>
               <p rend="justify">AGACHI</p>
               <p rend="justify">(făcînd cu degetele semnul de coarne)</p>
               <p rend="justify">Și de-atunci pașa Mustafa</p>
               <p rend="justify">Poartă-un crai-nou sus pe cealma.</p>
               <p rend="justify">Tra, la, la, la.</p>
               <p rend="justify">MĂȘTILE: Vivat. Mustafa-pașa!</p>
               <p rend="justify">AGACHI: Destul, că am să fac o interpelațiune… (Cătră Neculae.) Neculae! Vin aci și caută de te destăinuiește, ca și cînd ai fi să dai pelea popei.</p>
               <p rend="justify">NECULAE: Gata sum pro confesare.</p>
               <p rend="justify">AGACHI (serios): Neculae, nu-mi vorbi brașovenește, că nu-mi plac brașoavele. (Cu sentiment.) Viața-i scurtă, sufletul meu; ziua se duce și altele vin, fără urmă se strecor și ne lasă cu buza umflată… prin urmare n-avem timp de perdut cu palavre; că… aiure; răspunde numai cîte-un cuvînt la întrebările’ mele. Cabinetul, meu gata-i?</p>
               <p rend="justify">NECULAE: Gata.</p>
               <p rend="justify">AGACHI: Masa?</p>
               <p rend="justify">NECULAE: Pusă.</p>
               <p rend="justify">AGACHI: Icrile?</p>
               <p rend="justify">NECULAE: Moi.</p>
               <p rend="justify">AGACHI: Supa?</p>
               <p rend="justify">NECULAE: Ferbinte.</p>
               <p rend="justify">AGACHI: Friptura?</p>
               <p rend="justify">NECULAE: În frigare.</p>
               <p rend="justify">AGACHI: Șampania?</p>
               <p rend="justify">NECULAE: În gheață.</p>
               <p rend="justify">AGACHI: Ișala! să ai blagoslovenia mea… Na! (Îi aruncă făină în obraz.)</p>
               <p rend="justify">TOȚI: Ha, ha, ha.</p>
               <p rend="justify">AGACHI: Fraților cauzași!… Păn-a nu întră în sanctuarul banchetului, fiecare să-și ascuță dinții și să-și spoiască urechile. Pe la sfîrșitul mesei d-nii cavaleri vor fi îngăduiți a povesti cu glas uimit istoria amorurilor ce-au avut în frageda lor tinereță. Cît pentru dame, gingășia lor va fi liberă, în vremea asta, a să îndeletnici cu vro cetire morală, precum nasul lui Nichipercea sau foița Românului. Acum haide.</p>
               <p rend="justify">MĂȘTILE: Hai, hai. (Întră în dreapta, sărind și cîntind:) Tra, la, la, la.</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=5">modifică</ref>]</p>
               <p rend="justify">AGACHI, FRIȚ, mai pe urmă MOISESCU</p>
               <p rend="justify">FRIȚ (oprind pe Agachi la ușă): Herr von Vludur, iată o scrisoare, pentru d-ta.</p>
               <p rend="justify">AGACHI: De unde? Ad-o degrabă că n-am vreme de perdut cu literatura. (Deschide scrisoarea.) Tronc! Serdarul Pipirig mă înștiințează că are să vie la soupe… Ce bondar năuc!… Cînd zice da, cînd zice ba… Niciodată nu-i hotărît la nimică. (Cătră public.) Dar poate că mă veți întreba de ce-l economisesc, de ce-l alint? (În taină.) Să rămîie între noi… Serdarul îi însurat c-o nevăstuică… coz!… Serdarul îi stricat de vărsat ca un ciur ; iar serdăreasa are niște ochi… șucada… ș-o guriță numai atîtica, ș-o talie, care merită a să înălța în grad; căci eu eram spătar, pe cînd boieriile… (Cu mînie.) Bată-l concina de serdar ; din pricina lui o să fim acum 13 la masă; 13! număr fatal, număr pocit!… eu poroncisem să puie numai 12 tacîmuri… Dac-a mai veni și el… (Strigă:) Chelner! Neculae!</p>
               <p rend="justify">FRIȚ: Befehlen. (Aprinde un chibrit.) Poftesc un chibrit?</p>
               <p rend="justify">AGACHI: Un chibrit? (Stinge chibritul.) Du-te de mai adauge două tacîmuri la masă, ca să fie 14… mai iute, schnell, geschwind.</p>
               <p rend="justify">FRIȚ: Gleich. (În parte.) Nu avut noroc ca Neculai. (Iesă.)</p>
               <p rend="justify">AGACHI: Acum trebuie numaidecît să-mi caut un al 14-lea musafir… unde să-l găsesc?… (Zărind pe Moisescu care întră.) Ce văd? un arnăut? Un arnăut poate să mănînce la masă cu un pașă. (Tare.) Hei! căpitane, căpitane.</p>
               <p rend="justify">MOISESCU (costumat arnăuțește și purtînd ochelari pe nas, vine prin fund): Pe mine mă chemi, domnule?</p>
               <p rend="justify">AGACHI: Iaca pozna! Moisescu, factorul meu, îmbrăcat arnăuțește?</p>
               <p rend="justify">MOISESCU (apropiindu-se): D-nul Agachi Flutur schimbat în pașă?</p>
               <p rend="justify">AGACHI: Bine că te-am găsit, Moisescule… știi vorba ceea, că bețivului și dracu-i iesă cu ocaua înainte?…</p>
               <p rend="justify">MOISESCU: Cine-i dracu și cine-i bețivul dintre noi?</p>
               <p rend="justify">AGACHI: Alege Care ți-a plăcea… Eu unul am nevoie numaidecît de-o somă de 500 de galbini. Poți să mi-i împrumuți acu-ndată?</p>
               <p rend="justify">MOISESCU: Chiar acu? 500 de galbini. Ia să caut. (Caută prin buzunar.) Am trei sfanți.</p>
               <p rend="justify">AGACHI: Bagă-ți-i în ochi. Să-mi aduci mîni dimineață banii acasă.</p>
               <p rend="justify">MOISESCU: Bucuros.</p>
               <p rend="justify">AGACHI: Cu cît la sută? tot cu 18?</p>
               <p rend="justify">MOISESCU: BA cu 24:</p>
               <p rend="justify">AGACHI: Cu 24! de ce nu cu 50?</p>
               <p rend="justify">MOISESCU: Persoana care împrumută a găsit cu cale să mai mărească dobînda.</p>
               <p rend="justify">AGACHI: Pentru ce?</p>
               <p rend="justify">MOISESCU: Vremele-s grele… A dat locustele-n țară…</p>
               <p rend="justify">AGACHI: Ce cămătar afurisit!</p>
               <p rend="justify">MOISESCU: Mă iartă, boierule, domnul Zarafopulos nu-i cămătar. El își speculează banii ca toată lumea.</p>
               <p rend="justify">AGACHI: Ca toată lumea cea evreiască… Fie!… primese să plătesc și dobînda de 24.</p>
               <p rend="justify">MOISESCU: Afară de comisionul meu?</p>
               <p rend="justify">AGACHI (în parte): Fie chiar botezat, evreul tot zaraf.</p>
               <p rend="justify">MOISESCU: Aud?</p>
               <p rend="justify">AGACHI: Se înțelege, bez comisionul d-tale.</p>
               <p rend="justify">MOISESCU: Prea bine; mîni dimineață, ți-oi număra banii.</p>
               <p rend="justify">(Voiește să iasă.)</p>
               <p rend="justify">AGACHI: Moisescule!</p>
               <p rend="justify">MOISESCU: Poroncă?</p>
               <p rend="justify">AGACHI: Aș vrea să-ți fac două propuneri. Primo, să-mi arăți pe hoțul de Zarafopulos, care mă mănîncă de viu.</p>
               <p rend="justify">MOISESCU: Nu se poate; el dorește să rămîie necunoscut.</p>
               <p rend="justify">AGACHI: Pricep; vrea să stea la potecă, nevăzut de grija potirei. Secundo, ți-aș propune să mănînci cu mine astă-seară, știu că ești posomorit și nesuferit, dar n-am ce face; îmi trebuie un al 14-lea musafir. Primești?</p>
               <p rend="justify">MOISESCU: Ba mi-i peste putință… foarte mulțămesc. M-am îmbrăcat arnăuțește ca să pot urmări, la bal masché, pe un datornic rău de plată, un cuconaș cu geamu-n ochi, și n-am vreme de banchetuit.</p>
               <p rend="justify">AGACHI: Nu? Ei! apoi să-ți spun una? .</p>
               <p rend="justify">MOISESCU: Spune.</p>
               <p rend="justify">AGACHI: Să-mi pleznească ochii dacă-mi pare rău… fiindcă ești vesel ca un cioclu.</p>
               <p rend="justify">MOISESCU (atins): Se poate, boierule; dar eu, vezi d-ta, sînt un om regulat, liniștit, precum se cuvine la vîrsta mea; iar nu ca d-ta, care trăiești în nebunii.</p>
               <p rend="justify">AGACHI: Bravo, Moisachi; fă-mi morală, dă-mi bani pe miere, cît sîntem încă în carnaval… Cruceagiută, zi-nainte; te-ascult cu dragoste și cu umilință.</p>
               <p rend="justify">MOISESCU: Poate că n-am dreptate?… Degeaba ai îmbătrînit. D-ta te crezi tot de 25 de ani, arunci banii pe fereastă și nici gîndești că ai un nepot, un clironom.</p>
               <p rend="justify">AGACHI: O! cît pentru nepotul meu, nu-i duce grijă. El are stare; a clironomisit 10 000 de galbini de la biata soră-mea, de la maică-sa, și se vorbește în tîrg că ar fi întreit soma cu speculație… Crișu el! știu că profitează de plăcerile tinereților!… Cînd cheltuiește un galbin, se-mbracă în negru și bocește trei zile.</p>
               <p rend="justify">MOISESCU: Ei! ș-apoi rău face?</p>
               <p rend="justify">AGACHI: Apoi, Moisescule, dacă nu l-aș cunoaște creștin, l-aș crede botezat ca hahambașa ta… (Se închină.)</p>
               <p rend="justify">MOISESCU (mînios): Sluga d-tale. (Iesă prin fund.)</p>
               <p rend="justify">AGACHI (urmărindu-l pănă la ușă): Hep, hep, hep. (Vine îndărăt.) Ha, ha, ha, s-a supărat tîrtanul!… Țîfnoasă iudă!… Ei! dar cu toate aceste n-am un al 14-lea musafir… (Strigă:) Chelner!</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=6">modifică</ref>]</p>
               <p rend="justify">AGACHI, FRIȚ, mai pe urmă BOMBEANU</p>
               <p rend="justify">FRIȚ (alergînd cu chibritul aprins): Befehlen… Poftesc un chibrit, domnule?</p>
               <p rend="justify">AGACHI: Măi, da ce are neamțul ista cu chibriturile? (Stinge chibritul.) Ascultă: aleargă la ușa teatrului și-mi adă la masă pe cea întîi mască care-a ieși.</p>
               <p rend="justify">BOMBEANU (întră prin fund)’. Chelner! adă-mi un bulion, o potîrniche friptă ș-o butelcă de Bor deaux. (Se așează la o masă.)</p>
               <p rend="justify">AGACHI (încet lui Friț): Stăi pe loc. (În parte, căutînd la Bombeanu.) Un tînăr care se pare flămînd și-i singur… Iată musafirul ce-mi lipsește: ecce homo!</p>
               <p rend="justify">BOMBEANU: Chelner, ai auzit ce ți-am poroncit?</p>
               <p rend="justify">FRIȚ: Jawohl; aduc îndată.</p>
               <p rend="justify">AGACHI (apucînd pe Friț de mînă, încet): Să n-aduci macar un morcov degerat, că te ucid… Hai, piei!</p>
               <p rend="justify">FRIȚ (spăriet): Was ist? Sapperment! (Iesă alergînd.)</p>
               <p rend="justify">AGACHI (închinîndu-se lui Bombeanu): Domnule…</p>
               <p rend="justify">BOMBEANU: Domnule… (Rîzînd.) Mucalit pașă?</p>
               <p rend="justify">AGACHI (zîmbind): Îți plac?… Ei! apoi, treaba merge strună.</p>
               <p rend="justify">BOMBEANU: Ce treabă, domnule? Nu te-nțeleg.</p>
               <p rend="justify">AGACHI: Domnule, bunul meu, fie-i țărîna ușoară! zicea că, decît singur la masă, mai bine tatari în casă.</p>
               <p rend="justify">BOMBEANU: Bunul d-tale avea dreptate!… Cum îl chema?</p>
               <p rend="justify">AGACHI: Banul Hagi Flutur…</p>
               <p rend="justify">BOMBEANU (închinîndu-se): Dumnezeu să-l odihnească.</p>
               <p rend="justify">AGACHI (închinîndu-se): Amin!… Prin urmare, îmi vine să plîng văzîndu-te c-ai să mănînci ca un cuc.</p>
               <p rend="justify">BOMBEANU: Bunătatea d-tale, efendi… Însă nu-i vina mea… Am sosit mai dinioare în București, de unde lipsesc de doi ani, și n-am avut timp să-mi găsesc tovarăși pentru soupe.</p>
               <p rend="justify">AGACHI: Ce-mi auziră urechile?… ai avut nenorocire a te depărta de acest oraș, cuibul veseliei ș-a noroiului! Te jălesc din fundul inimei… Poate că din pricina creditorilor ai fost silit…</p>
               <p rend="justify">BOMBEANU (rîzînd): Tocmai… am vro cîțiva, care-s din soiul corbilor.</p>
               <p rend="justify">AGACHI (strîngînd de mină pe Bombeanu): A! domnule, sîntem meniți amîndoi a ne cunoaște ș-a ne aprețui. Eu am numai un creditor, dar cumpănește cît o sută. Închipuiește-ți un eleșteu plin de lipitori, și astfel îi avea fotografia lui Zarafopulos.</p>
               <p rend="justify">BOMBEANU: Zarafopulos!… E unul din corbii mei.</p>
               <p rend="justify">AGACHI: 18 la sută?</p>
               <p rend="justify">BOMBEANU: Cu dobîndă plătită-nainte.</p>
               <p rend="justify">AGACHI (cu simpatie): Avem amîndoi același călău. (Strînge de mînă pe Bombeanu.) Și de răul lui ai părăsit Parisul României?</p>
               <p rend="justify">BOMBEANU: Dar… și din alt motiv.</p>
               <p rend="justify">AGACHI: Vro desperare de amor, poate?</p>
               <p rend="justify">BOMBEANU: Ai gîcit ca Nastratin Hogea.</p>
               <p rend="justify">AGACHI: Îmi era văr primar păn-a nu muri, căci eu sînt Mustafa-pașa.</p>
               <p rend="justify">BOMBEANU: Ha, ha, ha, te găsesc nostim, domnule, și-mi placi.</p>
               <p rend="justify">AGACHI: Cu atît mai bine, că și eu te găsesc nurliu. Domnule, vorbă multă, deputăție… sărăcie vreu să zic; ai să faci soupe singur, lucru foarte trist!… pe de altă parte, noi sîntem 13 la masă, lucru foarte primejdios…</p>
               <p rend="justify">BOMBEANU: În adevăr, unul din d-voastră trebuie să moară păn’ la anul…</p>
               <p rend="justify">AGACHI: Despre care Dumnezeu ferească!… Prin urmare, vin de te-adauge la masa noastră, ca să fim 14… Vrei?</p>
               <p rend="justify">BOMBEANU (rîzînd): Bucuros.</p>
               <p rend="justify">AGACHI: Ișala! acum ascultă: ai stomah bun?</p>
               <p rend="justify">BOMBEANU: Cît un tun.</p>
               <p rend="justify">AGACHI: Bei voinicește?</p>
               <p rend="justify">BOMBEANU: Cînd se-ntîmplă…</p>
               <p rend="justify">AGACHI: Ai urechile deprinse cu glume cam răsunătoare?</p>
               <p rend="justify">BOMBEANU: Domnule, urechile mele-s deprinse cu tunul, căci am fost artilerist.</p>
               <p rend="justify">AGACHI: Minunat… Hai degrabă dar, că ne-așteaptă prietenii… (Se îndreaptă spre ușa din dreapta și zice pănă a nu ieși.) A! apropo… Vreu să te încredințăz că nu-s un intrigant. Mă numesc Agachi din botez; mă cobor din vechea și vestita familie a Flutureștilor și… nu umblu după domnie…</p>
               <p rend="justify">BOMBEANU: Nici eu…</p>
               <p rend="justify">AGACHI (strîngîndu-l de mînă): Dă-mi voie să te felicit… Numele d-tale?</p>
               <p rend="justify">BOMBEANU: Bombeanu, ofițer de artilerie.</p>
               <p rend="justify">AGACHI: Și la mai mare… Ne cunoaștem, ca și cînd ne-am fi făcut unul pe altul. Haide la masă.</p>
               <p rend="justify">(Iesă amîndoi la brațeti cîntînd:)</p>
               <p rend="justify">Hai, prietene, voios,</p>
               <p rend="justify">Să mîncăm, să bem vîrtos,</p>
               <p rend="justify">Și să rîdem amîndoi</p>
               <p rend="justify">De necazuri și nevoi.</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=7">modifică</ref>]</p>
               <p rend="justify">COȘCODAN, MATILDA, NECULAE</p>
               <p rend="justify">(Coșcodan intră prin fund, dind brațul Matildei. El e îmbrăcat cu frac negru fi poartă numai o mănușă albi; are nas minciunos. Matilda e în costum de fantazie.)</p>
               <p rend="justify">COȘCODAN (în pragul ușei): Tontule, dobitocule, chiorule…</p>
               <p rend="justify">NECULAE (alergînd din dreapta): Ce este?</p>
               <p rend="justify">COȘCODAN: Hemesitul cel de chelner mi-a vărsat pe frac o butelcă de untdelemn.</p>
               <p rend="justify">MATILDA: Mare lucru!</p>
               <p rend="justify">COȘCODAN: Poftim!… tocmai cînd eram dispus să petrec și eu, să fac cheltuială…</p>
               <p rend="justify">MATILDA: A! (În parte.) Nu-l credeți, că se laudă.</p>
               <p rend="justify">COȘCODAN (cătră Neculae): Ce stai acolo înfipt ca un butuc și boldești ochii la mine? Adă un șervet de mă șterge.</p>
               <p rend="justify">NECULAE: Îndată, domnule. (Șterge mintea lui Coșcodan.)</p>
               <p rend="justify">COȘCODAN: Mai încet, că-mi rozi postavul… Un frac nou-noușor, numai de 5 ani. Uf! cald e aci!… Matildă, scoate-mi nasul, că mă înăduș.</p>
               <p rend="justify">MATILDA (dezlegîndu-i nasul): De ce l-ai luat așa de strîmt?</p>
               <p rend="justify">COȘCODAN: Ăsta era mai ieftin.</p>
               <p rend="justify">NECULAE (în parte): Iaca! Domnișorul ăla care se hrănește cu ouă coapte? Prost tacîm!</p>
               <p rend="justify">COȘCODAN: Neculae, venit-a feciorul meu să-mi oprească un cabinet?</p>
               <p rend="justify">NECULAE: Venit. Cabinetul no. 3 e gata.</p>
               <p rend="justify">COȘCODAN: Bine… Azi sînt hotărît să întru în cheltuială, pentru hatîrul Matildei. Ți-e foame, dragă?</p>
               <p rend="justify">MATILDA: Foame, de mi s-au lungit urechile cît a tale.</p>
               <p rend="justify">NECULAE (în parte): Bre! flămîndă trebuie să fie!</p>
               <p rend="justify">COȘCODAN: Neculae, pune degrabă să ne coacă vro trei ouă.</p>
               <p rend="justify">MATILDA: Trei ouă?</p>
               <p rend="justify">COȘCODAN: Două pentru mata și unul pentru mine.</p>
               <p rend="justify">NECULAE: Nu-s proaspete, domnule. Bucătarul le-a aruncat pe toate, că erau clocite; dar dacă poftiți în loc de ouă o omletă cu zahar, e gata.</p>
               <p rend="justify">COȘCODAN: Unde-i carta?</p>
               <p rend="justify">NECULAE: Poftim. (Dă carta de bucate.)</p>
               <p rend="justify">MATILDA: Adă s-aleg eu.</p>
               <p rend="justify">COȘCODAN: Ba nu, ba nu; asta-i treaba mea. (În parte.) De-aș lăsa-o pe dînsa, cine știe ce-ar mai cere… și deodată m-aș trezi c-o notă de doi icosari…</p>
               <p rend="justify">NECULAE: Avem un ananas proaspăt… Nu poftiți, cuconiță?</p>
               <p rend="justify">MATILDA: Ananas? unde-i?… Mă nebunesc după ananași.</p>
               <p rend="justify">NECULAE (aducînd un ananas): Iată-l.</p>
               <p rend="justify">COȘCODAN (în parte, consultînd carta): Ananas, jumătate de icosar felia!</p>
               <p rend="justify">MATILDA (mirosind ananasul): Ce frumos mirosă! E numai bun de mîncat!</p>
               <p rend="justify">COȘCODAN (în parte): Jumătate de icosar! (Tare.) Dă-l încoaci să-l văd. (îl mirosă.) Nu-i destul de copt, nu-i ajuns în vîrsta legiuită.</p>
               <p rend="justify">MATILDA: Da ce, ai vrea poate să se scrie la oaste?</p>
               <p rend="justify">COȘCODAN: Matildă, ananasul verde e otravă curată… Neculae! pregătește-ne o salată de ridichi.</p>
               <p rend="justify">MATILDA: Ce face? ridichi în loc de ananas?</p>
               <p rend="justify">COȘCODAN: Stomahicon, . soro.</p>
               <p rend="justify">MATILDA: Ridichi? ananas țigănesc? Mănîncă-le d-ta.</p>
               <p rend="justify">COȘCODAN: Ei! apoi adă-ne un befteac, fără cartofe.</p>
               <p rend="justify">MATILDA (în parte): Fără cartofe e mai ieftin.</p>
               <p rend="justify">COȘCODAN (consultînd carta): 10 lei biftecul! Era numai 5 lei azi-dimineață.</p>
               <p rend="justify">NECULAE: După mezul nopții prețurile-s îndoite.</p>
               <p rend="justify">COȘCODAN: Și porțiile scăzute. (În parte.) Altă dată am să vin ziua să fac soupe.</p>
               <p rend="justify">MATILDA (după cea consultat carta): A!… eu mi-am găsit ce-mi trebuie.</p>
               <p rend="justify">COȘCODAN (îngrijit): Ce-ai găsit, ce-ai găsit?</p>
               <p rend="justify">MATILDA: Papagal fript!</p>
               <p rend="justify">COȘCODAN: Papagal? Unde-ai văzut papagal?</p>
               <p rend="justify">MATILDA (arătînd carta): Aci, în rîndul fripturilor.</p>
               <p rend="justify">COȘCODAN (cetind): Cașcaval fript!… auzi? papagal? (În parte.) Prost dascal a mai avut, sărmana!</p>
               <p rend="justify">NECULAE: În sfîrșit, eu mă duc s-aprind lumînările în cabinetul no. 3. Aveți bunătate d-voastră de-alegeți bucatele.</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=8">modifică</ref>]</p>
               <p rend="justify">COȘCODAN, MATILDA</p>
               <p rend="justify">COȘCODAN: Du-te, du-te… Nu pot să sufăr să-mi stea un chelner în spinare… Tot te îndeamnă să iei ba una, ba alta. Mai bine s-alegem ce ne place, nu-i așa, Matildo?… doar n-am venit aci ca să mîncăm…</p>
               <p rend="justify">MATILDA: Ce zici?</p>
               <p rend="justify">COȘCODAN: Să ne-mbolnăvim… Am venit mai mult pentru mulțămirea de a fi singuri… ca doi porumbași. (Consultînd carta.) Ia să vedem… am zis un biftec…</p>
               <p rend="justify">MATILDA: Fără cartofe și fără carne.</p>
               <p rend="justify">COȘCODAN: Îl vrei fără carne?… fie!</p>
               <p rend="justify">MATILDA: Nu ți-e rușine obrazului!… o dată în viața ta m-ai adus la restorant și te tîrguiești pentr-o cartoafă… A! de-aș fi putut gîci că ești ceea ce ești, pe cînd îmi făceai curte…</p>
               <p rend="justify">COȘCODAN: Ceea ce sînt? da ce sînt, Matildo?</p>
               <p rend="justify">MATILDA: Ești un… nu mă face să-ți zic pe nume… De cînd am avut slăbiciunea să te-ascult, n-ai avut galantomie să-mi faci un prezent cît de mic ; nu mi-ai dat nici macar un buchet de flori.</p>
               <p rend="justify">COȘCODAN (atins): Poate să fi uitat buchetul; însă mi se pare că ți-am dat…</p>
               <p rend="justify">MATILDA: Ce?</p>
               <p rend="justify">COȘCODAN: Ți-am dat sfaturi prietenești.</p>
               <p rend="justify">MATILDA: Și altă nimică… Eu știu că cavalerii sînt fericiți să dea suvenire la dame: inele, brațele, buchete… d-lui însă dă sfaturi… că nu-l țin nici o para. Vrei să-ți spun una și bună? Ești un guzgan.</p>
               <p rend="justify">COȘCODAN: Un guzgan? A! Matildo… dacă te-ar auzi cineva, ar crede că rod oase… că mă închin la bani, că sînt un om interesat… În adevăr, nu-mi place să fiu mînă spartă, ca mulți alții; dar asta nu vrea să zică că aș fi ceea ce-ai spus… A! Matildo, m-ai atins fără nici o cruțare, m-ai supărat peste măsură, și nu m-aș fi așteptat niciodată, după cîte-am făcut pentru d-ta, să mă tratezi astfel. (Se înduioșează.) Guzgan? Eu? (Plînge.) Pentru că, în loc de ananas, am cerut rîdichi!… am crezut că-ți plac mai bine… (Consultînd carta.) Dar, de vreme ce nu le poți suferi, să nu mai fie vorbă… Spune, vrei o porție de licorin zvîntat?</p>
               <p rend="justify">MATILDA (întorcîndu-i spatele): Dă-mi bună pace.</p>
               <p rend="justify">COȘCODAN: Matildo…</p>
               <p rend="justify">MATILDA: Poroncește ce ți-a plăcea… Eu mă duc în cabinet.</p>
               <p rend="justify">COȘCODAN: O porție de licorin…</p>
               <p rend="justify">MATILDA (ieșind în stînga): Așa mi se cade, dacă am a face cu domnișori perpeliți.</p>
               <p rend="justify">COȘCODAN: Perpelit! eu?… Ei! s-a trecut cu gluma… Auzi? inele, brațele? tot lucruri scumpe!… Vrea să zică ea nu mă iubește pentru mine, mă iubește pentru juvaeruri, parc-aș fi juvaergiu… (Stă pe gînduri.)</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=9">modifică</ref>]</p>
               <p rend="justify">COȘCODAN, FRIȚ, mai pe urmă AGACHI</p>
               <p rend="justify">FRIȚ (viind prin fund): Iar un ravaș pentru d-nu Agachi… Îmi vine a crede că-i Postmeister. (Intră în dreapta.)</p>
               <p rend="justify">COȘCODAN (cătră public): Oare n-aș face bine să-i dau pașport de drum jupînesei Matilda?… Cum mă sfătuiți?… Decît m-oi ruina, dîndu-i diamante și hrănind-o cu papagali fripți, mai bine… plecăciune… Nu-i așa?</p>
               <p rend="justify">AGACHI (afară): Tronc!… altă belea acu…</p>
               <p rend="justify">COȘCODAN: Aud? vine cineva… Să nu mă cunoască.</p>
               <p rend="justify">(Își pune nasul.)</p>
               <p rend="justify">AGACHI (Întrînd cu răvașul în mînă): Mînca-l-ar moliile să-l mănînce! Năucul cel de Pipirig îmi scrie din nou că nu poate veni la masă… și din pricina lui ne găsim iar 13… Bată-l pîrdalnicul!… cum să fac?… Am apucat de-am poftit pe Bombeanu ș-acum nu pot să-l dau afară, pentru ca să rămînem numai 12… Bombeanu mi-i drag; el mănîncă și bea ca un voinic, e vesel, mi-a istorisit amorurile lui c-o demoazelă Tinca, fata cucoanei Luxița Fespezanca, care-a fi aceea… nu pot să-i zic: prin urmare, domnule, fă-mi plăcerea dea-țicăuta de drum… Cum dracu să scap de numărul 13? (Se primblă tulburat prin scenă.)</p>
               <p rend="justify">COȘCODAN (șezînd la o masă și oftînd): Păcat că nu mai sînt ouă!…</p>
               <p rend="justify">AGACHI: Ce văd? Un nas minciunos! (Se apropie de Coșcodan și-l bate pe umere.) Domnule Nasoian.</p>
               <p rend="justify">COȘCODAN (răsărind): Ha! (Îi cade nasul.)</p>
               <p rend="justify">AGACHI: Nepotul meu!</p>
               <p rend="justify">COȘCODAN (cu mirare): Moșul meu! Moșul meu în șalvari de pașă!</p>
               <p rend="justify">AGACHI: Precum vezi, Ghiță dragă… Fiind în carnaval…</p>
               <p rend="justify">COȘCODAN: La vîrsta d-tale!… un om aproape de 60 de ani!… Ce rușine! Ar trebui să-nțelegi că ți-ai trăit traiul și ți-ai mîncat malaiul de mult… Eu sînt tînăr, și nu fac nebunii ca d-ta.</p>
               <p rend="justify">AGACHI: Așa este; tu ai tinereță, dar fiindcă nu știi să profiți de dînsa, ți-am luat-o împrumut pentru ca să nu mucezească.</p>
               <p rend="justify">COȘCODAN: Frumos!</p>
               <p rend="justify">AGACHI: Ce-ți folosește că ai numai 25 de ani ș-o inimă zbîrcită ca o ciupercă degerată; eu sînt cu părul sur, nu zic ba, dar încai inima mea e de 25 de ani. Ea zburdă și bate ca un clopot…</p>
               <p rend="justify">COȘCODAN: Ca un clopot dogit.</p>
               <p rend="justify">AGACHI: Mai bine așa decît să sune a gologan, ca inima ta.</p>
               <p rend="justify">COȘCODAN: Nu te-nțeleg; dar oricum să fie, eu știu unde merg și unde-oi s-ajung…</p>
               <p rend="justify">AGACHI: Tu, să-ți spun eu ce-ai s-ajungi. Toată viața ta ai să strîngi para cîte para ș-ai să trăiești sărac, ca să mori bogat. Hainele tale ai să le porți cîte zece ani, ș-o păreche de mănuși cîte șese luni. Caii tăi or să șeadă cu dinții la stele; slugile tale or să postească 365 de zile pe an, luînd pildă de la stăpînul lor, și, cînd îi închide ochii, lumea are să zică c-ai murit pentru ca să economisești cheltuielile vieții.</p>
               <p rend="justify">COȘCODAN: Prea bine; și d-ta ai s-ajungi în curînd cu cîrjă, cu trupul gîrbovit și cu tufă-n buzunar.</p>
               <p rend="justify">AGACHI: Fie, însă păn-atunci, fiindcă am nevoie de un al 14-lea musafir, vin de mănîncă cu noi.</p>
               <p rend="justify">COȘCODAN: Ba, foarte mulțămesc… Căci în astănoapte sînt hotărît să cheltuiesc o parte din averea cea care-o adun para cîte para…</p>
               <p rend="justify">AGACHI: Taci, nu spune una ca asta, că se cutremură pămîntul.</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=10">modifică</ref>]</p>
               <p rend="justify">AGACHI, COȘCODAN, BARZĂ</p>
               <p rend="justify">BARZĂ: Cucoane, a început a ninge. S-aduc o birjă?</p>
               <p rend="justify">COȘCODAN: Nu-i nevoie, că doar nu șed peste lume… O palmă de loc.</p>
               <p rend="justify">AGACHI (în parte): Tocmai la barieră. Se teme să cheltuiască doi sfanți.</p>
               <p rend="justify">BARZĂ: Cucoane, da-i zăpada la genunchi.</p>
               <p rend="justify">COȘCODAN: Ei! nu mai bodogăni.</p>
               <p rend="justify">AGACHI: Al tău e țopîrlanul ista?</p>
               <p rend="justify">COȘCODAN: E lacheul meu.</p>
               <p rend="justify">AGACHI: Trebuie să fie flămînd. Împrumută-mi-l pe vro două ore.</p>
               <p rend="justify">COȘCODAN: Da ce vrei să faci cu el?</p>
               <p rend="justify">AGACHI: Vreu să-l fac al 14-lea musafir. Hai, țopîrcă, vin cu mine la masă. Oi spune prietenilor că ești un prinț costumat în lacheu.</p>
               <p rend="justify">COȘCODAN: Moșule, nu se cuvine…</p>
               <p rend="justify">AGACHI: De ce ești prost? O fac în interesul tău.</p>
               <p rend="justify">COȘCODAN: Cum asta?</p>
               <p rend="justify">AGACHI: Am să-l îndop astfel, încît să n-aibă nevoie a mînca toată ziua de mîni… O cheltuială mai puțin pentru tine.</p>
               <p rend="justify">COȘCODAN: Bine zici.</p>
               <p rend="justify">AGACHI (în parte): Bre! înc-așa zgîrcit! (Cătră Barză.) Hai, mă; dar să nu cumva să deschizi gura cît îi fi la masă.</p>
               <p rend="justify">BARZĂ. Dec! d-apoi cum, Doamne, iartă-mă! oi mînca, fără să deschid gura?</p>
               <p rend="justify">AGACHI: Vreu să zic, să nu vorbești.</p>
               <p rend="justify">BARZĂ: N-ai grijă, cucoane, eu înghit și tac.</p>
               <p rend="justify">AGACHI: Rămîi sănătos, Ghiță, fătul meu, dar ia seama să nu faci cheltuieli nebunești în astă-noapte… Fii măsurat, dragul moșului, fii măsurat; suie-te păn’ la o sfânțoaică, o sfănțoaică și jumătate… nu mai mult.</p>
               <p rend="justify">COȘCODAN (supărat): N-am nevoie de sfaturile d-tale.</p>
               <p rend="justify">(Agachi și Barzi intri în dreapta.)</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=11">modifică</ref>]</p>
               <p rend="justify">COȘCODAN, mai pe urmă MOISESCU</p>
               <p rend="justify">COȘCODAN: Are noroc Barză, are să mănînce cît șepte fără să scoață o para din pungă.</p>
               <p rend="justify">MOISESCU (viind, prin fund): A! Domnule Ghiță, bine că te găsesc…</p>
               <p rend="justify">COȘCODAN: Moisescu, arnăut!</p>
               <p rend="justify">MOISESCU: Nu băga de seamă… Am văzut astăzi dimineață pe șatrarul Nărilă; i-am vorbit de d-ta și i-am spus că dorești să-i fii ginere.</p>
               <p rend="justify">COȘCODAN: Mai încet, nu vorbi așa tare, să nu te-audă oarecine. (Arată cabinetul din stînga.)</p>
               <p rend="justify">MOISESCU: O damă?</p>
               <p rend="justify">COȘCODAN (în taină): O primadonă de la opera din Paris, sosită ieri în București.</p>
               <p rend="justify">MOISESCU: Cum?… de-abia s-a coborît din trăsură ș-ai și izbutit?… berbantule!</p>
               <p rend="justify">COȘCODAN: Cine-i galantom și frumos, lesne izbutește cu actrițele… Dar spune-mi ce-ai pus la cale cu șatrarul?</p>
               <p rend="justify">MOISESCU: După recomandația mea, șatrarul este dispus a-ți da fata… Cît pentru duduca Smărăndița…</p>
               <p rend="justify">COȘCODAN: Grasă-i?</p>
               <p rend="justify">MOISESCU: Cine? duduca?</p>
               <p rend="justify">COȘCODAN: Ba… zestrea.</p>
               <p rend="justify">MOISESCU: Șatrarul e proprietar mare.</p>
               <p rend="justify">COȘCODAN: N-are datorii?… Nu se amestecă în politică?</p>
               <p rend="justify">MOISESCU: Nu.</p>
               <p rend="justify">COȘCODAN: Prea bine.</p>
               <p rend="justify">MOISESCU: Am decidat cu șatrarul ca să vă întîlniți într-o casă străină, la o cunoștință a mea, d-na Luxița Fespezanca, care dă mîni un bal.</p>
               <p rend="justify">COȘCODAN: N-o cunosc.</p>
               <p rend="justify">MOISESCU: Nu face nimic. Te-oi prezenta eu… Vino pe la 9 ore, împreună cu moșul d-tale.</p>
               <p rend="justify">COȘCODAN: Ce nevoie este să mai vie și moșul meu?</p>
               <p rend="justify">MOISESCU: Ca un om care-i mai bătrîn, ar fi bine să între el în vorbă cu șatrarul.</p>
               <p rend="justify">COȘCODAN: Fie; mîni om veni amîndoi, negreșit.</p>
               <p rend="justify">MOISESCU: Minunat!… A! apropo; se înțelege că, îndată după nuntă, mi-i plăti comisonul de 5 la sută din capitalul zestrei, după obicei… Adio.</p>
               <p rend="justify">COȘCODAN: Nici vorbă nu-i. (În parte.) Așteaptă, murgule, să paști iarbă verde.</p>
               <p rend="justify">
                  <hi rend="bold">SCENA X</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=12">modifică</ref>]</p>
               <p rend="justify">COȘCODAN, NECULAE, mai pe urmă MATILDA</p>
               <p rend="justify">NECULAE (ieșind din cabinetul din stînga): Domnule, dama cea din cabinet spune că moare de foame.</p>
               <p rend="justify">COȘCODAN: Na, deocamdată dă-i Reforma s-o cetească. (Neculae iesă.) Ce dracu să-i dau să mănînce… ouă nu mai sînt, ridichi nu vrea… și celelalte bucate-s scumpe foc… Dar oare dac-aș împlini-o cu dînsa înainte de soupe n-ar fi mai nemerit? Fiindcă o să mă-nsor, nu se cade să mai am relații de mîna stîngă… Biata Ma tildă!… Ce-o să mai plîngă, ce-o să mai jălească!…</p>
               <p rend="justify">Dragă Matildă! ce rău îmi pare</p>
               <p rend="justify">Să pun un capăt l-al tău amor;</p>
               <p rend="justify">În al meu suflet simt o mustrare.</p>
               <p rend="justify">Dar n-am ce face, eu mă însor! (bis)</p>
               <p rend="justify">Astfel e lumea, Matildă dragă!</p>
               <p rend="justify">Toate, h! toate au un sfîrșit.</p>
               <p rend="justify">Amorul nostru a fost o șagă!</p>
               <p rend="justify">Ș-acum sorocul i s-a-mplinit. (bis)</p>
               <p rend="justify">MATILDA (întrînd furioasă): Mă rog, d-ta mi-ai trimis Reforma pentru ca să-mi potol foamea? Na, mănînc-o friptă. (Îi aruncă jurnalul în obraz.)</p>
               <p rend="justify">COȘCODAN: Ah! Matildo, nu te mînia, ci mai bine plînge-mă, bocește-mă, căci mi-a căzut un trăsnet pe cap.</p>
               <p rend="justify">MATILDA: Ce trăsnet?</p>
               <p rend="justify">COȘCODAN: Măiculița mea! a aflat moșul meu că sîntem în legătură amîndoi.</p>
               <p rend="justify">MATILDA: Ei ș-apoi?</p>
               <p rend="justify">COȘCODAN: A! Matildo!… nu-l cunoști pe moșul meu ce om este!… un pașă… ba nu… un bătrîn serios, morocănos, de pe vremea lui Papurăvodă, care crede că actrițele-s cu dracu. El mi-a hotărît!… Ah! Matildo, nu mă lasă inima să-ți spun ceea ce mi-a hotărît.</p>
               <p rend="justify">MATILDA: Da nu te mai strîmba și spune.</p>
               <p rend="justify">COȘCODAN: Matildo, să fii cu curaj… Moșul meu mi-a găsit o mireasă și mi-a poroncit să mă-nsor numaidecît păn-în trei zile, căci alminterea mă blastămă și mă desclironomisește.</p>
               <p rend="justify">MATILDA: Ș-apoi ce-mi pasă mie? însoară-te.</p>
               <p rend="justify">COȘCODAN: Cum? nu-ți smulgi părul de desperare?</p>
               <p rend="justify">MATILDA: Nici gîndesc. Căsătorie bună! să te văd c-o claie de copii și cu floricele la urechi. (Voiește să iasă.)</p>
               <p rend="justify">COȘCODAN: Matildo…</p>
               <p rend="justify">MATILDA: Ce mai vrei?</p>
               <p rend="justify">COȘCODAN: Dinioarea m-ai acuzat c-aș fi un zgîrcit, m-ai poreclit guzgan… ca să-ți dovedesc că și eu am obiceiul a da suvenire la dame, te rog să primești din parte-mi, păn-a nu ne despărți, o buclă de păr. (Voiește să taie cu un cuțit o buclă din părul lui.)</p>
               <p rend="justify">MATILDA: Păstrează-l pentru mireasa d-tale ca un prezent de cununie, un adevărat prezent de perucher.</p>
               <p rend="justify">COȘCODAN: Matildo!… (Își pune nasul.)</p>
               <p rend="justify">(Se aud în dreapta chiote vesele.)</p>
               <p rend="justify">MĂȘTILE: În sănătatea lui Mustafa-pașa!</p>
               <p rend="justify">
                  <hi rend="bold">SCENA XI</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=13">modifică</ref>]</p>
               <p rend="justify">COȘCODAN. AGACHI, MATILDA, BOMBEANU, BARZĂ, NECULAE, MĂȘTI (toți întră cu paharele in mînă)</p>
               <p rend="justify">MĂȘTILE</p>
               <p rend="justify">Vivat pașa Mustafa!</p>
               <p rend="justify">Vivat Mustafa-pașa! etc.</p>
               <p rend="justify">AGACHI: Neculae, adă punciul aci. (Neculae aduce un mare vas cu punci.)</p>
               <p rend="justify">COȘCODAN (în parte): Înghite-Agachi!</p>
               <p rend="justify">AGACI: Ce-am văzut? Matilda! artista noastră cea iubită? Fraților căuzași, să bem în sănătatea Matildei.</p>
               <p rend="justify">MĂȘTILE (bînd): în sănătatea Matildei!</p>
               <p rend="justify">MATILDA: Domnilor… vă mulțămesc… Dați-mi voie însă să vă prezint o persoană rară în societatea românească! Un tînăr de 25 de ani, elegant, frumos ca soarele, dar zgîrcit… de se răsuflă numai pe-o nară de economie.</p>
               <p rend="justify">AGACHI: Unde-i?</p>
               <p rend="justify">MATILDA (aducînd din fund pe Coșcodan, care caută să fugă): Iată-l!</p>
               <p rend="justify">AGACHI (în parte): Nepotul meu! (Tare.) Fraților căuzași! rîdicați-l în triumf și-l puneți pe masă, ca să asculte judecata lui Solomon.</p>
               <p rend="justify">COȘCODAN (zbătîndu-se în mînile măștilor): Domnilor! îmi boțiți hainele.</p>
               <p rend="justify">AGACHI: Acum, în puterea noastră de cadiu, îl osîndesc să asculte cu luare-aminte cînticul său. (Măștile stau grupate împregiurul mesei pe care stă Coșcodan.)</p>
               <p rend="justify">I</p>
               <p rend="justify">Cunosc din întîmplare</p>
               <p rend="justify">Un tînăr Coșcodan</p>
               <p rend="justify">Ce are multă stare</p>
               <p rend="justify">Și suflet de guzgan.</p>
               <p rend="justify">Elegant ca o păpușă,</p>
               <p rend="justify">Acest tînăr galantom</p>
               <p rend="justify">Poartă numai o mănușă,</p>
               <p rend="justify">Căci e foarte econom.</p>
               <p rend="justify">El trăiește calicit,</p>
               <p rend="justify">Ca să moară-mbogățit.</p>
               <p rend="justify">II</p>
               <p rend="justify">El cu răbdări prăjite</p>
               <p rend="justify">Hrănește trupul său</p>
               <p rend="justify">Și nencetat înghite</p>
               <p rend="justify">Bordo… din eleșteu.</p>
               <p rend="justify">Cînd doarme-n nepăsare,</p>
               <p rend="justify">Acest tînăr galantom</p>
               <p rend="justify">Se răsuflă pe o nară,</p>
               <p rend="justify">Căci e mare econom.</p>
               <p rend="justify">El trăiește calicit,</p>
               <p rend="justify">Ca să moară-mbogățit.</p>
               <p rend="justify">COȘCODAN (furios): Domnilor, dați-mi drumul. (Voiește să sară de pe masă.)</p>
               <p rend="justify">MATILDA: Ba nu; țineți-l pe loc, că mai este un al treilea cuplet.</p>
               <p rend="justify">AGACHI: Cîntă-l, Melpomeno!</p>
               <p rend="justify">MATILDA: Bucuros.</p>
               <p rend="justify">III</p>
               <p rend="justify">Sărmanul se socoate</p>
               <p rend="justify">Un Don Juan frumos;</p>
               <p rend="justify">Înșeală cît se poate</p>
               <p rend="justify">Și-i foarte generos.</p>
               <p rend="justify">Ca prezente de iubire</p>
               <p rend="justify">Acest tînăr galantom</p>
               <p rend="justify">Dă din păru-i două fire,</p>
               <p rend="justify">Căci e mare econom.</p>
               <p rend="justify">El trăiește calicit.</p>
               <p rend="justify">Ca să moară-mbogățit.</p>
               <p rend="justify">TOȚI: Ha, ha, ha.</p>
               <p rend="justify">(Coșcodan sare de pe masă și fuge prin fund, în rîsul tuturor.)</p>
               <p rend="justify">ACTUL II[<ref target="https://ro.wikisource.org/w/index.php?title=Agachi_Flutur&amp;action=edit&amp;section=14">modifică</ref>]</p>
               <p rend="justify">Teatrul reprezintă un salon de bal cu uși mari în fund, care se deschid în al doilea salon luminat cu policandre; ușă in dreapta; o masă de cărți în fund, în stînga.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=15">modifică</ref>]</p>
               <p rend="justify">FESPEZANCA, TINCA, MOISESCU. INVITAȚI LA BAL, mai pe urmi NĂRILĂ CU SMĂRĂNDIȚA</p>
               <p rend="justify">(Arie de valț)</p>
               <p rend="justify">TOȚI</p>
               <p rend="justify">(jucînd valțul)</p>
               <p rend="justify">Ce plăcere-n carnaval</p>
               <p rend="justify">De-a petrece noaptea-n bal,</p>
               <p rend="justify">De-a sări mereu în joc</p>
               <p rend="justify">Și de-a să-nvîrti pe loc!</p>
               <p rend="justify">(Cavalerii se închin la dame și le duc în salonul din fund.)</p>
               <p rend="justify">MOISESCU: Cucoană Luxiță, balul d-tale e minunat de frumos și de vesel!</p>
               <p rend="justify">FESPEZANCA: Așa mi se pare și mie… nu că mă laud, dar ca mine nici o damă nu are talentul să însuflețească o adunare.</p>
               <p rend="justify">MOISESCU: Și nici că-i de mirat, cucoană. Amabilitatea d-tale încîntă pe toți cavalerii… ea-i un capital cu dobîndă de 50 la sută.</p>
               <p rend="justify">FESPEZANCA: Destul, destul, Moisescule; nu-mi bombarda modestia cu complimente… Tincă!</p>
               <p rend="justify">TINCA (viind din fund): Aud.</p>
               <p rend="justify">FESPEZANCA (încet): Ce ți-a spus la urechi cavalerul tău, în vreme ce jucați valțul?</p>
               <p rend="justify">TINCA: Mi-a mărturisit că-i era prea cald.</p>
               <p rend="justify">FESPEZANCA: De treabă tînăr!… Se cunoaște că-i bine crescut.</p>
               <p rend="justify">TINCA: Și că se teme de căldură… Dar cum de-ai văzut, maman, că mi-a vorbit la ureche?</p>
               <p rend="justify">FESPEZANCA: Ochii mei te urmăresc necontenit…</p>
               <p rend="justify">TINCA: Pentru ce?</p>
               <p rend="justify">FESPEZANCA: Pentru ca să privegheze asupra nevinovăției tale. (Duios.) Tincă, tu nu știi ce vrea să zică a fi mamă.</p>
               <p rend="justify">TINCA: Încă nu, maman.</p>
               <p rend="justify">FESPEZANCA (sărutînd-o): Draga neneacăi!</p>
               <p rend="justify">MOISESCU: Iaca și șatrarul Nărilă cu duduca Smărăndița.</p>
               <p rend="justify">NĂRILĂ: Sărut mînile, cucoană Luxiță… sănă… (strănută) toasă?</p>
               <p rend="justify">FESPEZANCA: Mulțămesc, dar d-ta?</p>
               <p rend="justify">NĂRILĂ: Eu am prins un gutu… gutu… (strănută) rai de cele tătărești.</p>
               <p rend="justify">TINCA: De ce-ați venit așa de tîrziu, Smărăndiță?</p>
               <p rend="justify">SMĂRĂNDIȚA: Din pricina babacăi. Pune-ți în gînd că, de vro zece zile, babaca s-a îndrăgit de paseri ș-a cumpărat vro 30 de canari.</p>
               <p rend="justify">TINCA: Și ce face cu dînșii?</p>
               <p rend="justify">SMĂRĂNDIȚA: Petrece toată ziua în societatea lor… Păn-îl scoți dintre jigănii, îți iesă sufletul.</p>
               <p rend="justify">NĂRILĂ: O mărturisesc, singura mea mulțămire e să… e să… (Strănută.)</p>
               <p rend="justify">FESPEZANCA (rîzînd): Să strănuți?</p>
               <p rend="justify">NĂRILĂ: Ba, să aud canarii ciripind… De-acolo încolo, lumea mi-i cu totul adiafora.</p>
               <p rend="justify">FESPEZANCA: Frumos compliment ne faci, arhon șatrar!</p>
               <p rend="justify">NĂRILĂ: Adică vorba vine, căci îmi plac și adunările care se isprăvesc devreme… Moisescule, sosit-a ipochimenul?</p>
               <p rend="justify">MOISESCU: Domnul Ghiță Coșcodan? Încă nu, dar îl aștept să vie cu moșul său, ca să între în vorbă cu d-ta despre cununie.</p>
               <p rend="justify">TINCA: Ce cununie?</p>
               <p rend="justify">NĂRILĂ: A Smărăndiței.</p>
               <p rend="justify">TINCA: Ce-aud? Te măriți, dragă?</p>
               <p rend="justify">SMĂRĂNDIȚA: Așa se vede.</p>
               <p rend="justify">NĂRILĂ: Și la capul d-tale, duducă Tincă.</p>
               <p rend="justify">TINCA: Merci.</p>
               <p rend="justify">FESPEZANCA: O! cît pentru dînsa, avem vreme… Amatori n-or lipsi.</p>
               <p rend="justify">MOISESCU: Cred și eu; duduca Tinca are zestre de 30 000 de galbini!</p>
               <p rend="justify">NĂRILĂ: Vorba ceea: marfa să fie bună, mușterii nu lip… (strănută) sesc.</p>
               <p rend="justify">TINCA ȘI SMĂRĂNDIȚA: Mușterii!</p>
               <p rend="justify">FESPEZANCA: Cu adevărat… Chiar în iarna aceasta s-au prezentat mai mulți tineri… vro șepte, foarte buni.</p>
               <p rend="justify">TINCA: Mai cu seamă domnul Bombeanu… un ofițer de artilerie, recomandat de însuși moșul meu, prefectul.</p>
               <p rend="justify">NĂRILĂ: D-nul Bombeanu? îl cunosc… un tînăr cu stare și cu hristoitie… De ce nu l-ai ginerit, cucoană Luc… Luc…? (Strănută.)</p>
               <p rend="justify">FESPEZANCA: Tinca e prea tînără încă… prea fragedă… (în parte) ș-apoi nu vreu s-ajung iacă de pe-acu.</p>
               <p rend="justify">MOISESCU: Lăsați-mă pe mine, cucoană, să găsesc un barbat duducăi Tincăi. Am la mînă un procuror fein, fein… Să-mi dați voie ca să vi-l prezint.</p>
               <p rend="justify">FESPEZANCA: Fie; prezentează-l… Însă nu ieu nici o hotărîre… Dacă mi-a plăcea… om vedea… avem vreme.</p>
               <p rend="justify">(Orhestra începe a cînta un cadril. Doi cavaleri vin de invită pe Tinca și Smărăndița.)</p>
               <p rend="justify">MOISESCU: Iaca contradansul începe… Cucoană Luxiță, vrei să jucăm împreună?</p>
               <p rend="justify">FESPEZANCA: Oare… să joc?… Hai! (Moisescu îi dă brațul.)</p>
               <p rend="justify">TOȚI</p>
               <p rend="justify">(iesă cîntînd)</p>
               <p rend="justify">Ce plăcere-a carnaval</p>
               <p rend="justify">De-a petrece noaptea-n bal etc.</p>
               <p rend="justify">(Toți se duc în salonul din fund.)</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=16">modifică</ref>]</p>
               <p rend="justify">AGACHI, COȘCODAN, BARZĂ</p>
               <p rend="justify">AGACHI: Da bine, unde mă duci, Ghiță?</p>
               <p rend="justify">COȘCODAN: La bai, moșule.</p>
               <p rend="justify">AGACHI: La bal?… la cine?</p>
               <p rend="justify">COȘCODAN: La o văduvă.</p>
               <p rend="justify">AGACHI: Se vede că face praznic de sufletul răposatului…</p>
               <p rend="justify">BARZĂ (rîzînd): Hi, hi, hi, mare poznaș e cuconul Agachi.</p>
               <p rend="justify">COȘCODAN: Bade Stane, te poftesc să nu te-amesteci în conversația noastră.</p>
               <p rend="justify">AGACHI: Da de ce-l oprești?… vorbește frumos creștinul.</p>
               <p rend="justify">BARZA: Hi, hi, hi; mă iei în trei parale… Hi, hi, hi.</p>
               <p rend="justify">COȘCODAN: Iar te hlizești?… (Cătră Agachi.) Te-ai apucat de l-ai îmbătat ieri noapte, și de-atunci e nesuferit.</p>
               <p rend="justify">AGACHI: Bietul flăcău! nu mîncase de două zile acasă la tine.</p>
               <p rend="justify">COȘCODAN: Să lăsăm vorba asta, moșule; știi pentru ce te-am rugat să mă-ntovărășești acilea?</p>
               <p rend="justify">AGACHI: Ba.</p>
               <p rend="justify">COȘCODAN: Pentru o treabă foarte importantă.</p>
               <p rend="justify">AGACHI: Mă miram eu să cheltuiești tu degeaba doi sfanți cu birja!</p>
               <p rend="justify">COȘCODAN: La întoarcere vei plăti d-ta.</p>
               <p rend="justify">AGACHI: Dar; pentru că tarifa e mai scumpă după mezul nopții.</p>
               <p rend="justify">COȘCODAN: A! moșule, cum poți crede…</p>
               <p rend="justify">AGACHI: Cred tot, dar nu te sinchisi… fă-ți trebușoarele, că eu te studiez. Te găsesc interesat… interesant vreu să zic.</p>
               <p rend="justify">COȘCODAN (cătră Barză): Du-te de-așteaptă jos la feciori; dar mai întîi adă-mi mănușile.</p>
               <p rend="justify">BARZĂ (dîndu-i două părechi de mănuși): Poftim.</p>
               <p rend="justify">AGACHI: Două părechi de mănuși și cu cele din mînă trei? Ce însemnează acest lux de mănușerie?</p>
               <p rend="justify">COȘCODAN: Așa mi-i obiceiul meu… Fiecare bal mă ține trei părechi de mănuși.</p>
               <p rend="justify">AGACHI: Bre! ce cochetărie!… schimbi de trei ori?</p>
               <p rend="justify">COȘCODAN: Întîi, cînd mă înfățișez în salon, mă arăt cu mănuși proaspete… noi…</p>
               <p rend="justify">AGACHI: Ca toată lumea.</p>
               <p rend="justify">COȘCODAN: Peste zece minute, după ce am compli- mentat pe stăpînii casei, mă retrag deoparte și pun a doua păreche… pe aste. (Arată alte mănuși.)</p>
               <p rend="justify">AGACHI: Pe aste?… d-apoi nu-s noi, sînt purtate…</p>
               <p rend="justify">COȘCODAN: Și mai tîrziu, cînd aduc feciorii paharele cu limonadă, vine rîndul ăstorlalte. (Arată alte părechi.)</p>
               <p rend="justify">AGACHI: Sînt negre de tot.</p>
               <p rend="justify">COȘCODAN: Tocmai pentru asta, n-am grijă să le mai mînjesc.</p>
               <p rend="justify">AGACHI: Care vrea să zică, tu cu trei părechi de mănuși o duci un an, ca țiganu cu cămașa!</p>
               <p rend="justify">BARZĂ: Hi, hi, hi.</p>
               <p rend="justify">COȘCODAN: Tot aci ai fost, mojicule?… Ieși afară.</p>
               <p rend="justify">BARZĂ: Hi, hi, hi. (Iesă prin dreapta.)</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=17">modifică</ref>]</p>
               <p rend="justify">AGACHI, COȘCODAN</p>
               <p rend="justify">AGACHI: Sîntem singuri?</p>
               <p rend="justify">COȘCODAN: Singuri.</p>
               <p rend="justify">AGACHI: Vreau să-ți dau o rețetă ca să economisești și mănușile ale purtate.</p>
               <p rend="justify">COȘCODAN (cu bucurie): Care rețetă, moșule? Spune!</p>
               <p rend="justify">AGACHI (în taină): Nu ne-aude nimeni?</p>
               <p rend="justify">COȘCODAN: Nimeni.</p>
               <p rend="justify">AGACHI: Cumpără o bucată de cridă de 5 parale și-ți freacă mînile cu dînsa, de cîte ori ești poftit undeva.</p>
               <p rend="justify">COȘCODAN (supărat): Tronc!… eu crezusem că vorbești serios.</p>
               <p rend="justify">AGACHI: Bre! ai întrecut și pe vărul meu Antohi zgîrcea.</p>
               <p rend="justify">COȘCODAN: Ia lasă glumele deoparte, moșule, că nu-i aci locul de spus cabazlîcuri… Să vorbim de motivul pentru care te-am rugat să vii cu mine.</p>
               <p rend="justify">AGACHI: Care motiv?… A fi iar vro speculație cu folos sigur.</p>
               <p rend="justify">COȘCODAN: Ba nici gîndesc la speculație în bal… Te-am adus aci ca să punem la cale o cununie.</p>
               <p rend="justify">AGACHI: Aș! a cui?</p>
               <p rend="justify">COȘCODAN: A mea.</p>
               <p rend="justify">AGACHI: A ta? Nu mă nebuni… Tu, te-ai hotărît a întra în cheltuiala unei nunți?</p>
               <p rend="justify">COȘCODAN: Eu… m-am hotărît, precum zici, a întra în cheltuiala unei nunți.</p>
               <p rend="justify">AGACHI: Ai avea tu curajul să scoți bani din pungă ca să hrănești și să îmbraci mai multe suflete? Pun rămășag zece galbini.</p>
               <p rend="justify">COȘCODAN: Zece galbini? Țin rămășagul.</p>
               <p rend="justify">AGACHI (în parte): Ai! m-a prins hoțul.</p>
               <p rend="justify">COȘCODAN: Mai întîi că nevasta mea am s-o deprind cu gusturi simple, n-are să facă cheltuieli cu mătăsării, cu fleacuri de modă care ruinează familiile; cît pentru copii, cred că m-a feri Dumnezeu să am mai mult decît unul… Ș-apoi, în sfîrșit, fie ce-a fi, cînd inima iubește… cînd inima dorește…</p>
               <p rend="justify">AGACHI: Se vede că e bogată?</p>
               <p rend="justify">COȘCODAN: 10 000 de galbini zestre.</p>
               <p rend="justify">AGACHI: Numai?</p>
               <p rend="justify">COȘCODAN: Și are un tată…</p>
               <p rend="justify">AGACHI: Ofticos?</p>
               <p rend="justify">COȘCODAN: Ba nu tocmai ofticos, dar cam slab. Șatrarul Nărilă, trebuie să-l cunoști.</p>
               <p rend="justify">AGACHI: Eu?… să-l îngrop dacă-l știu cine-i.</p>
               <p rend="justify">COȘCODAN: Șatrarul Nărilă e proprietar de moșie și mai are în București un loc întins, care în curînd are să aibă o valoare foarte mare.</p>
               <p rend="justify">AGACHI: Cum asta?</p>
               <p rend="justify">COȘCODAN: Am aflat din izvor sigur că stăpînirea are nevoie de el ca să zidească un spital pentru nebuni… Șatrarul încă n-o știe; prin urmare, am de gînd să-l cumpăr eu, îndată după cununie, cu preț de nimic, ș-apoi să-l vînd stăpînirei cu folos de sută la sută.</p>
               <p rend="justify">AGACHI: Ce-aud? Nerușinatule, vrei să înșeli guvernul? și inima ta de cetățean te lasă să comiți o asemenea scamatorie în banii statului?… Glasul conștiinții nu te înspăimîntă? Vocea Patriei române nu te oprește pe malul abisului?…</p>
               <p rend="justify">COȘCODAN: Ha, ha, ha; vorbești chiar ca un redaptore… Însă n-am vreme să-ți răspund, că treaba-i grabnică.</p>
               <p rend="justify">AGACHI: Cu atît mai bine, că și eu am o treabă importantă pe la mezul nopții.</p>
               <p rend="justify">COȘCODAN: Vrei să te culci, să te odihnești?</p>
               <p rend="justify">AGACHI: Ferească Dumnezeu!… Am un soupe cu cîțiva prieteni și prietene.</p>
               <p rend="justify">COȘCODAN: Iar soupe. Mă mir, zău, ce mulțămire poți găsi cheltuind starea cu străinii?</p>
               <p rend="justify">AGACHI: Mulțămirea de a n-o lăsa clironomie la nepoți ca tine.</p>
               <p rend="justify">COȘCODAN: A!… fie!… Însă ai putea-o întrebuința mai bine decît cu mesele.</p>
               <p rend="justify">AGACHI: Tu nu știi, nu-ți poți închipui plăcerea unui soupe cu persoane vesele care glumesc și rîd la lumina policandrelor și în sunetul paharelor de șampanie… Pentru tine-i halima.</p>
               <p rend="justify">Cînd vinul curge în pahare,</p>
               <p rend="justify">Cînd ochii vesel strălucesc,</p>
               <p rend="justify">Inima-mi saltă și tresare</p>
               <p rend="justify">De un fior dumnzeiesc.</p>
               <p rend="justify">Ridic un pahar</p>
               <p rend="justify">Plin, plin</p>
               <p rend="justify">De vin de Cotnar</p>
               <p rend="justify">Plin, plin,</p>
               <p rend="justify">Și cînt voios și mi-l închin.</p>
               <p rend="justify">Ah! ah! ah!</p>
               <p rend="justify">Glu, glu, glu, sufletul meu rîde,</p>
               <p rend="justify">Glu, glu, glu, raiul se deschide,</p>
               <p rend="justify">Glu, glu, glu, glu, glu, glu.</p>
               <p rend="justify">Și oricare chin</p>
               <p rend="justify">Eu mi-l botez cu vin</p>
               <p rend="justify">Pluf!</p>
               <p rend="justify">Viața se stinge cu grăbire,</p>
               <p rend="justify">Anii cei tineri se strecor;</p>
               <p rend="justify">Dar eu nu simt nici o măhnire,</p>
               <p rend="justify">Căci mă țin tot de urma lor.</p>
               <p rend="justify">Purtînd un pahar</p>
               <p rend="justify">Plin, plin,</p>
               <p rend="justify">De vin de Cotnar</p>
               <p rend="justify">Plin, plin</p>
               <p rend="justify">Și bînd voios lor îl închin.</p>
               <p rend="justify">Ah! ah! ah!</p>
               <p rend="justify">Glu, glu, glu, sufletul meu rîde,</p>
               <p rend="justify">Glu, glu, glu, raiul se deschide,</p>
               <p rend="justify">Glu, glu, glu, glu, glu, glu.</p>
               <p rend="justify">Și oricare chin</p>
               <p rend="justify">Eu mi-l înec în vin,</p>
               <p rend="justify">Pluf!</p>
               <p rend="justify">COȘCODAN (în parte): Bine l-a numit Agachi cine l-a botezat!</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=18">modifică</ref>]</p>
               <p rend="justify">AGACHI, COȘCODAN, MOISESCU</p>
               <p rend="justify">MOISESCU (viind din fund): A! bine c-ați sosit… Vă așteptam cu nerăbdare.</p>
               <p rend="justify">COȘCODAN: Unde-i șatrarul?</p>
               <p rend="justify">MOISESCU: S-a dus să tragă un ciubuc în etacul gazdei.</p>
               <p rend="justify">COȘCODAN: Dar domnișoara Smărăndița, fata lui?</p>
               <p rend="justify">MOISESCU: E în salon, mergi de-o poftește la joc.</p>
               <p rend="justify">COȘCODAN: Bucuros.</p>
               <p rend="justify">MOISESCU: Cît pentru șatrarul, îndată ce și-a face cheful și s-a întoarce aci, domnul Agachi, unchiul d-tale, ar trebui să nu peardă vreme și să-i vorbească de măritiș.</p>
               <p rend="justify">AGACHI: D-apoi nu cunosc pe șatrarul.</p>
               <p rend="justify">MOISESCU: Îl vei cunoaște, cum îl vei vedea; e îmbrăcat cu antereu și cu giubea.</p>
               <p rend="justify">AGACHI: Ca un lăutar?… Nu cumva are și nai?</p>
               <p rend="justify">MOISESCU (cătră Ghiță): Acuș are să înceapă contradansul… Vin iute. (Iesă prin fund.)</p>
               <p rend="justify">COȘCODAN: Mergi înainte că te-ajung. (Cătră Agachi, în taină.) Unchiule, îți încred soarta mea și nu mă îndoiesc de izbîndă.</p>
               <p rend="justify">AGACHI: N-ai nici o grijă, nepoate. Cît l-oi zări pe șatrarul, am să-l sucesc ca pe-un titirez.</p>
               <p rend="justify">COȘCODAN: Să te văd, unchiule, dacă ești diplomat bun… să nu-i pomenești însă de locul care vrea să-l cumpere guvernul. (Iesă prin fund.)</p>
               <p rend="justify">AGACHI: Ferească sfîntul!… (În parte.) Nepotul meu e chiar salba dracului.</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=19">modifică</ref>]</p>
               <p rend="justify">AGACHI, CHIRILĂ (viind din fund)</p>
               <p rend="justify">CHIRILĂ: Măi, măi, măi! cald îi în sală!… Musafiri sînt grămădiți ca sardelele-n putină. (Se aerează cu o basma roșie de bumbac.)</p>
               <p rend="justify">AGACHI (examinînd pe Chirilă): Un antereu cu giubea!… trebuie să fie șatrarul… se vede că și-a făcut cheful. (Tare.) Arhon… (în parte.) I-am uitat numele. CHIRILĂ (în parte): Mie-mi zice arhon?</p>
               <p rend="justify">AGACHI (apropiindu-se): Arhon… mă închin cu plecăciune.</p>
               <p rend="justify">CHIRILĂ (închinîndu-se): Sărut mînile, boierule.</p>
               <p rend="justify">AGACHI: Frumos bal, nu-i așa? CHIRILĂ: Prea frumos, numai cam înghesuit.</p>
               <p rend="justify">AGACHI: Așa-i moda de astăzi. Cu cît salonul e mai mic, cu atît numărul invitaților e mai mare.</p>
               <p rend="justify">CHIRILĂ: Proastă modă… drept să-ți spun… În vremea noastră oamenii știau să petreacă mult mai bine.</p>
               <p rend="justify">AGACHI: Negreșit, negreșit… (în parte.) A să-mi vorbească din vremea lui Caragea. CHIRILĂ: Pune-ți în gînd că de-un ceas îmi caut copila prin bal și n-o găsesc, așa de multă lume e în salon.</p>
               <p rend="justify">AGACHI: A! sînteți părinte, arhon… aveți o copilă?… (În parte.) El e șatrarul.</p>
               <p rend="justify">CHIRILĂ: Dar, boierule; m-a învrednicit Dumnezeu să fiu tată.</p>
               <p rend="justify">AGACHI: Nu-i vina d-tale… și eu, arhonia, sînt unchi. CHIRILĂ: Am o copilă care-mi seamănă mie bucățică tăiată… un bujor.</p>
               <p rend="justify">AGACHI: Să-ți trăiască!… Eu, arhon… am un nepot care nu-mi seamănă nicidecum… (În parte.) Slavă Domnului! CHIRILĂ: A! cum îl cheamă?</p>
               <p rend="justify">AGACHI: Ghiță Coșcodan, un tînăr cu stare, econom și numai bun de însurat. CHIRILĂ: Coșcodan?… frumos nume!… Eu mă chem chir Chirilă.</p>
               <p rend="justify">AGACHI: Chir Chirilă?… și la mai mare. (Se închină.) CHIRILĂ: Sărut mînile… De cîți ani e nepotul d-tale?</p>
               <p rend="justify">AGACHI: De 20 000 de galbini.</p>
               <p rend="justify">CHIRILĂ: 20 000 de ani?… de galbini? vreu să zic!</p>
               <p rend="justify">AGACHI: Da, și cu toate aceste el aspiră a să însura cu fiica d-tale, arhon… CHIRILĂ: Ce spui, boierule?… Vrea să-mi fie ginere nepotul d-tale?</p>
               <p rend="justify">AGACHI: Așa se vede… S-a înamorat de domnișoara… și m-a rugat ca să întru în vorbă cu d-ta… să rupem tîrgul, cum se zice.</p>
               <p rend="justify">CHIRILĂ (în parte): 20 000 de galbini! (Tare.) Boierule, propunerea d-tale mă cinstește peste măsură și nu zic ba… Însă înțelegi că datoria mea de părinte mă silește a lua oareșicare pliroforii.</p>
               <p rend="justify">AGACHI: Pliroforisește-te, boierule, pliroforisește-te.</p>
               <p rend="justify">CHIRILĂ: Aș vrea să știu mai întîi dacă nepotul d-tale are hristoiftie?</p>
               <p rend="justify">AGACHI: Are.</p>
               <p rend="justify">CHIRILĂ: Dacă-i om statornic, econom?</p>
               <p rend="justify">AGACHI: El?… e în stare să taie un fir de păr în patru.</p>
               <p rend="justify">CHIRILĂ: Mă bucur, că și eu sînt asemenea, și copila mea tij.</p>
               <p rend="justify">AGACHI: Minunat! să vă caute cineva cu lumînarea, nu v-ar putea găsi mai potriviți… Cînd facem nunta?</p>
               <p rend="justify">CHIRILĂ: Nunta?… cît mai în grabă… Mă duc să dau de știre Marghioliții… (Se îndreaptă spre fund.)</p>
               <p rend="justify">AGACHI (în parte): Marghioliții? Credeam că se numește Smărăndița.</p>
               <p rend="justify">CHIRILĂ: 20 000? (Iesă.)</p>
               <p rend="justify">AGACHI: Nici o para mai puțin. (Singur.) Miroasă a băcan șatrarul… Șmecherul cel de Ghiță l-a ales înadins ca să nu cheltuiască cu băcăniile, după ce s-a însura. (Căutînd ceasornicul.) Mi-am isprăvit pețitoria… mai am încă jumătate de ceas de jărtfit în folosul familiei.</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=20">modifică</ref>]</p>
               <p rend="justify">AGACHI, COȘCODAN (viind vesel din fund)</p>
               <p rend="justify">COȘCODAN: A! unchiule, am jucat cu domnișoara Smărăndița și m-a fermecat.</p>
               <p rend="justify">AGACHI: Așa degrabă?</p>
               <p rend="justify">COȘCODAN: Ea mi-a mărturisit că are gusturi simple, că nu-i plac tualetele, diamantele… E un înger, unchiule, un înger… Am strîns-o de mînă. (își scoate mănușile.)</p>
               <p rend="justify">AGACHI: Și de-acea-ți scoți mănușile?</p>
               <p rend="justify">COȘCODAN: Ba nu, dar a venit rîndul să pun no. 2… Ia spune-mi, ai văzut pe socrul meu?</p>
               <p rend="justify">AGACHI: Pe chir Chirilă? l-am văzut.</p>
               <p rend="justify">COȘCODAN: Ce fel chir Chirilă?… Nărilă, vrei să zici?</p>
               <p rend="justify">AGACHI: Cum Nărilă? Chirilă.</p>
               <p rend="justify">COȘCODAN: Ba Nărilă.</p>
               <p rend="justify">AGACHI: Nărilă, Chirilă, tot într-o rilă, tot doi lei ș-un ort… I-am cerut fata mai dinioarea.</p>
               <p rend="justify">COȘCODAN: Ai cerut pe Smărăndița?</p>
               <p rend="justify">AGACHI: Ce fel Smărăndița?… Marghiolița.</p>
               <p rend="justify">COȘCODAN: Marghiolița?… te înșeli, Smărăndița… Da unde l-ai văzut pe șatrarul?</p>
               <p rend="justify">AGACHI: Chiar aci.</p>
               <p rend="justify">COȘCODAN: Aci? nu se poate… șatrarul n-a ieșit încă din etac… nu și-a isprăvit ciubucul.</p>
               <p rend="justify">AGACHI: Apoi dar cu cine dracul am vorbit, cu care lăutar?</p>
               <p rend="justify">COȘCODAN: Cu chir Chirilă, poate?…</p>
               <p rend="justify">AGACHI: Tocmai; un soi de băcan cu antereu…</p>
               <p rend="justify">COȘCODAN: Te-ai înșelat, unchiule… ai făcut pozna… Iaca șatrarul Nărilă cu fiică-sa… trebuie să dregem îndată greșala.</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=21">modifică</ref>]</p>
               <p rend="justify">AGACHI, COȘCODAN, NĂRILĂ, SMĂRĂNDIȚA (viind din fund)</p>
               <p rend="justify">NĂRILĂ: Smărăndiță, vin-în salonul ăsta să ne răsuflăm.</p>
               <p rend="justify">COȘCODAN: Arhon șatrar, dați-mi voie să vă prezentez pe unchiul meu, domnul Agachi Flutur, proprietar bogat și neînsurat.</p>
               <p rend="justify">NĂRILĂ: Sînt prea fericit, cucoane Agachi de a… a… (Strănută.)</p>
               <p rend="justify">AGACHI: Într-un ceas bun.</p>
               <p rend="justify">NĂRILĂ: Amin… Guturaiul dracului nu mă slăbește.</p>
               <p rend="justify">AGACHI: Freacă-ți nasul c-o lumînare, că trece îndată.</p>
               <p rend="justify">NĂRILĂ: Oare?… Doftorul Flaimuc m-a sfătuit să întrebuințăz tereben… (Strănută.)</p>
               <p rend="justify">AGACHI: tină… Să-ți fie de bine.</p>
               <p rend="justify">NĂRILĂ: Amin.</p>
               <p rend="justify">COȘCODAN (încet cătră Agachi): Deschide vorba.</p>
               <p rend="justify">AGACHI (încet): Ce vorbă?</p>
               <p rend="justify">COȘCODAN (asemenea): Despre căsătorie… Însă cu meșteșug.</p>
               <p rend="justify">AGACHI: Las’ pe mine. (Își drege vocea.) Arhon șatrar, în calitatea mea de unchi, am un nepot care-i în vîrstă de căsătorit și care iubește pe domnișoara Smărăndița ca un hai-hui; prin urmare dorința lui și a mea cea mai mare este ca să ne însurăm.</p>
               <p rend="justify">NĂRILĂ: Aud?</p>
               <p rend="justify">AGACHI: Ca să se-nsoare cu copila d-tale; primești?</p>
               <p rend="justify">NĂRILĂ: Arhon Agachi, chipul simandicos cu care mi-ai făcut această propunere îmi măgulește filotimia… dă-mi voie însă să mă gîndesc…</p>
               <p rend="justify">AGACHI: Mă iartă, arhon șatrar, că n-am vreme; păn-în trei ori, primești?… Una, două… tr…</p>
               <p rend="justify">NĂRILĂ: Pri… pri… (Se luptă cu stranulatul.)</p>
               <p rend="justify">AGACHI: Dă-i, drumul, dă-i.</p>
               <p rend="justify">NĂRILĂ (strănută): mesc.</p>
               <p rend="justify">COȘCODAN: A! cît sînt de fericit, arhon șatrar, de a întra în familia d-tale; dă-mi voie să vă sărut mîna, ca la un părinte.</p>
               <p rend="justify">NĂRILĂ: Vină în brațele mele, fiule. (Strînge în brațe pe Coșcodan.)</p>
               <p rend="justify">AGACHI: Tablou!</p>
               <p rend="justify">NĂRILĂ: Și pe d-ta, arhon Agachi.</p>
               <p rend="justify">AGACHI (în parte): A să mă umple de guturai. (Se îmbrățișează cu Nărilă.)</p>
               <p rend="justify">COȘCODAN (apropiindu-se de Smărăndița): Credeți, domnișoară, că inima mea…</p>
               <p rend="justify">SMĂRĂNDIȚA (coborînd ochii): Domnule…</p>
               <p rend="justify">NĂRILĂ: Dă-i mîna să ți-o sărute, că ai să-i fii nevastă. (Coșcodan sărută mîna Smărăndiței.) Noroc să dea Dumnezeu… Ghiță, fătul meu, te las cu Smărăndița; ține-o de vorbă, în vreme ce eu cu moșul tău om pune la cale despre condițiile cu… nu…nu…nu…</p>
               <p rend="justify">AGACHI (viindu-i a strănuta): nu… nu… nu…</p>
               <p rend="justify">NĂRILĂ și AGACHI (strănutând odată): niei.</p>
               <p rend="justify">AGACHI: Na, că m-am molipsit și eu… Arhon șatrar, hai să bem un pahar de ponei la bufet, ca să înecăm guturaiul.</p>
               <p rend="justify">NĂRILĂ: Bucuros, arhon cuscri. (Merg amîndoi pănă la ușa din fund.)</p>
               <p rend="justify">AGACHI (la ușă): Poftim, arhon șatrar.</p>
               <p rend="justify">NĂRILĂ: După d-ta, arhonda.</p>
               <p rend="justify">AGACHI și NĂRILĂ: Da mă rog… Ce se potrivește… Na, na, na. (Strănută.) Amin! (Ies.)</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=22">modifică</ref>]</p>
               <p rend="justify">COȘCODAN, SMĂRĂNDIȚA</p>
               <p rend="justify">SMĂRĂNDIȚA (în parte): Babaca mă lasă singură cu un cavaler… mi-e frică.</p>
               <p rend="justify">COȘCODAN (în parte): Îi frumușică de tot. Încă n-o văzusem bine păn-acum. (Tare.) Cuvintele părintelui d-voastră, domnișoară Smărăndiță, îmi dau curajul a vă mărturisi că inima mea simte o bucurie fără margini cînd gîndesc la fericirea ce mă așteaptă!</p>
               <p rend="justify">SMĂRĂNDIȚA (rușinoasă): Domnule…</p>
               <p rend="justify">COȘCODAN: Aș fi însă de o mie de ori mai mulțămit, dac-aș afla din gurița d-voastră, că primiți fără displăcere a vă cununa cu mine.</p>
               <p rend="justify">SMĂRĂNDIȚA: Domnule, nu-mi trecea prin minte nicidecum să mă mărit așa degrabă; dar fiindcă tata a găsit de cuviință…</p>
               <p rend="justify">COȘCODAN: Ah! domnișoară, credeți că oi face toate jărtfele, ca să nu vă căiți de a purta numele meu.</p>
               <p rend="justify">SMĂRĂNDIȚA: Nu mă îndoiesc, domnule, căci te cred un galantom.</p>
               <p rend="justify">COȘCODAN: O! cît pentru galantomie, nime nu mă-ntrece. Îți vedea cît de plăcută este viața în căsătorie. Vom locui amîndoi într-o căsuță mică, la mahala, fără lux, fără… tereremul deșărtăciunilor lumești; căci adevărata fericire nu stă în acele secături… Priviți la cuibul turturelelor… un pic de puf și cîteva frunze, și cu toate astea nu sînt alte jigănii pe lume mai iubitoare și mai fericite…</p>
               <p rend="justify">SMĂRĂNDIȚA: O! pentru mine, gusturile mele sînt prea simple. Cît oi avea un clavir, mă-mpac lesne, oriunde aș fi.</p>
               <p rend="justify">COȘCODAN: Un clavir!… Nici vorbă nu-i că-ți avea unul… Îl veți avea pe-a d-voastră.</p>
               <p rend="justify">SMĂRĂNDIȚA: Al meu e cam vechi, cam hîrbuit…</p>
               <p rend="justify">COȘCODAN: L-om da de l-a drege.</p>
               <p rend="justify">SMĂRĂNDIȚA: Mai bucuroasă aș fi să am unul nou, un piano Erhard.</p>
               <p rend="justify">COȘCODAN: O! Smărăndiță… domnișoară Smărăndiță, fericirea nu stă într-un piano vechi sau nou; ea izvorăște din dragoste, din amorul ce mi-ai inspirat de cum te-am văzut. (Se pune pe canape lingă Smărăndița.)</p>
               <p rend="justify">SMĂRĂNDIȚA (depărtîndu-se în celalalt capăt a canapelei): Domnule…</p>
               <p rend="justify">COȘCODAN: Nu vă temeți, că aveți a face cu un ga-, lantom.</p>
               <p rend="justify">Eu te iubesc ca gentilom,</p>
               <p rend="justify">Pre legea mea! (bis)</p>
               <p rend="justify">Sînt gentilom, sînt galantom</p>
               <p rend="justify">Pe cît ai vrea. (bis)</p>
               <p rend="justify">Ah! pentru mine… fără frică,</p>
               <p rend="justify">Fii turturică</p>
               <p rend="justify">Și eu voi fi amant fidel,</p>
               <p rend="justify">Un turturel.</p>
               <p rend="justify">(Împreună.)</p>
               <p rend="justify">COȘCODAN</p>
               <p rend="justify">Un turturel ș-o turturică</p>
               <p rend="justify">Noi amîndoi pe lume-om fi,</p>
               <p rend="justify">Ca turturică și turturel</p>
               <p rend="justify">Neîncetat ne vom iubi.</p>
               <p rend="justify">SMĂRĂNDIȚA</p>
               <p rend="justify">(în parte)</p>
               <p rend="justify">Un turturel ș-o turturică</p>
               <p rend="justify">Noi amîndoi pe lume-om fi,</p>
               <p rend="justify">Ca turturică și turturel</p>
               <p rend="justify">Neîncetat noi vom trăi.</p>
               <p rend="justify">COȘCODAN: Ce zici, Smărăndiță? Așa-i că viitorul e plin de făgăduinți frumoase?</p>
               <p rend="justify">SMĂRĂNDIȚA: Cu adevărat. Însă, spune-mi te rog: îți plac voiajurile?</p>
               <p rend="justify">COȘCODAN: Așa ș-așa.</p>
               <p rend="justify">SMĂRĂNDIȚA: Eu doresc foarte mult să văd Parisul.</p>
               <p rend="justify">COȘCODAN: Unde-i scumpetea cea mare?</p>
               <p rend="justify">SMĂRĂNDIȚA: Și-ți mărturisesc că cea mai mare mulțămire ce mi-ai putea face ar fi, după ce ne-om cununa, să mă duci în capitala Franției.</p>
               <p rend="justify">COȘCODAN: Cum nu? cum nu? cel mai lesne lucru.</p>
               <p rend="justify">SMĂRĂNDIȚA: Și la băile de mare, la Dieppe…</p>
               <p rend="justify">COȘCODAN: Aerul e cam sărat acolo… Umezala mărei mă supără.</p>
               <p rend="justify">SMĂRĂNDIȚA: Apoi dar ne-om opri în Paris ș-om merge pe la magazii, pe la teatre, pe la concerte… om petrece iarna în plăceri de tot soiul.</p>
               <p rend="justify">COȘCODAN: Se-nțelege, pe la magazii… pe la teatru… (În parte.) Îmi pare cam cheltuitoare domnișoara.</p>
               <p rend="justify">SMĂRĂNDIȚA: A! domnule Ghiță, nu pot să-ți spun cît mă simt de mulțămită, gîndind c-am să văd țările străine și minunile civilizației… Acesta-i visul meu cel mai scump.</p>
               <p rend="justify">SMĂRĂNDIȚA</p>
               <p rend="justify">Îmi dai cuvîntul de gentilom?</p>
               <p rend="justify">COȘCODAN</p>
               <p rend="justify">Pe legea mea! (bis)</p>
               <p rend="justify">SMĂRĂNDIȚA</p>
               <p rend="justify">Vei fi cu mine galantom?</p>
               <p rend="justify">COȘCODAN</p>
               <p rend="justify">Pe cît îi vrea! (bis)</p>
               <p rend="justify">SMĂRĂNDIȚA</p>
               <p rend="justify">Primesc a fi dar, fără frică,</p>
               <p rend="justify">O turturică</p>
               <p rend="justify">Și să te am barbat fidel,</p>
               <p rend="justify">Un turturel.</p>
               <p rend="justify">(Împreună.)</p>
               <p rend="justify">COȘCODAN</p>
               <p rend="justify">Un turturel ș-o turturică</p>
               <p rend="justify">Etc. etc.</p>
               <p rend="justify">SMĂRĂNDIȚA</p>
               <p rend="justify">Un turturel ș-o turturică</p>
               <p rend="justify">Etc. etc.</p>
               <p rend="justify">COȘCODAN (în parte): E a mea!… Am cîștigat rămășagul cu unchiul meu… 10 galbini!</p>
               <p rend="justify">SMĂRĂNDIȚA (în parte): Păcat că nu se mărită și Tinca; am face nunțile tot într-o zi… (Stă pe gînduri.)</p>
               <p rend="justify">COȘCODAN (în parte): Un lucru numai mă cam îngrijește… Îi prea place, voiajul… oi duce-o la țară după ce m-oi însura.</p>
               <p rend="justify">SMĂRĂNDIȚA: Domnule Ghiță…</p>
               <p rend="justify">COȘCODAN: Poroncă…</p>
               <p rend="justify">SMĂRĂNDIȚA: Pintre prietenii d-tale nu cunoști vrun tînăr cumsecade, cu educație și de familie bună?</p>
               <p rend="justify">COȘCODAN: Pentru ce?</p>
               <p rend="justify">SMĂRĂNDIȚA: Ca să-l cununăm cu o prietenă a mea, care-i foarte plăcută.</p>
               <p rend="justify">COȘCODAN: Are zestre?</p>
               <p rend="justify">SMĂRĂNDIȚA: Are 30 000 de galbini.</p>
               <p rend="justify">COȘCODAN (tresărind): 30 000 galbini, și încă nu s-a măritat! Se vede că-i urîtă, ciuntă, oloagă, cocoșată, oarbă, surdă, stafia lumei?</p>
               <p rend="justify">SMĂRĂNDIȚA (rîzînd): Ba, din contra, e frumușică, tînără și nu-i lipsește nimic.</p>
               <p rend="justify">COȘCODAN: Nimic… și are 30 000?… Cine-i?</p>
               <p rend="justify">SMĂRĂNDIȚA: Fiica cucoanei Luxiței Fespezanca.</p>
               <p rend="justify">COȘCODAN: Am văzut-o… cu adevărat e foarte plăcută… (în parte.) 30 000!</p>
               <p rend="justify">(Se aude orhestra sunînd un valț.)</p>
               <p rend="justify">SMĂRĂNDIȚA: Orhestra începe a cînta cotilonul… Nu joci, domnule Ghiță?</p>
               <p rend="justify">COȘCODAN: Valțul mă supără.</p>
               <p rend="justify">(Un cavaler vine de poftește pe Smărăndița.)</p>
               <p rend="justify">SMĂRĂNDIȚA (către cavaler): Cu mulțămire, domnule. (Îi dă brațul și zice, îndreptîndu-se spre salonul din fund.) Gîndește la ce ți-am spus, domnule Ghiță… A revedere. (Iesă.)</p>
               <p rend="justify">COȘCODAN: A revedere… (Singur, foarte agitat.) 30 000 galbini! Este aci în casă o zestre de 30 000 galbini și Moisescu nu-mi dă de știre… El mă lasă de mă încurc cu o fată cheltuitoare, ce n-are decît 10 000!… (Se preumblă turburat.)</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=23">modifică</ref>]</p>
               <p rend="justify">COȘCODAN, MOISESCU</p>
               <p rend="justify">MOISESCU (viind răpide): Domnule Ghiță, domnule Ghiță…</p>
               <p rend="justify">COȘCODAN: Ce este?</p>
               <p rend="justify">MOISESCU: Am venit să-ți spun că guvernul a cumpărat pentru spital un loc străin lîngă barieră.</p>
               <p rend="justify">COȘCODAN: Ei, și șatrarul rămîne cu locul lui sterp și fără preț? Dacă-i așa rămîne și cu domnișoara Smărăndița.</p>
               <p rend="justify">MOISESCU: Cum?</p>
               <p rend="justify">COȘCODAN: Nu-mi place… e cheltuitoare… visează cai pe păreți; și, într-un cuvînt, m-am înamorat de fata cucoanei Luxiței.</p>
               <p rend="justify">MOISESCU: De domnișoara Tinca?</p>
               <p rend="justify">COȘCODAN: Sînt nebun după dînsa… Ce frumoasă-i!… Ce păr negru ca pana corbului!</p>
               <p rend="justify">MOISESCU: Negru? Tinca e blondă… are părul galbin.</p>
               <p rend="justify">COȘCODAN: Ce păr galbin! parcă e aur de Olanda… Moisescule, mergi iute de vorbește cu Fespezanca.</p>
               <p rend="justify">MOISESCU: Nu se poate, că i-am anunțat vizita unui alt ginere, domnul Ghiță Radian.</p>
               <p rend="justify">COȘCODAN: Radian, Coșcodan… tot una-i… și el Ghiță și eu Ghiță, trece-mă în locul lui… Îți făgăduiesc un comision de 6 la sută.</p>
               <p rend="justify">MOISESCU: Fie, însă știi că unchiul d-tale a pus toate la cale cu șatrarul Nărilă.</p>
               <p rend="justify">COȘCODAN: Bine zici… o uitasem… Trebuie găsit un mijloc de a ne strica cu șatrarul.. Cum să facem?… cum să facem?</p>
               <p rend="justify">MOISESCU: Iaca și șatrarul.</p>
               <p rend="justify">
                  <hi rend="bold">SCENA X</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=24">modifică</ref>]</p>
               <p rend="justify">COȘCODAN, MOISESCU, NĂRILĂ, CAVALERI</p>
               <p rend="justify">(Mai mulți cavaleri se așează la masa de cărți.)</p>
               <p rend="justify">CAVALERII</p>
               <p rend="justify">Danțu-i plăcut, balu-i frumos;</p>
               <p rend="justify">Însă decît să sar în joc,</p>
               <p rend="justify">Mai bine voi să cerc în stos</p>
               <p rend="justify">Și-n lanschenet de am noroc.</p>
               <p rend="justify">NĂRILĂ: Domnule Ghiță, d-ta nu metahirisești cărțile?</p>
               <p rend="justify">COȘCODAN: Dar d-ta?</p>
               <p rend="justify">NĂRILĂ: Eu?… ferească Dumnezeu!… nu m-ating nici de ale sfinte, nici de dracul. (Încet.) Pentru mine un jucător de cărți sau un om vîndut diavolului tot una-i. (Se apropie de masa de cărți.)</p>
               <p rend="justify">COȘCODAN (în taină, lui Moisescu): O! îmi vine o idee!</p>
               <p rend="justify">MOISESCU: Care?</p>
               <p rend="justify">COȘCODAN: Ai auzit opinia șatrarului asupra cărturarilor?</p>
               <p rend="justify">MOISESCU: Dar.</p>
               <p rend="justify">COȘCODAN: Ca să mă dezbăr de dînsul, oi să mă fac că-s bețiv de cărți… Du-te colo lîngă masă și pariază sume mari… Eu le-oi ținea… În glumă.</p>
               <p rend="justify">MOISESCU: Înțeleg… Vrei să-l sparii?… Minunat. (Merge de stă în dosul bancherului.)</p>
               <p rend="justify">NĂRILĂ (viind lîngă Coșcodan): Ghiță… cunoști pe domnișorul ăla care taie lanschenetul?</p>
               <p rend="justify">COȘCODAN: Ba nu.</p>
               <p rend="justify">NĂRILĂ: Mare. destrămat seamănă a fi! joacă cîte un icosar odată.</p>
               <p rend="justify">COȘCODAN: Numai atîta? Sărmanul!</p>
               <p rend="justify">NĂRILĂ: Ce fel? numai atîta?</p>
               <p rend="justify">MOISESCU (tare): Pun rămășag 50 de galbini că lanschenetul nu trece de-a patra oară. Cine ține?</p>
               <p rend="justify">COȘCODAN: Eu.</p>
               <p rend="justify">NĂRILĂ: Aud?… d-ta, Ghiță, pui 50 de galbini pe carte?… 50?</p>
               <p rend="justify">COȘCODAN: Niciodată mai puțin, arhon șatrar.</p>
               <p rend="justify">NĂRILĂ (în parte): Kirie eleison!</p>
               <p rend="justify">MOISESCU: Ai perdut, domnule Ghiță.</p>
               <p rend="justify">COȘCODAN (fără a să întoarce): Perdut?… Nu face nimica… Așa-i soarta. (Cîntă încet:) Așa-i soarta… așa-i soar…ta.</p>
               <p rend="justify">NĂRILĂ (în parte, cu mirare): Și încă are curaj să cînte!</p>
               <p rend="justify">FECIORUL (viind din fund, zice încet lui Moisescu): Domnule Moisescu, te poftește un boier la scară.</p>
               <p rend="justify">MOISESCU: Cum îl cheamă?</p>
               <p rend="justify">FECIORUL: Iată carta lui. (Iesă.)</p>
               <p rend="justify">MOISESCU (în parte): Ce văd?… Ghiță Radian, procurorul!… A venit ca să-l prezentez cucoanei Luxiței… Mă duc ca să-l trimit înapoi de unde-a venit. (Iesă prin fund fără să fie văzut de Coșcodan.)</p>
               <p rend="justify">BANCHERUL: Sînt 100 de galbini în caniotă… cine-i ține, domnilor?</p>
               <p rend="justify">COȘCODAN (neîntorcîndu-se): Eu.</p>
               <p rend="justify">NĂRILĂ: Iar?</p>
               <p rend="justify">COȘCODAN (în parte): S-a îngrozit șatrarul… Minunat. (Cîntă încet:) Mi… nu… nat.</p>
               <p rend="justify">NĂRILĂ: Domnule Ghiță… să am iertăciune… Mă rog, joci ades cărțile?</p>
               <p rend="justify">COȘCODAN: Ba nu; cînd sînt singur nu joc niciodată.</p>
               <p rend="justify">NĂRILĂ (cu bucurie): A! slavă Domnului!… Mă spăriesem.</p>
               <p rend="justify">BANCHERUL: Domnule Ghiță, ai perdut.</p>
               <p rend="justify">COȘCODAN (vesel): Iar am perdut? Tra, la, la la.</p>
               <p rend="justify">BANCHERUL (viind lîngă Coșcodan): Îmi ești dator 100 de galbini.</p>
               <p rend="justify">COȘCODAN (spăriet): Eu? d-tale?… Ce spui, domnule?</p>
               <p rend="justify">BANCHERUL: Ai ținut 100 de galbini în contra mea, și ai perdut.</p>
               <p rend="justify">COȘCODAN: Ce fel? ce fel? Eu am ținut rămășagul în contra lui Moisescu.</p>
               <p rend="justify">BANCHERUL: Domnul Moisescu a ieșit, în vreme ce tăiam cărțile; prin urmare ai jucat în contra mea, și-mi ești dator 100 de galbini.</p>
               <p rend="justify">COȘCODAN: A! (Cu glasul slab.) Prea bine, domnule… ți-oi plăti mîne; căci n-am bani asupra mea.</p>
               <p rend="justify">BANCHERUL: Prea bine, domnule.</p>
               <p rend="justify">COȘCODAN: Cît zici c-am să-ți dau? 20 de galbini?</p>
               <p rend="justify">BANCHERUL: Ba o sută întreagă. (Iesă împreună cu ceilalți cavaleri.)</p>
               <p rend="justify">COȘCODAN (în Parte, cu desperare): 100!</p>
               <p rend="justify">CAVALERII</p>
               <p rend="justify">Danțu-i plăcut, balu-i frumos;</p>
               <p rend="justify">Însă decît să sar în joc,</p>
               <p rend="justify">Mai bine voi să cerc în stos</p>
               <p rend="justify">Și-n lanschenet al meu noroc.</p>
               <p rend="justify">
                  <hi rend="bold">SCENA XI</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=25">modifică</ref>]</p>
               <p rend="justify">COȘCODAN (turburat): O sută de galbini! am perdut, eu, Ghiță Coșcodan, 100 de galbini… În cărți! eu, care nu pun mîna niciodată pe un valet!… Îmi vine să amețesc!… M-am calicit… am rămas lipit pămîntului… 100 de galbini!… Cîte economii trebuie să fac pentru ca să-mi acopăr paguba. (Scoate mănușile și pune altele mai vechi.) Am să tai leafa lui Barză.</p>
               <p rend="justify">(Arie „O! dulci ochi negri”)</p>
               <p rend="justify">Dragii mei galbini, cum v-am perdut!</p>
               <p rend="justify">O să vă duceți de lingă mine</p>
               <p rend="justify">Și să ajungeți pe mîni străine.</p>
               <p rend="justify">Așa durere nici c-am avut!</p>
               <p rend="justify">Dragii mei galbini mîndri și noi!</p>
               <p rend="justify">De-acum departe de a mea stare</p>
               <p rend="justify">O să fiți punte de desfrînare!</p>
               <p rend="justify">Ce foc pe mine! ce foc pe voi!</p>
               <p rend="justify">
                  <hi rend="bold">SCENA XII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=26">modifică</ref>]</p>
               <p rend="justify">COȘCODAN, AGACHI (vine cu un pahar de ponci)</p>
               <p rend="justify">AGACHI: Cu mare greu am căpătat un păhăruț de ponci, dar m-am luptat.</p>
               <p rend="justify">COȘCODAN: A! unchiule.</p>
               <p rend="justify">AGACHI: Ce-i? ce-ai pățit de ești limoniu la față, Ghiță?</p>
               <p rend="justify">COȘCODAN (cu desperare): Unchiule, am perdut 100 de galbini în cărți!</p>
               <p rend="justify">AGACHI: Tu? ha, ha, ha… Pun zece galbini rămășag c-ai visat.</p>
               <p rend="justify">COȘCODAN (iute): Zece galbini!… Îi țin.</p>
               <p rend="justify">AGACHI (în parte): A!… iar m-a prins hoțul!</p>
               <p rend="justify">COȘCODAN (în parte): Zece galbini mai puțin din pagubă. (Tare.) Unchiule, poți să-mi faci un mare serviciu, să nu mă refuzi.</p>
               <p rend="justify">AGACHI: Care, nepoate?</p>
               <p rend="justify">COȘCODAN: M-am înamorat ca un nebun de domnișoara Tinca…</p>
               <p rend="justify">AGACHI: Ce Tincă? ce Tincă? Smărăndița vrei să zici, fata lui Nărilă?…</p>
               <p rend="justify">COȘCODAN: Ba nu, Tinca… Tinca… Are 30 000 de galbini zestre, unchiule… și mi-i dragă.</p>
               <p rend="justify">AGACHI: Măi, ai nebunit?</p>
               <p rend="justify">COȘCODAN: Unchiule, dacă mă iubești, strică tocmeala cu șatrarul.</p>
               <p rend="justify">AGACHI: Du-te naibei…</p>
               <p rend="justify">COȘCODAN: Ești tînăr, unchiule… știi ce vrea să zică amorul… Nu mă lăsa.</p>
               <p rend="justify">AGACHI: Da bine, măi, ce vrei să-i spun lui Nărilă?</p>
               <p rend="justify">COȘCODAN: Iată-l vine aci. Spune-i ce ți-a trece prin minte, numai strică tocmeala. (Iesă, în parte.) Mă duc să amețesc pe Fespezanca.</p>
               <p rend="justify">
                  <hi rend="bold">SCENA XIII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=27">modifică</ref>]</p>
               <p rend="justify">AGACHI, NĂRILĂ, mai pe urmi CHIRILĂ</p>
               <p rend="justify">NĂRILĂ: Arhon Agachi, veste bună… Smărăndița e încîntată de nepotul d-tale. Porumbașii tatii!… Se vede că au vorbit împreună despre ale gospodăriei, și Ghiță a făgăduit că a duce-o la Paris, la marea…</p>
               <p rend="justify">AGACHI: Care mare? cea roșie?</p>
               <p rend="justify">NĂRILĂ: Ba cea albă.</p>
               <p rend="justify">AGACHI: Caută bine c-a fi cea neagră.</p>
               <p rend="justify">NĂRILĂ: Fie macar și cea galbină… Copiii se iubesc și-s potriviți.</p>
               <p rend="justify">AGACHI: Arhon șatrar, ești proprietar?</p>
               <p rend="justify">NĂRILĂ: Sînt… am o moșie. Mlăștinoasa, dată în arendă.</p>
               <p rend="justify">AGACHI: Prin urmare aștepți cu nerăbdare pe Sfîntul Gheorghe și pe Sfîntul Dimitrie?</p>
               <p rend="justify">NĂRILĂ: Cu cea mai vie nerăbdare; o mărturisesc fără rușine.</p>
               <p rend="justify">AGACHI: Și cu toate aceste se întîmplă cîteodată că arendașul nu aduce banii la vadea?</p>
               <p rend="justify">NĂRILĂ: Ba se întîmplă chiar ades… Însă nu pricep ce analoghie…</p>
               <p rend="justify">AGACHI: Mă esplic… Așa precum așteptarea unui proprietar e înșelată… ades de cătră arendaș, astfel și nu mai puțin planurile cele mai bine întemeiate rămîn… ades… abrașe.</p>
               <p rend="justify">NĂRILĂ: Tot nu pricep.</p>
               <p rend="justify">AGACHI: Mă esplic… Ghiță e un tînăr cumsecade?</p>
               <p rend="justify">NĂRILĂ: Un juvaer.</p>
               <p rend="justify">AGACHI: Nu zic ba… Însă cam… știi… nici prea-prea, nici foarte-foarte… ca vinul cel mistreț… prin urmare trebuie lăsat să se învechească în bute.</p>
               <p rend="justify">NĂRILĂ: Ghiță, în bute?…</p>
               <p rend="justify">AGACHI: Mă esplic… adică… cum s-ar prinde… CHIRILĂ (intrînd): Domnule Agachi, primesc…</p>
               <p rend="justify">AGACHI: Ha?… Na și altul acum. Ce primești?</p>
               <p rend="justify">CHIRILĂ: Primesc să ne încuscrim împreună.</p>
               <p rend="justify">AGACHI: Noi?… fugi încolo; nu te cunosc. CHIRILĂ: Ce vorbă-i ăsta?… da nu mi-ai cerut fata mai dinioarea, acilea?</p>
               <p rend="justify">AGACHI: Ba am cerut-o; ș-apoi?</p>
               <p rend="justify">NĂRILĂ: Ce fel, ce fel?…, și pe-a mea. ai cerut-o tot acilea!</p>
               <p rend="justify">AGACHI: Și pe-a d-tale.</p>
               <p rend="justify">CHIRILĂ: Ce cabazlîc e ăsta?… pliroforisește-ne, domnule.</p>
               <p rend="justify">AGACHI: Un cabazlîc de carnaval; mai mult vreți?</p>
               <p rend="justify">NĂRILĂ și CHIRILĂ (furioși): Auz? Care vrea să zică, ți-ai bătut joc de noi… Ești un catergar, un pehlivan… (Nărilă strănută de trei ori.)</p>
               <p rend="justify">AGACHI: A! duceți-vă la naiba, în sfîrșit, și-mi dați bună pace.</p>
               <p rend="justify">NĂRILĂ și CHIRILĂ</p>
               <p rend="justify">(Arie din „Baba-Hîrca” )</p>
               <p rend="justify">Pehlivan făr’ de rușine!</p>
               <p rend="justify">Tu ți-ai bătut joc de mine!</p>
               <p rend="justify">Dar de-acum te ține bine</p>
               <p rend="justify">C-a să fie rău de tine!</p>
               <p rend="justify">(Ies prin fund.)</p>
               <p rend="justify">
                  <hi rend="bold">SCENA XIV</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=28">modifică</ref>]</p>
               <p rend="justify">AGACHI, COȘCODAN, mai pe urmă FESPEZANCA, TINCA, MOISESCU și CAVALERI</p>
               <p rend="justify">AGACHI: Ha, ha, ha! s-au aprins ca doi cocoși… la poiată… la poiată! Cîte ceasuri sînt?… aproape 12! Prietenii mă așteaptă la soupe; mă duc.</p>
               <p rend="justify">COȘCODAN (alergînd): Unchiule, am amețit pe cucoana Luxița; cere-i fata.</p>
               <p rend="justify">AGACHI: Iar? d-apoi nu fac alta de cînd sînt la bal!</p>
               <p rend="justify">COȘCODAN: Nu mă refuza, unchiule… Gîndește că Tinca Fespezanca are 30 000 de galbini zestre.</p>
               <p rend="justify">AGACHI: Cum ai spus? Tinca Fespezanca?… (În parte.) Amoreza prietenului meu Bombeanu? (Tare.) Nu se poate… Fă-ți trebușoarele singur, fătul meu.</p>
               <p rend="justify">COȘCODAN: Unchiule, te rog… fericirea mea stă în mînile d-tale. (Îi sărută mînile.)</p>
               <p rend="justify">AGACHI: N-am vreme… e aproape 12…</p>
               <p rend="justify">(Damele intră prin fund.)</p>
               <p rend="justify">COȘCODAN: Iaca damele… (Împingînd pe Agachi.) Nu scăpa prilejul.</p>
               <p rend="justify">AGACHI (iute): Doamna mea, în calitate de unchi, am cinste a cere pe domnișoara Tinca, fiica d-tale, pentru nepotul meu Ghiță Coșcodan… (Sună 12 ore.) Mezul nopții!… M-am închinat cu plecăciune. (Iesă alergind.)</p>
               <p rend="justify">FESPEZANCA: Aud?</p>
               <p rend="justify">COȘCODAN: A! Doamna mea! aștept răspunsul d-tale ca o sentință judecătorească!</p>
               <p rend="justify">COR FINAL</p>
               <p rend="justify">Curioasă întîmplare!</p>
               <p rend="justify">Flutur vine-n adunare,</p>
               <p rend="justify">Cere fete și dispare,</p>
               <p rend="justify">Alergînd în fuga mare!</p>
               <p rend="justify">(Cortina cade.)</p>
               <p rend="justify">ACTUL III[<ref target="https://ro.wikisource.org/w/index.php?title=Agachi_Flutur&amp;action=edit&amp;section=29">modifică</ref>]</p>
               <p rend="justify">Teatrul reprezintă un salon elegant. Ușă în fund, în dreapta și în stînga. Pe păretele din fund, portretul lui Ghiță Coșcodan în ramă poleită. În dreapta, o canape. În stînga, o masă și oglinzi.</p>
               <p rend="justify">
                  <hi rend="bold">SCENA I</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=30">modifică</ref>]</p>
               <p rend="justify">BARZĂ, TAPIȚERII, mai pe urmă AGACHI</p>
               <p rend="justify">TAPIȚERII</p>
               <p rend="justify">(lucrînd)</p>
               <p rend="justify">Grabnic, grabnic să lucrăm,</p>
               <p rend="justify">Casele să mobilăm;</p>
               <p rend="justify">Domnul Ghiță negreșit</p>
               <p rend="justify">Ne-a plăti chiar îndoit.</p>
               <p rend="justify">BARZĂ (căutîndu-se într-o oglindă): Eu sînt oare sau nu-s eu?… Mă privesc în oglindă de azi-dimineață și nu mă cunosc… Cuconu Agachi m-a poleit din cap păn-în picere, încît nici nu îndrăznesc să mă pun jos… Ian vezi-mă, parcă-s un boț de aur… Îmi vine să mă pun în pungă… I!… măiculiță!… cînd m-ar zări fata dascălului din sat de la Prosteni, ce s-ar mai da de-a tumba de dorul meu.</p>
               <p rend="justify">AGACHI (întrînd din stînga): Gata-i, copii? UN TAPIȚER: Gata, cucoane… Iaca nota.</p>
               <p rend="justify">AGACHI: Bine… treceți mîne de dimineață pentru plată.</p>
               <p rend="justify">TAPIȚERII</p>
               <p rend="justify">(ieșind )</p>
               <p rend="justify">Zi și noapte am lucrat,</p>
               <p rend="justify">Casele le-am mobilat;</p>
               <p rend="justify">Domnul Ghiță negreșit</p>
               <p rend="justify">Va fi foarte mulțămit.</p>
               <p rend="justify">
                  <hi rend="bold">SCENA II</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=31">modifică</ref>]</p>
               <p rend="justify">AGACHI, BARZĂ</p>
               <p rend="justify">AGACHI (cercetînd nota): Trei sute șeptezeci și cinci de galbini pentru mobilarea salonului… Nu-i scump; credeam c-a fi nota mai pipărată… S-o pun în colecția celorlalte note, ca să le dau odată pe toate lui Ghiță… Ce-o să se mai minuneze bietul Coșcodan cînd s-a întoarce de unde s-a dus ș-a vedea luxul apartamentului său!… D-apoi cînd a fi să plătească prețul mobilării casei!… Mă aștept să-l aud țipînd ca în ajunul Crăciunului.</p>
               <p rend="justify">BARZĂ: Cucoane Agachi…</p>
               <p rend="justify">AGACHI: Ce este, Barză?</p>
               <p rend="justify">BARZĂ: Oare nu m-a ucide boierul cînd m-a vedea ferecat în aur?</p>
               <p rend="justify">AGACHI: Mai știi, păcatul? (Rîzînd.)</p>
               <p rend="justify">BARZĂ (scîncind): Săracul de mine!… apoi dă, eu îs vinovat, dacă pe soare poți căta și pe mine ba?… D-ta, cucoane Agachi, te-ai apucat de m-ai schimonosit cum sînt.</p>
               <p rend="justify">AGACHI: Ei! las’, măi Barză; nu te spăria dinainte… te-oi scăpa eu de la moarte.</p>
               <p rend="justify">BARZĂ: Mă rog, cucoane, să-ți faci milă și pomană… că d-ta m-ai băgat în foc.</p>
               <p rend="justify">AGACHI: Eu, dar; și nu cred c-am făcut rău să schimb tot în casa stăpînu-tău. Ghiță are să se-nsoare cu Tinca Fespezanca, o copilă cu 30 000 de galbini zestre; nu se cuvenea să-și aducă mireasa în apartamentul lui cel vechi, unde toate mobilele la un loc nu plăteau nici cît scaunul cel patriot care s-a vîndut cu 10 000 de lei. Ia privește-acum… Totul e scump și elegant… Chiar pe stăpînul tău l-am pus într-o ramă nouă… (Arată portretul.)</p>
               <p rend="justify">BARZĂ: Îi șede mult mai bine așa… Însă nu prea pare vesel.</p>
               <p rend="justify">AGACHI (în parte): Presimte că are să plătească notele… (Tare.) Barză, n-ai aflat unde s-a dus stăpînul tău de-o săptămînă?</p>
               <p rend="justify">BARZĂ: Nu, cucoane.</p>
               <p rend="justify">AGACHI: Curios lucru!… s-a pornit din București făr-a da de știre nimărui. N-a venit vro scrisoare astăzi?</p>
               <p rend="justify">BARZĂ: Ba, a adus două factorul de la poștă. Iată-le pe masă.</p>
               <p rend="justify">AGACHI: A!… asta-i pentru Ghiță, e timbrată… Astalaltă e pentru mine, nefrancată… Trebuie să fie de la nepotul meu. (Deschide scrisoarea.) Tocmai; a economisit un sfanț… (Citește:) „Iubite unchiule! Am plecat din București cam răpide, fiindcă voiam, păn-a nu mă însura, să vizitez însumi moșia de zestre a domnișoarei Tincăi. Am cercetat-o cu de-amănuntul, în lung și-n lat, și m-am încredințat că e moșie de preț.” (Vorbit.) Ce amorez speculant! (Citește:) „Pămîntul e roditor, pădurea întreagă, acareturile în bună stare.” (Vorbit.) Scrie ca un vatav. (Citește:) „Vitele frumoase… Am găsit însă vro cinci boi cam slabi, dar nu-mi pasă, căci aceștia sînt ai posesorului. Într-un cuvînt, sînt mulțămit de voiajul meu, și mă întorc chiar astăzi la București, unde oi sosi pe la vreme de masă. Poroncește lui Barză să-mi gătească vro două ouă coapte și cașcaval fript.”</p>
               <p rend="justify">BARZĂ: Îndată. (Voiește să iasă.)</p>
               <p rend="justify">AGACHI: Așteaptă, că este un post-scriptum. (Citește:) „M-am răzgîndit… Spune lui Barză să nu gătească nimic… Oi mînca ce s-a găsi acasă.”</p>
               <p rend="justify">BARZĂ: Nu-i nimic.</p>
               <p rend="justify">AGACHI: Păstrează-l pe mîne; cît pentru astăzi, îi pregătesc eu o surpriză. Am comendat lui Hugues, în socoteala lui Ghiță, o masă mare, la care am poftit pe cucoana Luxița cu fiică-sa și pe prietenul meu Bombeanu.</p>
               <p rend="justify">BARZĂ: Ofițerul?… De treabă boier, și nicidecum mîndru.</p>
               <p rend="justify">AGACHI: Ce-o să mai rîd, ce-o să mai rîd, cînd s-a întoarce Coșcodan!</p>
               <p rend="justify">Ce-o să rîd cînd a veni</p>
               <p rend="justify">Și cînd a începe-a răcni</p>
               <p rend="justify">Tare, tare, tare, tare, tare, tare, tare.</p>
               <p rend="justify">Spăriet s-a minuna</p>
               <p rend="justify">Și gura o va căsca</p>
               <p rend="justify">Mare, mare, mare, mare, mare, mare, mare.</p>
               <p rend="justify">(Rîzînd.)</p>
               <p rend="justify">Ha, ha, ha, ha, ha, ha, ha.</p>
               <p rend="justify">Ce-o să mai rîd eu;</p>
               <p rend="justify">Ha, ha, ha, ha, ha, ha, ha.</p>
               <p rend="justify">Ce-o să mai rîd, zău!</p>
               <p rend="justify">AGACHI ȘI BARZĂ</p>
               <p rend="justify">(rîzînd)</p>
               <p rend="justify">Ha, ha, ha, ha, ha, ha, ha.</p>
               <p rend="justify">Ce-o să mal rîd eu!</p>
               <p rend="justify">Ha, ha, ha, ha, ha, ha, ha.</p>
               <p rend="justify">Ce-o să mai rîd, zău!</p>
               <p rend="justify">
                  <hi rend="bold">SCENA III</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=32">modifică</ref>]</p>
               <p rend="justify">BARZĂ, apoi COȘCODAN</p>
               <p rend="justify">(Bană se privește în oglindă cîntind încet. Se aude in tindă un clopoțel.)</p>
               <p rend="justify">BARZĂ: Cine trage clopoțelul, nu cumva-i boierul?</p>
               <p rend="justify">COȘCODAN (afară): Da deschide azi.</p>
               <p rend="justify">BARZĂ (spăriet): Vai de mine!… el îi!… Stăpînu-meu!… Mă duc să dau de știre lui cuconu Agachi. (Fuge pănă la ușa din dreapta.) Nu-i aci… e în aialaltă parte… să te duci, duluță. (Iesă alergînd prin stînga.)</p>
               <p rend="justify">COȘCODAN (întrînd prin fund): A! iată-mă-s acasă… (Căutînd împregiur.) Mare minune!… Nu-s la mine… M-am înșelat, se vede… m-am oprit la rîndul I-iu, în loc să mă sui la al doilea, unde șed… Bine că nu m-am întîlnit cu cineva… (Iesă prin fund.)</p>
               <p rend="justify">
                  <hi rend="bold">SCENA IV</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=33">modifică</ref>]</p>
               <p rend="justify">BARZĂ, AGACHI (ieșind din stînga)</p>
               <p rend="justify">AGACHI: Unde-i?</p>
               <p rend="justify">BARZĂ: Știu eu… acușica chiar i-am auzit glasul.</p>
               <p rend="justify">AGACHI: Se vede c-ai visat, măi Barză… dac-ar fi sosit… ar fi aci.</p>
               <p rend="justify">(Se aude iar clopoțelul.)</p>
               <p rend="justify">BARZĂ: Iată-l, m-am dus! (Fuge în dreapta.)</p>
               <p rend="justify">
                  <hi rend="bold">SCENA V</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=34">modifică</ref>]</p>
               <p rend="justify">AGACHI, COȘCODAN, mai pe urmă BARZĂ</p>
               <p rend="justify">COȘCODAN (agitat): Ba nu, nu m-am înșelat… aci e rîndul al 2-lea … Sînt în apartamentul meu… (Căutînd împregiur cu mirare.) Aparta…men… tul meu! nu se poate. (Își freacă ochii.) Doar n-am orbul găinilor… (Zărind pe Agachi.) A! unchiule, vorbește, spune ce însemnează?</p>
               <p rend="justify">AGACHI (în parte): Are să-l prinză gălbinarea. (Tare.) Ce mai faci, Ghiță?… Ești sănătos?… Ai umblat bine la drum?…</p>
               <p rend="justify">COȘCODAN (nerăbdător): Nu-i vorba de drum… Ce sînt mobilele, luxul ce văd aci la mine?</p>
               <p rend="justify">AGACHI: Nu înțelegi? o surpriză.</p>
               <p rend="justify">COȘCODAN: O surpriză?</p>
               <p rend="justify">AGACHI: Dar; cucoana Luxița, soacră-ta, a socotit că, în poziția ta, nu se cuvenea…</p>
               <p rend="justify">COȘCODAN: A! cucoana Luxița a avut ideea… (În parte.) Soacră-mea a voit să-mi facă o surpriză?… (Cu mulțămire.) Prezentul e foarte frumos și atenția foarte delicată.</p>
               <p rend="justify">AGACHI (în parte): Ce mormăiește ca un urs?</p>
               <p rend="justify">COȘCODAN (primblîndu-se prin salon): Frumos… elegant… minunat… Îmi place.</p>
               <p rend="justify">AGACHI (în parte): Iaca!… nu țipă?… (Tare.) Vrea să zică, nepoate, ești mulțămit de mine?</p>
               <p rend="justify">COȘCODAN: Pentru ce de d-ta?</p>
               <p rend="justify">AGACHI: Eu am ales mobilele și am prezidat la împodobirea apartamentului.</p>
               <p rend="justify">COȘCODAN: Bravo, bravo, unchiule… Ai probat că ai gust… Îți fac compliment.</p>
               <p rend="justify">AGACHI (în parte): Ce-a pățit? (Tare.) Ia privește… M-am gîndit și la tine, te-am pus într-o ramă nouă… (Arată portretul.)</p>
               <p rend="justify">COȘCODAN: Bine zici… A! unchiule; cît ești de amabil!</p>
               <p rend="justify">(Îl strînge de mînă.)</p>
               <p rend="justify">AGACHI: Așa-i că e mai bine acum?</p>
               <p rend="justify">COȘCODAN: Mult, mult… Însă găsesc rama cam simplă, n-are destulă polială.</p>
               <p rend="justify">AGACHI (în parte): Mare minune!… Nu-mi cunosc nepotul. Mi l-a schimbat în provinție… Acu e vremea să-i dau notele.</p>
               <p rend="justify">BARZĂ (întrînd): Cucoane, a sosit cucoana Luxița cu fiica d-sale.</p>
               <p rend="justify">AGACHI: Bine, mă duc să le primesc la scară. (Iesă prin fund.)</p>
               <p rend="justify">COȘCODAN (în parte): Cucoana Luxița la mine?.. de unde și pănă unde? (Tare.) Barză!</p>
               <p rend="justify">BARZĂ (cu sfială): Aud, cucoane.</p>
               <p rend="justify">COȘCODAN: Ia spune-mi..; (Văzîndu-l.) Iaca! și tu ești pus în ramă nouă?</p>
               <p rend="justify">BARZĂ (tremurînd): Nu-i vina mea, cucoane, mi-a pus-o în spinare cu de-a sila.</p>
               <p rend="justify">COȘCODAN: Nu face nimica… te prinde; parcă ești un feldmarșal. Știi tu că porți pe tine cel puțin de 15 galbini aur?</p>
               <p rend="justify">BARZĂ: O stare de om!</p>
               <p rend="justify">COȘCODAN (cercetînd găitanele): Și-i am de cel bun!</p>
               <p rend="justify">BARZĂ: Care vrea să zică, a putea să-mi slujească toată viața mea?</p>
               <p rend="justify">COȘCODAN: Ce fel, să-ți slujească? Socoți poate că livreua e a ta? Te înșeli, măi badeo… Ia mai bine seama să nu rozi găitanele.</p>
               <p rend="justify">BARZĂ (în parte): Dacă nu-i a mea… n-are haz. (Iesă prin dreapta.)</p>
               <p rend="justify">
                  <hi rend="bold">SCENA VI</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=35">modifică</ref>]</p>
               <p rend="justify">COȘCODAN, FESPEZANCA, TINCA, AGACHI</p>
               <p rend="justify">(Împreună )</p>
               <p rend="justify">FESPEZANCA și TINCA</p>
               <p rend="justify">La amabila-ți poftire</p>
               <p rend="justify">Noi venim cu mulțămire;</p>
               <p rend="justify">Căci simțim plăcere mare</p>
               <p rend="justify">În a voastră adunare</p>
               <p rend="justify">AGACHI (închinîndu-se)</p>
               <p rend="justify">Primind a mea poftire</p>
               <p rend="justify">Ne-ați cuprins de mulțămire;</p>
               <p rend="justify">Căci simțim plăcere mare</p>
               <p rend="justify">În a voastră adunare.</p>
               <p rend="justify">COȘCODAN (înaintînd): A! cucoană Luxiță… domni- șoară Tincă, ce fericire pentru mine de a vă primi în apartamentul meu… Nu mă așteptam…</p>
               <p rend="justify">FESPEZANCA: Am venit, domnule Ghiță, îndată ce a sosit biletul d-tale de invitație.</p>
               <p rend="justify">COȘCODAN (În parte): Aud? (Încet cătră Agachi.) Ce invitație?</p>
               <p rend="justify">AGACHI (încet cătră Coșcodan): Le-am poftit la masă în numele tău… Nu te îngriji, bucatele-s comendate la Hugues.</p>
               <p rend="justify">COȘCODAN (în parte): La Hugues?</p>
               <p rend="justify">TINCA: Spune-mi, te rog, domnule Ghiță, ce te-ai făcut de opt zile de cînd nu te-am mai văzut pe la noi?</p>
               <p rend="justify">COȘCODAN: Am fost absent din București, domnișoară… Am fost… am fost la Iași.</p>
               <p rend="justify">FESPEZANCA și</p>
               <p rend="justify">TINCA: Tocmai la Iași? în fundul lumei?</p>
               <p rend="justify">COȘCODAN: Dar; auzisem că acolo s-ar găsi stofe și juvaere mai frumoase decît în orașul nostru, și m-am răpezit în fosta capitalie, ca să cumpăr cele trebuincioase pentru prezentul de nuntă…</p>
               <p rend="justify">FESPEZANCA: Ce galantomie!</p>
               <p rend="justify">AGACHI (în Parte): Gogonată minciună.</p>
               <p rend="justify">COȘCODAN: Însă n-am găsit nimică ca să fie demn de d-ta, domnișoară, și m-am întors cu mînile goale.</p>
               <p rend="justify">AGACHI (în parte): Adică fără mănuși… tot de economie.</p>
               <p rend="justify">FESPEZANCA: Nu face nimică… Îi găsi în Lipscani de toate cîte ți-a plăcea… (Căutînd împregiur.) Dar ce lux în apartamentul unui holtei!… ce eleganță! se cunoaște că ești gentilom…</p>
               <p rend="justify">COȘCODAN: Îmi plac lucrurile simple și elegante.</p>
               <p rend="justify">AGACHI (în parte): Mai cu seamă simple.</p>
               <p rend="justify">FESPEZANCA: Toate cîte le văd sînt alese și așezate cu mult gust.</p>
               <p rend="justify">COȘCODAN (în parte): Cum își laudă singură prezentul!</p>
               <p rend="justify">AGACHI: În adevăr, mobilarea-i prea frumoasă, dar și ține cam scump.</p>
               <p rend="justify">FESPEZANCA: Fie, că face; ș-apoi cine caută la bani cînd lucru-i plăcut?</p>
               <p rend="justify">COȘCODAN: Se-nțelege, cine caută la bani cînd lucru-i plăcut?</p>
               <p rend="justify">AGACHI (în parte): Bre! vorbește ca un risipitor!… Acu-i vremea să-i dau notele.</p>
               <p rend="justify">TINCA: Salonul acesta seamănă făcut înadins pentru muzică… e mare, nalt și ferit de zgomotul trăsurilor.</p>
               <p rend="justify">FESPEZANCA: Însă nu zăresc nici un piano.</p>
               <p rend="justify">AGACHI: E în celalalt salon… un piano de Erhard.</p>
               <p rend="justify">COȘCODAN (buimăcit): Dar… e în celalalt salon… un Erhard de clavir.</p>
               <p rend="justify">AGACHI: Nou, de 200 de galbini.</p>
               <p rend="justify">TINCA: Nu-i scump, dacă-i bun.</p>
               <p rend="justify">COȘCODAN (în parte): Iar o surpriză de-a soacrei, se vede.</p>
               <p rend="justify">FESPEZANCA: Nu-i scump nicidecum… Al meu ține 250 de galbini.</p>
               <p rend="justify">COȘCODAN: Se-nțelege că nu-i scump… 200 de galbini… o bagatelă… unchiul meu crede că-i scump pentru că nu cîntă din clavir… Nu-i scump, unchiule.</p>
               <p rend="justify">AGACHI: Cu atîta mai bine, nepoate, dacă-l găsești ieftin… Domnișoară Tincă, nu dorești să-l vezi?</p>
               <p rend="justify">TINCA: Cum nu? vreau să-l și cerc.</p>
               <p rend="justify">AGACHI (dîndu-i brațul): Dă-mi voie dar să te întovărășesc în salonaș. (Trecînd pe lîngă Coșcodan, îi dă notele.) Na, nepoate, ține.</p>
               <p rend="justify">COȘCODAN: Ce sînt astea?</p>
               <p rend="justify">AGACHI: Notele.</p>
               <p rend="justify">COȘCODAN: De muzică?</p>
               <p rend="justify">AGACHI: Ba; notele de pe-la magazii. (Iesă prin stînga cu Tinca.)</p>
               <p rend="justify">
                  <hi rend="bold">SCENA VII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=36">modifică</ref>]</p>
               <p rend="justify">COȘCODAN, FESPEZANCA</p>
               <p rend="justify">COȘCODAN (în parte): Notele!… De ce mi le dă mie?… A! poate ca să le reveduiesc. (Cercetîndu-le.) O! o!… sînt cam încărcate!… dar nu mă privesc pe mine. (Le dă Fespezancăi.) Cucoană Luxiță… poftim.</p>
               <p rend="justify">FESPEZANCA: Ce-s astea?</p>
               <p rend="justify">COȘCODAN: Notele.</p>
               <p rend="justify">FESPEZANCA: A! vrei să le cercetez? (Adiționînd.) 375 cu 150 fac 525 și cu 275 fac 800 și cu 134 fac 934. Tocmai 934 de galbini, pentru mobilarea întreagă a casei… (Dînd notele lui Coșcodan.) Poftim.</p>
               <p rend="justify">COȘCODAN (în parte): Ce fel, poftim?… Nu cumva socoate că le-oi plăti eu? (Tare.) Cucoană Luxiță, mă iertați…</p>
               <p rend="justify">(Se aude in salonul din dreapta variații pe piano, care sună en sourdine, in tot cursul scenei următoare.)</p>
               <p rend="justify">FESPEZANCA: Taci!</p>
               <p rend="justify">COȘCODAN: Aud?</p>
               <p rend="justify">FESPEZANCA: Ascultă cum cîntă de frumos Tinca din piano… Ce talent! ce ușurință!… ce sentiment!… A! mă simt înduioșată… Îmi vin lacrimi în ochi.</p>
               <p rend="justify">COȘCODAN (în parte): Na!</p>
               <p rend="justify">FESPEZANCA: Ghiță, Ghiță, sîntem singuri?… Ah!… nu mai pot opri lacrimile… lasă-mă să plîng… (Plînge.)</p>
               <p rend="justify">COȘCODAN: Să plîngi? da de ce să plîngi, cucoană?</p>
               <p rend="justify">FESPEZANCA: Ah! peste trei zile ai să-mi răpești fata… să rămîn fără copilă!</p>
               <p rend="justify">COȘCODAN: Așa este… Însă notele…</p>
               <p rend="justify">FESPEZANCA: Singură, singură pe lume!… cuc! Ah! Ghiță… n-oi putea niciodată să mă deprind cu singurătatea.</p>
               <p rend="justify">COȘCODAN: Îi veni să șezi cu noi la un loc… Cît pentru cheltuială ne-om pune la cale. (în parte.) Oi chibzui-o să plătească tot.</p>
               <p rend="justify">FESPEZANCA: Ba nu, Ghiță, căci om trăi strîmtorați… (Coborînd ochii.) Ah! Ghiță… Am să-ți fac o destăinuire la care nu te-aștepți nicidecum.</p>
               <p rend="justify">COȘCODAN (în parte): Ce vrea oare să-mi destăinuiască?</p>
               <p rend="justify">FESPEZANCA: Ai să mă găsești negreșit foarte copilăroasă… dar ce să fac?… așa mi-i firea… Astănoapte am făcut…</p>
               <p rend="justify">COȘCODAN: Ce?</p>
               <p rend="justify">FESPEZANCA: Am făcut un vis poznaș… Închipuiește-ți că parcă mă găseam la bal, în rochie stacojie… Stacojiul mă prinde de minune…</p>
               <p rend="justify">COȘCODAN: Nu zic ba; însă notele…</p>
               <p rend="justify">FESPEZANCA: Lîngă mine se afla un cavaler cam… sur, dar încă destul de vierde… El mă mînca cu ochii de vie, și eu mă roșeam pe obraz ca o fată mare.</p>
               <p rend="justify">COȘCODAN (în parte): Iaca dracu! Nu cumva soacra are idei ciudate?</p>
               <p rend="justify">FESPEZANCA: Deodată el mă apucă de talie.</p>
               <p rend="justify">COȘCODAN: Aș!</p>
               <p rend="justify">FESPEZANCA: Și mă rîdică în văzduh ca o peană… Orhestra cînta un valț… Cavalerul mă strîngea cu dragoste la pept și-mi zicea niște cuvinte înfocate pline de amor, niște cuvinte pe care modestia nu mă iartă să le repetez.</p>
               <p rend="justify">COȘCODAN (în parte): Ce dracu să-i fi spus?</p>
               <p rend="justify">FESPEZANCA: Și cînd orhestra încetă, cînd orhestra încetă…</p>
               <p rend="justify">COȘCODAN: Ei!…</p>
               <p rend="justify">FESPEZANCA: Cavalerul mă urcă într-un cupeu și mă duse la biserică, unde parcă ne cunună părintele Aftanasie.</p>
               <p rend="justify">COȘCODAN: Ia lasă gluma…</p>
               <p rend="justify">FESPEZANCA: Ah!… Însă n-a fost decît un vis; căci nu gîndesc să mă mărit de-a doua oară… Cu toate că, dacă s-ar prezenta un cavaler încă verde…</p>
               <p rend="justify">COȘCODAN: Pardon, pardon, cucoană soacră… să ne tălmăcim…</p>
               <p rend="justify">FESPEZANCA (cu sentiment): Ah! Ghiță… n-oi putea niciodată să trăiesc singură… Visul m-a amețit, m-a exaltat, m-a rîdicat tocmai într-al 19-lea cer.</p>
               <p rend="justify">COȘCODAN (în parte): Prea sus!… a nebunit baba.</p>
               <p rend="justify">(Pianul încetează.)</p>
               <p rend="justify">FESPEZANCA</p>
               <p rend="justify">Ce vis frumos, ce vis ferice</p>
               <p rend="justify">Pe mine ieri m-a încîntat!</p>
               <p rend="justify">Un glas iubit, tainic îmi zice</p>
               <p rend="justify">Că el va fi realizat.</p>
               <p rend="justify">Ah! de atunci, mintea-mi se perde,</p>
               <p rend="justify">Și nencetat parcă zăresc</p>
               <p rend="justify">Un cavaler plăcut și verde</p>
               <p rend="justify">Ce-mi zice, zice: te iubesc.</p>
               <p rend="justify">Un cavaler ce-mi zice, zice:</p>
               <p rend="justify">Ah! te iubesc și sînt ferice!</p>
               <p rend="justify">(Iesă în stingă, acoperindu-și obrazul cu batista.)</p>
               <p rend="justify">
                  <hi rend="bold">SCENA VIII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=37">modifică</ref>]</p>
               <p rend="justify">COȘCODAN (își freacă urechile): Ce-am auzit?… Îmi țiuie urechile… Baba are gînduri de măritiș!… E în stare să ia un barbat tînăr și… verde, precum zice ea; un barbat care i-a mînca toată averea cu lingura, după obicei… ș-apoi mai știi păcatul!… poate să facă și copii… S-a mai văzut de-alde astea pe lume… (Furios.) Ei!… și clironomia?… așa-i că-i în pericul! (Se primblă agitat pe scenă.) Nu-i timp de perdut… Baba s-a aprins… trebuie să fac ce-oi face ca să-i scap averea din gura lupului… O! dac-aș avea la mînă un barbat copt, vestejit, limoniu, nu verde… un om șters de pe fața pămîntului să-l dau babei… aș fi garantat despre viitor.</p>
               <p rend="justify">
                  <hi rend="bold">SCENA IX</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=38">modifică</ref>]</p>
               <p rend="justify">COȘCODAN, AGACHI</p>
               <p rend="justify">AGACHI: Ghiță, da nu vii să asculți pe Tinca drîngănind din piano?</p>
               <p rend="justify">COȘCODAN: O! ce idee! (Arătînd pe Agachi.) Iaca barbatul cel copt! (Tare și iute.) Unchiule, unchiulică, ascultă: ești bătrîn, ostenit, batojit, ai podagră; prin urmare trebuie numaidecît să pui capăt holteiei; n-ai timp de perdut.</p>
               <p rend="justify">AGACHI: Ce să fac? Cum ai zis?</p>
               <p rend="justify">COȘCODAN: Trebuie să te-nsori.</p>
               <p rend="justify">AGACHI: Eu? ferească-mă Dumnezeu!</p>
               <p rend="justify">COȘCODAN: Ți-am găsit o femeie plăcută, bogată și grasă, care te iubește.</p>
               <p rend="justify">AGACHI: Aș! cine?</p>
               <p rend="justify">COȘCODAN: Cucoana Luxița.</p>
               <p rend="justify">AGACHI: Soacră-ta?</p>
               <p rend="justify">COȘCODAN: Caracterul d-tale vesel îi place. Mi-a vorbit de d-ta chiar acum cu entuziasm… A făcut un vis înfocat… cu rochie stacojie… În care d-ta jucai valțul și rolul de amorez. Primești? Mă duc s-o bucur pe cucoana soacră… să-i duc veste bună.</p>
               <p rend="justify">AGACHI (oprindu-l): Ho, țară! Nu dau tatarii.</p>
               <p rend="justify">COȘCODAN: Unchiule, gîndește că are două moșii cu mori.</p>
               <p rend="justify">AGACHI: Aibă macar și zece… eu nu-s de-nsurat… De-abia am văzut-o pe Fespezanca și n-am apucat a mă îndrăgi de dînsa.</p>
               <p rend="justify">COȘCODAN: Îi iubi-o ca un nebun, cînd îi cunoaște-o mai de-aproape. Unchiule, închipuiește-ți fericirea de-a avea o soție drăgălașă… inimoasă, care te-a căuta cînd îi fi zaif, te-a freca la tîmple cu oțet de trandafir cînd te-a durea capul și ți-a purta de grijă la bătrînețe… căci bătrînețele sînt triste.</p>
               <p rend="justify">AGACHI: Așa este… Însă…</p>
               <p rend="justify">COȘCODAN: Ș-apoi ce-i dai greș cucoanei Luxiței?… Ea-i încă hazlie, nurlie… mai cu seamă cînd e îmbrăcată-n stacojiu.</p>
               <p rend="justify">AGACHI: Cu adevărat, stacojiul o prinde de minune.</p>
               <p rend="justify">COȘCODAN: Și luat-ai seama ce umere albe… ce brațe rotunde are?</p>
               <p rend="justify">AGACHI (aprinzîndu-se): Le-am admirat la balul ei.</p>
               <p rend="justify">COȘCODAN: Ei! apoi, ce mai stai la îndoială?… primește.</p>
               <p rend="justify">AGACHI: Da cum, Doamne, iartă-mă, la vîrsta mea?…</p>
               <p rend="justify">COȘCODAN: Ce-ți pasă?… Luxița te iubește, te găsește că ești verde…</p>
               <p rend="justify">AGACHI: Oare?… dacă-i așa, mai că… mai că… (Rîzînd.) Știi c-ar avea haz să facem nunțile amîndoi tot într-o zi?</p>
               <p rend="justify">COȘCODAN (în taină): Mai haz… și, astfel, în loc să cheltuim cu două mese, facem numai una și bună.</p>
               <p rend="justify">AGACHI (vesel): A! hoțule, vrei să mă-nsori de economie?</p>
               <p rend="justify">COȘCODAN: Taci, că-ți vine mireasa… Unchiule, ara- tă-te înfocat… fii verde.</p>
               <p rend="justify">AGACHI: Las’ pe mine.</p>
               <p rend="justify">COȘCODAN: Adă-ți aminte că te numești Flutur… să te văd, fluturașule.</p>
               <p rend="justify">
                  <hi rend="bold">SCENA X</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=39">modifică</ref>]</p>
               <p rend="justify">AGACHI, COȘCODAN, FESPEZANCA</p>
               <p rend="justify">FESPEZANCA (în pragul ușii din stînga): Vă derangez, domnilor?</p>
               <p rend="justify">COȘCODAN: Nicidecum, cucoană Luxiță; tocmai acum vorbeam de d-ta cu unchiul meu.</p>
               <p rend="justify">FESPEZANCA: Zău?</p>
               <p rend="justify">AGACHI (în parte): Face parale încă soacra.</p>
               <p rend="justify">FESPEZANCA: Și ce ziceați de mine?</p>
               <p rend="justify">COȘCODAN: Unchiul meu, sărmanul, îmi istorisea un vis încîntător ce a făcut astă-noapte.</p>
               <p rend="justify">FESPEZANCA (apropiindu-se): Aș! și d-lui a visat?</p>
               <p rend="justify">COȘCODAN: Și!… pare că era la bal… lîngă o ladă cu flori se găsea o damă frumoasă, îmbrăcată cu rochie stacojie…</p>
               <p rend="justify">FESPEZANCA (în parte): Ca mine?</p>
               <p rend="justify">COȘCODAN: Stacojie. (Încet, cătră Agachi:) Oftează, unchiule.</p>
               <p rend="justify">AGACHI: Bucuros. (Oftează.)</p>
               <p rend="justify">COȘCODAN: Acea damă era văduvă și îmbobocită ca o zarnacadea.</p>
               <p rend="justify">AGACHI: O! dar, ca o zarn…</p>
               <p rend="justify">COȘCODAN (încet): Oftează.</p>
               <p rend="justify">AGACHI (oftînd): acadea.</p>
               <p rend="justify">COȘCODAN: Unchiul meu, sărmanul!… uimit, electrizat, se apropie de dînsa tremurînd ca frunza (apucă pe Fespezanca de mînă) ș-o apucă de mînă.</p>
               <p rend="justify">FESPEZANCA (uimită, în parte): Vai de mine!… Nu știu ce-mi vine.</p>
               <p rend="justify">COȘCODAN: Și-i zise cu un glas verde: O! doamna mea! cît ești de frumoasă! cît ești de grandioasă! cît ești de maiestoasă!… cît ești de…</p>
               <p rend="justify">AGACHI (încet): Destul… Fă-i propunere de cununie.</p>
               <p rend="justify">COȘCODAN: Eu?</p>
               <p rend="justify">AGACHI: Fiecare la rîndul lui… Eu am lucrat destu pentru tine.</p>
               <p rend="justify">COȘCODAN (Fespezaticăi): Și, în sfîrșit, bietul meu unchi îndrăzni să adauge: (se pune în genunchi) Luxiță, Luxiță! te iubesc peste măsură.</p>
               <p rend="justify">FESPEZANCA (turburată): Pe mine?… d-ta?</p>
               <p rend="justify">COȘCODAN</p>
               <p rend="justify">Ce vis frumos, ce vis ferice</p>
               <p rend="justify">Pe mine ieri m-a încîntat!</p>
               <p rend="justify">Un glas iubit tainic îmi zice</p>
               <p rend="justify">Că el va fi realizat.</p>
               <p rend="justify">AGACHI (întrerupîndu-l): Scoală, mă, că nu-i locul tău</p>
               <p rend="justify">COȘCODAN (sculîndu-se): Bine zici. (Își șterge genun. chii.)</p>
               <p rend="justify">AGACHI</p>
               <p rend="justify">(îngenunchind, urmează cînticul)</p>
               <p rend="justify">Ah! de atunci mintea-mi se perde;</p>
               <p rend="justify">Căci neîncetat eu te zăresc.</p>
               <p rend="justify">Deși sint sur, sînt incă verde</p>
               <p rend="justify">Și de amor mă prăpădesc.</p>
               <p rend="justify">Luxiță, ah! spune-mi aice</p>
               <p rend="justify">Că primești să fiu ferice.</p>
               <p rend="justify">FESPEZANCA: Domnule Agachi… Vai de mine! ce vorbești?… Ai nebunit?</p>
               <p rend="justify">AGACHI: Dar, am nebunit de amor sau de amoare, după limba cea nouă… Luxiță, ești văduvă, eu sînt văduvoi… Hai să unim văduviile noastre, ca să le prefacem într-o păreche de porumbași.</p>
               <p rend="justify">FESPEZANCA: Domnule, mă confusarisești.</p>
               <p rend="justify">AGACHI: Luxiță… te rog… nu mă despera… spune-mi macar un cuvînt dulce; zi că primești, să nu mai fie vorbă…</p>
               <p rend="justify">FESPEZANCA: Nu acum, că-s prea sastisită… Altădată… mîni… (În parte.) Ah! inima mi se bate ca o toacă. (Fuge în stînga.)</p>
               <p rend="justify">COȘCODAN: După dînsa, unchiule.</p>
               <p rend="justify">AGACHI: Las’ pe mine… Nu scapă ea cu una, cu două… Îmi place, m-a fărmecat; de-acum eu îi sînt popa. (Întră în stînga.)</p>
               <p rend="justify">
                  <hi rend="bold">SCENA XI</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=40">modifică</ref>]</p>
               <p rend="justify">COȘCODAN: Ha, ha, ha, ha. L-am însurat pe unchiul meu… Mi-am asigurat clironomia… Tra, la, la, la… Îmi vine să joc polca de bucurie.</p>
               <p rend="justify">(Aria polcăi din „Chirița în provinție”: „Ba te-oi minca”)</p>
               <p rend="justify">L-am însurat!</p>
               <p rend="justify">Tra, la. la, la, tra, la, la, la,</p>
               <p rend="justify">L-am însurat pe bietul moș,</p>
               <p rend="justify">L-am înfocat,</p>
               <p rend="justify">Tra, la, la, la, tra, la, la, la.</p>
               <p rend="justify">De s-a aprins ca un cocoș.</p>
               <p rend="justify">Ce bine-mi pare.</p>
               <p rend="justify">Tra, la, la, la, la, la, la, la, la,</p>
               <p rend="justify">Că l-am băgat in cuib căsătoresc</p>
               <p rend="justify">Și pe-a lui stare</p>
               <p rend="justify">Tra, la, la, la, la, la, la, la, la,</p>
               <p rend="justify">Sînt sigur eu s-o clironomisesc.</p>
               <p rend="justify">(Joacă polca cîntînd.)</p>
               <p rend="justify">L-am însurat!</p>
               <p rend="justify">Tra, la, la, la, tra, la, la, la, la,</p>
               <p rend="justify">L-am însurat pe bietul moș,</p>
               <p rend="justify">L-am înfocat,</p>
               <p rend="justify">Tra, la, la, la, tra, la, la, la, la,</p>
               <p rend="justify">De s-a aprins ca un cocoș.</p>
               <p rend="justify">(Jucînd, ajunge lîngă masă și rămîne cu un picior în aer.)</p>
               <p rend="justify">Ce văd? o scrisoare pentru mine?… nefrancată?… (ia scrisoarea) ba-i francată. (O deschide.) Cine-mi scrie? Moisescu? (Citește:) „Domnule Ghiță! Mă grăbesc a te încunoștiința că averea cucoanei Luxiței e în proces… Moșiile sale i-au fost lăsate prin testament de bunul său, Tachi Craioveanu; însă testamentul se găsește atacat de mai multe persoane, sub cuvînt de oarecare lipse de forme. Pricina se caută astăzi la Curtea de Casație… Primește asigurarea înaltei stime… etc…” Tronc! altă istorie acu!… Starea soacrei e în proces… Care vrea să zică, dacă s-ar perde pricina, e ruinată… Ruinată! și eu am apucat de l-am încurcat pe unchiul meu… Destulă treabă-am făcut!…</p>
               <p rend="justify">
                  <hi rend="bold">SCENA XII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=41">modifică</ref>]</p>
               <p rend="justify">COȘCODAN, AGACHI</p>
               <p rend="justify">AGACHI: Ura!… am izbutit!</p>
               <p rend="justify">COȘCODAN: Ce-ai izbutit?</p>
               <p rend="justify">AGACHI: Am făcut-o pe Luxița să primească… S-a cam fasolit la început, dar în sfîrșit s-a îmblînzit ca o meioară, și mi-a dat mîna s-o sărut… Am sărutat-o pănă dincolo de cot… Crișu eu!</p>
               <p rend="justify">COȘCODAN (în parte): Ia priviți moșneagul!</p>
               <p rend="justify">AGACHI: Ei! măi nepoate, ce mai zici?… sînt țonțoroi, ori ba?</p>
               <p rend="justify">COȘCODAN: Bine, bine; liniștește-te… Planu-i schimbat.</p>
               <p rend="justify">AGACHI: Ce plan? Ce schimbat?</p>
               <p rend="justify">COȘCODAN: Averea cucoanei Luxiței e în proces. Chiar astăzi se tratează pricina la Curtea de Casație. De-a perde-o, nu-i rămîne nici o lețcaie.</p>
               <p rend="justify">AGACHI: Ce proces, mă?… ce lețcaie? parcă vorbești într-aiurea.</p>
               <p rend="justify">COȘCODAN: Crede-mă, unchiule; nu te grăbi cu însuratul… Lasă-te pe tînjeală.</p>
               <p rend="justify">AGACHI: Ai nebunit, mă?… Auzi, să nu mă grăbesc, cînd m-am aprins?… Dacă doar nu-s un poponeț să m-aprind și să mă sting pe mică pe ceas.</p>
               <p rend="justify">COȘCODAN (în parte): Nici că vrea să-nțeleagă… (Tare.) Poate să peardă procesul.</p>
               <p rend="justify">AGACHI: Și ce-mi pasă?… Eu nu mă-nsor pentru banii Luxiței… Mă-nsor pentru brațele ei, pentru ochii ei, pentru nurii…</p>
               <p rend="justify">COȘCODAN: Doamne! ce-s bătrînii, cînd li se aprind călcăile… Da gîndește, unchiule.</p>
               <p rend="justify">AGACHI: Du-te la naiba și dă-mi bună pace.</p>
               <p rend="justify">COȘCODAN (în parte): A luat foc stogul de paie; nu-l mai pot potoli.</p>
               <p rend="justify">
                  <hi rend="bold">SCENA XIII</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=42">modifică</ref>]</p>
               <p rend="justify">AGACHI, COȘCODAN, BARZĂ, mai pe urmă BOMBEANU</p>
               <p rend="justify">BARZĂ: Cucoane, a venit d-nul Bombeanu, știi, ăla care-a mîncat cu noi la Hîc.</p>
               <p rend="justify">AGACHI: Poftește-l. (Barză iesă.)</p>
               <p rend="justify">COȘCODAN (în parte, intrigat): Bombeanu?</p>
               <p rend="justify">BOMBEANU (întrînd): Domnilor…</p>
               <p rend="justify">COȘCODAN (în parte): El e!… ai! ai! (Se întoarce.)</p>
               <p rend="justify">AGACHI: A! bine-ai venit, prietene. Ai primit biletul meu de invitare?</p>
               <p rend="justify">BOMBEANU: L-am primit cu mulțămire și, precum vezi, m-am grăbit. (Zărind portretul lui Coșcodan.) Ce văd?</p>
               <p rend="justify">COȘCODAN (în parte): Ai! ai!… m-a cunoscut.</p>
               <p rend="justify">BOMBEANU: Curios lucru!</p>
               <p rend="justify">AGACHI: Ce?</p>
               <p rend="justify">BOMBEANU: Cum se face de ai la d-ta în salon figura astă pocită?</p>
               <p rend="justify">AGACHI: E portretul lui…</p>
               <p rend="justify">BOMBEANU: Lui Zarafopulos, cămătarul meu.</p>
               <p rend="justify">AGACHI: Zarafopulos? 24 la sută?</p>
               <p rend="justify">BOMBEANU: Tocmai.</p>
               <p rend="justify">COȘCODAN (în parte, ascuzîndu-și obrazul): Aș da bucuros un sfanț, să fiu aiurea.</p>
               <p rend="justify">AGACHI (uimit): Zarafopulos!… A! înțeleg acum pentru ce Moisescu n-a voit niciodată să mi-l arate. Figura astă pocită, precum zici, ne-a esploatat pe-amîndoi fără nici un pic de cuget.</p>
               <p rend="justify">COȘCODAN (în parte): Cum? și unchiul meu se împrumuta din banii mei?</p>
               <p rend="justify">AGACHI (apropiindu-se de Coșcodan, încet): Nerușinatule!… ai ajuns a fi și cămătar?</p>
               <p rend="justify">COȘCODAN (întorcîndu-se, încet): Să-ți spun, unchiule…</p>
               <p rend="justify">BOMBEANU (zărindu-l): Iaca și originalul portretului… Kir Zarafopulos, adevărat e că ai de gînd să urci dobînda la 50 la sută?</p>
               <p rend="justify">COȘCODAN: Să vă spun… Nu credeți… În adevăr… mi s-a întîmplat cîteodată să oblig prietenii, împrumutîndu-i cu opt, cu zece la sută pe an…</p>
               <p rend="justify">AGACHI: Minciuni.</p>
               <p rend="justify">COȘCODAN: Chiar cu 12…</p>
               <p rend="justify">AGACHI: Minciuni.</p>
               <p rend="justify">COȘCODAN: Cu 15 cel mult; dar cu 24 niciodată!… Moisescu, blestematul cel de Moisescu, m-a compromitat, după cum înțeleg… Eu îi încred banii mei, și el se vede că-i speculează în folosul lui… A! n-aș fi crezut că ar fi abuzat astfel de nevinovăția mea.</p>
               <p rend="justify">AGACHI: Minciuni! (Încet cătră Coșcodan, cu mînie.) Ticălosule! Potlogarule! Iudă! Mi-e rușine să mă uit la tine. De azi înainte să nu zici cumva că-mi ești nepot, că te stîlcesc.</p>
               <p rend="justify">COȘCODAN (încet): Unchiule…</p>
               <p rend="justify">AGACHI: Taci, că întru în păcat pe loc… Păn-în 5 minute să renunți la mîna Tincăi, auzitu-m-ai?</p>
               <p rend="justify">COȘCODAN: Eu să perd zestrea?… Niciodată… Mai bine moartea!</p>
               <p rend="justify">AGACHI (căutînd la ornic): Acum sînt 4 și cinci; la 4 și zece, de nu-i fi următor poroncii mele, spun la toți istoria lui Zarafopulos Coșcodan.</p>
               <p rend="justify">COȘCODAN (în parte): Am pățit-o!</p>
               <p rend="justify">AGACHI: Iaca Tinca cu maică-sa… Arâtă-te iscusit… Hait.</p>
               <p rend="justify">(Bombeanu se retrage în fund.)</p>
               <p rend="justify">
                  <hi rend="bold">SCENA XIV</hi>[<ref target="https://ro.wikisource.org/w/index.php?title=Agachi_Flutur&amp;action=edit&amp;section=43">modifică</ref>]</p>
               <p rend="justify">Cei denainte, FESPEZANCA, TINCA</p>
               <p rend="justify">FESPEZANCA: Veste bună!… veste bună!… Am cîștigat procesul. (Arată, o hîrtie.)</p>
               <p rend="justify">COȘCODAN: Cîștigat? Bravo!… Testamentul rămîne bun! Ce fericire!</p>
               <p rend="justify">AGACHI (cu ornicul în mînă): 4 și șeapte!</p>
               <p rend="justify">FESPEZANCA: 4 și șeapte? Ce ne pasă?</p>
               <p rend="justify">AGACHI: Am o treabă importantă la 4 și 10. D-nul Ghiță o cunoaște.</p>
               <p rend="justify">COȘCODAN (încet): D-apoi a cîștigat procesul, unchiule!…</p>
               <p rend="justify">AGACHI (încet): Tocmai de-aceea, arată-te și mai iscusit.</p>
               <p rend="justify">COȘCODAN: Cucoană Luxiță…</p>
               <p rend="justify">FESPEZANCA: Ce este, Ghiță?</p>
               <p rend="justify">COȘCODAN (în parte): Uf! cald e!</p>
               <p rend="justify">AGACHI: 4 și 8.</p>
               <p rend="justify">COȘCODAN (rugîndu-se încet): Unchiulică…</p>
               <p rend="justify">AGACHI: 4 și 9.</p>
               <p rend="justify">COȘCODAN: Cucoană… Conștiința mea mă obligă, în acest minut solemn, să vă fac o destăinuire… (În parte.) Uf! (Tare.) M-ați crezut negreșit un tînăr cuminte și econom?…</p>
               <p rend="justify">FESPEZANCA: Negreșit.</p>
               <p rend="justify">COȘCODAN (încet, cu desperare): Unchiulică…</p>
               <p rend="justify">AGACHI: 4 și 10 minute!</p>
               <p rend="justify">COȘCODAN: V-ați înșelat, cucoană… (Iute.) Sînt, dimprotivă, un cheltuitor, un destrămat. În loc să șăd acasă ca un bătrîn, îmi petrec zilele și nopțile pe la birturi; mă împrumut cu bani în tîrg de plătesc 18 și 24 la sută și merg la bal raaschâ! îmbrăcat în costum de Mustafa-pașa.</p>
               <p rend="justify">FESPEZANCA și</p>
               <p rend="justify">TINCA (indignate): O!…</p>
               <p rend="justify">COȘCODAN: Iată adevărul… astfel sînt!</p>
               <p rend="justify">AGACHI: Se împodobește Coșcodanul.</p>
               <p rend="justify">FESPEZANCA: Domnule Ghiță, purtarea d-tale în acest minut solemn merită o răsplată. Primește dar înalta mea considerațiune; cît pentru Tinca, șterge-te pe buze.</p>
               <p rend="justify">TINCA: Aud? Vrea să zică iar rămîn fată mare?</p>
               <p rend="justify">AGACHI: Ba nu, Tincă; nu te-ngriji de asta… Eu ți-am găsit un barbat, care socot că ți-a plăcea mai mult decît Zar… Coșcodan… Domnul Bombeanu, prietenul meu.</p>
               <p rend="justify">TINCA (cu bucurie): A!</p>
               <p rend="justify">BOMBEANU (înaintînd): Aș fi prea fericit, dac-aș merita favorul…</p>
               <p rend="justify">AGACHI: Auzi, Tincă… cere un favor tînărul… primește, să se isprăvească comedia.</p>
               <p rend="justify">TINCA (coborînd ochii): Cum a hotărî maică-mea.</p>
               <p rend="justify">FESPEZANCA: Eu primesc cu bucurie.</p>
               <p rend="justify">AGACHI: Bravo… și mata, Tincă?… ce zici?</p>
               <p rend="justify">TINCA: Nu știu de se cuvine.</p>
               <p rend="justify">AGACHI: Vrea să zică, nu primești… fie…</p>
               <p rend="justify">TINCA (răpide): Ba primesc.</p>
               <p rend="justify">FESPEZANCA: Ce te mai fasoleai dar?</p>
               <p rend="justify">COȘCODAN (trăgînd pe Agachi la o parte): Unchiule, mărturisește că, cu toate defectele mele, am contribuit mult la fericirea d-tale… te-am logodit c-o avere șucada…</p>
               <p rend="justify">AGACHI: Nu cumva vrei să-ți plătesc comision?</p>
               <p rend="justify">COȘCODAN: Nu, dar, în sfîrșit… mai tîrziu, după moartea d-tale, tot mi-a veni și mie ceva parte.</p>
               <p rend="justify">AGACHI: Ție?</p>
               <p rend="justify">COȘCODAN: Tot eu am să-ți fiu clironom, căci despre copii cred că te-a iertat Dumnezeu.</p>
               <p rend="justify">AGACHI: Culcă-te pe-acea ureche. Purtarea ta m-a revoltat astfel, că, în ciuda ta, am de gînd să las în urmă-mi o jumătate duzină de fluturi.</p>
               <p rend="justify">COȘCODAN (în parte): Se lăudă, unchiul, nu-i tocmai așa de… revoltat.</p>
               <p rend="justify">BARZĂ (întrînd): Poftim la masă.</p>
               <p rend="justify">AGACHI: Ura! și poftă bună!</p>
               <p rend="justify">Plăcerile-s paseri ușoare</p>
               <p rend="justify">Ce-aprind a inimilor dor;</p>
               <p rend="justify">Omul prost le lasă să zboare,</p>
               <p rend="justify">Iar eu le prind vesel din zbor</p>
               <p rend="justify">Cu al meu pahar</p>
               <p rend="justify">Plin, plin</p>
               <p rend="justify">De vin de Cotnar</p>
               <p rend="justify">Plin, plin</p>
               <p rend="justify">Și cînd paharul meu închin,</p>
               <p rend="justify">Ah! Ah! Ah!</p>
               <p rend="justify">Glu, glu, glu, sufletul meu rîde,</p>
               <p rend="justify">Glu, glu, glu, raiul se deschide,</p>
               <p rend="justify">Glu, glu, glu, glu, glu, glu;</p>
               <p rend="justify">Căci oricare chin</p>
               <p rend="justify">Eu mi-l înec în vin.</p>
               <p rend="justify">Pluf!</p>
               <p rend="justify">TOȚI</p>
               <p rend="justify">Glu, glu, glu, sufletul meu rîde etc.</p>
               <p rend="justify">(La finele cupletului, Agachi dă brațul Fespezancăi, Bombeanu dă brațul Tincăi fi toți se îndreaptă spre fund.)</p>
               <p rend="justify">(Cortina cade.)</p>
            </div>
            <div type="div2">
               <head>Arvinte și Pepelea </head>
               <p rend="justify">Persoane[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=1">modifică</ref>]</p>
               <p rend="justify">
                  <hi rend="bold">ARVINTE</hi>, de 50 de ani</p>
               <p rend="justify">
                  <hi rend="bold">PEPELEA</hi>, de 25 de ani</p>
               <p rend="justify">
                  <hi rend="bold">MĂNDICA</hi>, nepoata lui Arvinte</p>
               <p rend="justify">VODEVIL ÎNTR-UN ACT</p>
               <p rend="justify">Scena se petrece într-un sat din Moldova, în anul 1864.</p>
               <p rend="justify">Teatrul reprezintă o cameră de țară cu o ușă în fund, altă ușă în dreapta; lângă dânsa, un cui mare în părete; în stânga, fereastă; în fund, un pat acoperit cu scoarță; alăturea cu patul, un paravan prost; în mijloc, o masă de lemn cu două scaune.</p>
               <p rend="justify">SCENA I[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=2">modifică</ref>]</p>
               <p rend="justify">
                  <hi rend="bold">PEPELEA</hi> (<hi rend="italic">întră prin fund</hi>): Măndică! Măndică!... Unde ești?... Unde te-ai ascuns? (<hi rend="italic">Merge spre ușa din dreapta, voind s-o deschidă.</hi>) Măndică!...</p>
               <p rend="justify">SCENA II[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=3">modifică</ref>]</p>
               <p rend="justify">
                  <hi rend="bold">PEPELEA</hi>, <hi rend="bold">MĂNDICA</hi> (<hi rend="italic">după ușă</hi>)</p>
               <p rend="justify">
                  <hi rend="bold">MĂNDICA</hi>: Cine-i acolo?</p>
               <p rend="justify">
                  <hi rend="bold">PEPELEA</hi>: EU... Pepelea... Ursitul tău, Măndică!</p>
               <p rend="justify">Eu, Pepelea din poveste,</p>
               <p rend="justify">Eu, românul drăgălaș,</p>
               <p rend="justify">Cum n-a fost și nici nu este</p>
               <p rend="justify">Altu-n sate și-n oraș!</p>
               <p rend="justify">Eu, nepotul lui Pâcală,</p>
               <p rend="justify">Care-n orice timp și loc</p>
               <p rend="justify">Râd de proști, râd de Tândală</p>
               <p rend="justify">Și de dracul îmi bat joc.</p>
               <p rend="justify">Multe fete după mine</p>
               <p rend="justify">Zac pe coaste și oftez;</p>
               <p rend="justify">Dar eu numai pentru tine</p>
               <p rend="justify">Inimioara mi-o păstrez.</p>
               <p rend="justify">
                  <hi rend="bold">MĂNDICA</hi>: TU ești, Pepeleo?... Ce cați?</p>
               <p rend="justify">
                  <hi rend="bold">PEPELEA</hi>: Am venit să-ți spun că-mi ești drăguță ca ochii din cap.</p>
               <p rend="justify">
                  <hi rend="bold">MĂNDICA</hi>: Așa să trăiești?</p>
               <p rend="justify">
                  <hi rend="bold">PEPELEA</hi>: Să n-am parte de moșu-tău, giupânu Arvinte, de-ți spun gugoși... Da deschide ușa, Măndico, să ne vedem la față.</p>
               <p rend="justify">
                  <hi rend="bold">MĂNDICA</hi>: Nu pot, că m-o închis moșu-meu cu cheia...</p>
               <p rend="justify">
                  <hi rend="bold">PEPELEA</hi>: Elei!... și de ce te-o închis?</p>
               <p rend="justify">
                  <hi rend="bold">MĂNDICA</hi>: Cică să nu mă fure zmeii.</p>
               <p rend="justify">
                  <hi rend="bold">PEPELEA</hi> : Mânca-l-ar zmeoaicele, ghiuj afurisit!... Și ce faci tu acolo singurică?</p>
               <p rend="justify">
                  <hi rend="bold">MĂNDICA</hi>: Cos!</p>
               <p rend="justify">
                  <hi rend="bold">PEPELEA</hi>: Rochița ta de nuntă?</p>
               <p rend="justify">
                  <hi rend="bold">MĂNDICA</hi>: Ba nu, antereu lui moș Arvinte...</p>
               <p rend="justify">
                  <hi rend="bold">PEPELEA</hi>: Iar îl cârpești?... De când te știu, alta nu faci... Mai dăunăzi i-ai scos mânicile ca să-i pui spete.</p>
               <p rend="justify">MĂNDIȚA: Acum i-am scos spetele ca să-i fac poale.</p>
               <p rend="justify">
                  <hi rend="bold">PEPELEA</hi>: Ha, ha, ha!... O s-agiungă vestit în țară antereu lui Arvinte, mânca-l-ar guzganii!</p>
               <p rend="justify">
                  <hi rend="bold">MĂNDICA</hi>: Pe cine?... pe antereu?</p>
               <p rend="justify">
                  <hi rend="bold">PEPELEA</hi>: Ba! pe moșu-tău, că mare zgârcit îi! Îi în stare să taie un fir de mălai în opt... <hi rend="bold">MĂNDICA</hi> (<hi rend="italic">râde</hi>).</p>
               <p rend="justify">
                  <hi rend="bold">PEPELEA</hi>: Măndică!... Știi una?</p>
               <p rend="justify">
                  <hi rend="bold">MĂNDICA</hi>: Ce?</p>
               <p rend="justify">
                  <hi rend="bold">PEPELEA</hi>: Te-am cerut ieri dimineață la dânsu.</p>
               <p rend="justify">
                  <hi rend="bold">MĂNDICA</hi>: Elei! și ce ți-o răspuns ?</p>
               <p rend="justify">
                  <hi rend="bold">PEPELEA</hi>: M-o trimes dracului pomană.</p>
               <p rend="justify">
                  <hi rend="bold">MĂNDICA</hi>: Da pentru ce?</p>
               <p rend="justify">
                  <hi rend="bold">PEPELEA</hi>: Cică nu-s de neam mare.</p>
               <p rend="justify">
                  <hi rend="bold">MĂNDICA</hi>: Auzi!</p>
               <p rend="justify">
                  <hi rend="bold">PEPELEA</hi>: De-aceea am hotărât să-i gioc una și bună...</p>
               <p rend="justify">
                  <hi rend="bold">MĂNDICA</hi>: Ce?</p>
               <p rend="justify">
                  <hi rend="bold">PEPELEA</hi>: Ce m-a sfătui dracu.</p>
               <p rend="justify">(<hi rend="italic">Se aude afară tușind și strănutând.</hi>)</p>
               <p rend="justify">
                  <hi rend="bold">PEPELEA</hi>: Iaca vine strigoiu.</p>
               <p rend="justify">
                  <hi rend="bold">MĂNDICA</hi>: Fugi iute, să nu te găsască aici!</p>
               <p rend="justify">
                  <hi rend="bold">PEPELEA</hi>: M-am dus... Să ne videm cu bine, Măndica! Pe unde să ies ca să nu mă-ntâlnesc cu el? Ha! pe fereastă... dos la față. (<hi rend="italic">Sare pe fereastă, în timp ce Arvinte întră prin fund.</hi>)</p>
               <p rend="justify">SCENA III[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=4">modifică</ref>]</p>
               <p rend="justify">
                  <hi rend="bold">ARVINTE</hi> (<hi rend="italic">cu giubea sirențuroasă</hi>)</p>
               <p rend="justify">U! hu, hu, hu! geru-i! (<hi rend="italic">Își suflă în pumni.</hi>) Bine zice românu, că iarna n-o mănâncă lupu... Am fost să cumpăr un car de lemne; dar mi-o cerut cât dracu pe tată-său și n-am luat nici o dispicătură, ca să-i viu de hac celui cu lemnu... (<hi rend="italic">Strănută.</hi>) Na! că iar m-o prins guturariu. U! hu, hu, hu!...</p>
               <p rend="justify">De mi-ar găti Măndica antereu, să pun ceva cald pe mine, că, zău, am înghețat... Hei! blagoslovită să fie vorba țiganului: „Mai bine două veri decât o iarnă”.</p>
               <p rend="justify">Banul se câștigă greu,</p>
               <p rend="justify">Dar ușor se cheltuiește.</p>
               <p rend="justify">Cine-i prost și derbedeu</p>
               <p rend="justify">Lesne-n lume mofluzește;</p>
               <p rend="justify">Însă eu am bani și minte,</p>
               <p rend="justify">Căci mă chem jupân Arvinte.</p>
               <p rend="justify">(<hi rend="italic">Strănută.</hi>)</p>
               <p rend="justify">Într-un ceas bun!</p>
               <p rend="justify">Iarna vine, timpu-i rece,</p>
               <p rend="justify">Eu o las frumos de trece</p>
               <p rend="justify">Și nu mă-ncălzesc la foc...</p>
               <p rend="justify">Mă-ncălzesc sărind în loc...</p>
               <p rend="justify">Astfel, eu jupân Arvinte</p>
               <p rend="justify">Sunt cu trupul tot ferbinte.</p>
               <p rend="justify">(<hi rend="italic">Strănută.</hi>) Ha !... ian așa... și la anu cu bine!... (<hi rend="italic">Își suflă nasul.</hi>) Măndică!... (<hi rend="italic">Se apropie de ușa din dreapta.</hi>) Măndică!... Nu răspunde, drăcoaica... Se vede că-i mânioasă c-am închis-o, în odaie... Apoi dă!... cu fetele... vorba ceea... paza bună ferește primejdia ră... Dumneei, giupâneasa Măndica, era în plecare să se deie în dragoste cu pușchiu cel de Pepelea... un târâie-brâu, care-și bate gioc de toată lumea!... Atunci s-agiungă... (<hi rend="italic">Se depărtează de ușă.</hi>) L-am întâlnit mai dăunăzi și i-am zis să-mi vândă casa asta, în care șăd acu de doi ani... îi casa lui, hoțu! Cum aș face să i-o ieu pe nimica?... Să-l port cu vorbe, că l-oi însura cu Măndica, pană ce-oi mântui târgu... ș-apoi, de spate și pe uș-afară. Ha!... iată-l... cică, când vorbești de lup, lupu cât cole!...</p>
               <p rend="justify">SCENA IV[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=5">modifică</ref>]</p>
               <p rend="justify">
                  <hi rend="bold">ARVINTE</hi> și <hi rend="bold">PEPELEA</hi>
               </p>
               <p rend="justify">
                  <hi rend="bold">PEPELEA</hi>: Bună dimineața, giupâne Arvinte!</p>
               <p rend="justify">
                  <hi rend="bold">ARVINTE</hi>: Ha! ha!... ai vinit, berbantule, ca să sfârșim tocmala pentru casă?</p>
               <p rend="justify">
                  <hi rend="bold">PEPELEA</hi>: Așa, giupâne!</p>
               <p rend="justify">
                  <hi rend="bold">ARVINTE</hi>: Fie!... cu toate că n-am nevoie mare de bordeiu tău... însă fiindc-am fost bun prietin cu tată-tău...</p>
               <p rend="justify">
                  <hi rend="bold">PEPELEA</hi>: De-aceea ai vre să-mi iei casa pe nimic?...</p>
               <p rend="justify">
                  <hi rend="bold">ARVINTE</hi>: Las' nu mai lehăi, după cum ți-i obiceiu!... Cât cei pe hardughia asta?</p>
               <p rend="justify">
                  <hi rend="bold">PEPELEA</hi>: Cât dai d-ta?</p>
               <p rend="justify">
                  <hi rend="bold">ARVINTE</hi>: Cât să-ți dau? Casa-i dărăpănată... are trebuință de meremet... streșina-i putredă...</p>
               <p rend="justify">
                  <hi rend="bold">PEPELEA</hi>: Vra să zică, nu-ți place?</p>
               <p rend="justify">
                  <hi rend="bold">ARVINTE</hi>: Să ne-nțălegem, fătul meu... Eu primesc să fac o jertfă, cheltuind cu meremetu; însă banii ce-oi cheltui să fie socotiți drept prețu casei... Te primești așa?</p>
               <p rend="justify">
                  <hi rend="bold">PEPELEA</hi>: Bună tocmală!... Dar ceva adalmaș?</p>
               <p rend="justify">
                  <hi rend="bold">ARVINTE</hi>: O baniță de nuci uscate... hai, treacă de la mine; unde-o mers mia, meargă și suta...</p>
               <p rend="justify">
                  <hi rend="bold">PEPELEA</hi>: Bunătatea d-tale!... însă un lucru strică...</p>
               <p rend="justify">
                  <hi rend="bold">ARVINTE</hi>: Care?</p>
               <p rend="justify">
                  <hi rend="bold">PEPELEA</hi>: Nu-mi plac nucile !...</p>
               <p rend="justify">
                  <hi rend="bold">ARVINTE</hi>: Nu fi prost, măi!... O baniță de nuci vechi, de șase ani... Nu scăpa chilipiriu din mână.</p>
               <p rend="justify">
                  <hi rend="bold">PEPELEA</hi>: Ba nu așa, giupâne!... Almintire... Dă-mi pe Măndica adalmaș!... Vrei?</p>
               <p rend="justify">
                  <hi rend="bold">ARVINTE</hi> (<hi rend="italic">în parte</hi>): Auzi hâtru!... Să-i dau bunătate de fată, nouă-nouță, pe-o hardughie veche...</p>
               <p rend="justify">
                  <hi rend="bold">PEPELEA</hi>: Ce zici, giupâne? Ne lovim cu târgu?</p>
               <p rend="justify">
                  <hi rend="bold">ARVINTE</hi>: Ți-i dragă fata, hain?</p>
               <p rend="justify">
                  <hi rend="bold">PEPELEA</hi>: Dragă, de mor... Mi-o dai de nevastă?</p>
               <p rend="justify">
                  <hi rend="bold">ARVINTE</hi>: Om vide... om vide... Hai să facem zdelca mai întâi.</p>
               <p rend="justify">(<hi rend="italic">Scoate hârtie și călămări din saltarul mesei.</hi>)</p>
               <p rend="justify">
                  <hi rend="bold">PEPELEA</hi> (<hi rend="italic">în parte</hi>): Umblă cu mâța-n sac, ghiujul... Aține-te, Pepeleo!...</p>
               <p rend="justify">
                  <hi rend="bold">ARVINTE</hi>: Iaca tot ce trebuie pentru scris!... Unde mi-am pus ochelarii ?... (<hi rend="italic">Îi caută peste tot locul.</hi>) Unde mi-am pus ochelarii?</p>
               <p rend="justify">
                  <hi rend="bold">PEPELEA</hi> (<hi rend="italic">râzând</hi>): Nu-i mai căta degeaba, giupâne!</p>
               <p rend="justify">
                  <hi rend="bold">ARVINTE</hi>: I-ai găsit?</p>
               <p rend="justify">
                  <hi rend="bold">PEPELEA</hi>: Ce să-i găsesc, că-i ai pe nas.</p>
               <p rend="justify">
                  <hi rend="bold">ARVINTE</hi> : Oare?... Se vede că de mult ce-am strănutat...</p>
               <p rend="justify">
                  <hi rend="bold">PEPELEA</hi>: Ai prins orbu găinilor...</p>
               <p rend="justify">
                  <hi rend="bold">ARVINTE</hi>: Cine? eu?</p>
               <p rend="justify">
                  <hi rend="bold">PEPELEA</hi> : Ba! ochelarii!</p>
               <p rend="justify">
                  <hi rend="bold">ARVINTE</hi> (<hi rend="italic">în parte</hi>): Ghidi, obraznic !... (<hi rend="italic">Tare.</hi>) Pepelaș dragă, știi carte?</p>
               <p rend="justify">
                  <hi rend="bold">PEPELEA</hi>: Știu.</p>
               <p rend="justify">
                  <hi rend="bold">ARVINTE</hi> (<hi rend="italic">în parte</hi>): Păcat!... (<hi rend="italic">Tare.</hi>) Facem zdelca?</p>
               <p rend="justify">
                  <hi rend="bold">PEPELEA</hi>: Facem!</p>
               <p rend="justify">
                  <hi rend="bold">ARVINTE</hi>: Prea frumos! Iaca scriu. (<hi rend="italic">Scrie.</hi>) „Să fie știut, prin acest zapis de vecinică vânzare, că eu, Pepelea, am vândut d-sale, giupânului Arvinte, casa mea ce-o am de la părinți și că am priimit toți banii...”</p>
               <p rend="justify">
                  <hi rend="bold">PEPELEA</hi>: Ce bani? N-am luat nici o para...</p>
               <p rend="justify">
                  <hi rend="bold">ARVINTE</hi> : Așa-i forma, fătu meu! (<hi rend="italic">scrie</hi>) „și că am priimit toți banii, în galbini împărătești, cu zimți, fără ca să-mi mai rămâie cuvânt de-a întoarce vrodată tocmala făcută”. (<hi rend="italic">Vorbind.</hi>) Bun e așa?</p>
               <p rend="justify">
                  <hi rend="bold">PEPELEA</hi>: Bun!</p>
               <p rend="justify">
                  <hi rend="bold">ARVINTE</hi>: Vin' dar de iscălește!</p>
               <p rend="justify">PEPEPLEA: Bucuros! însă...</p>
               <p rend="justify">
                  <hi rend="bold">ARVINTE</hi>: Ce?</p>
               <p rend="justify">
                  <hi rend="bold">PEPELEA</hi>: Să vezi d-ta, giupâne! Bietu răposatu tată-meu mi-a lăsat cu limbă de moarte că, de-a fi să-mi vând casa vrodată, să-mi păstrez în stăpânire cuiu ist mare din părete. (<hi rend="italic">Arată cuiul de lângă ușă.</hi>)</p>
               <p rend="justify">
                  <hi rend="bold">ARVINTE</hi> : Ce vorbă-i asta!...</p>
               <p rend="justify">
                  <hi rend="bold">PEPELEA</hi>: Poronca tatii... n-am ce face!</p>
               <p rend="justify">
                  <hi rend="bold">ARVINTE</hi> : Ei! ș-apoi ?</p>
               <p rend="justify">
                  <hi rend="bold">PEPELEA</hi>: Apoi mai adauge d-ta în zdelcă ce ți-oi zice eu... scrie...</p>
               <p rend="justify">
                  <hi rend="bold">ARVINTE</hi>: Da bine, măi, la ce-a să-ți folosască ție un cui în părete?</p>
               <p rend="justify">
                  <hi rend="bold">PEPELEA</hi>: La nimic... doar numai să am unde să-mi anin căciula când oi vini la d-ta.</p>
               <p rend="justify">
                  <hi rend="bold">ARVINTE</hi> (<hi rend="italic">în parte</hi>): Prostu-i, sărmanu! (<hi rend="italic">Râde încet.</hi>) <hi rend="bold">PEPELEA</hi>: Ei! scrii?</p>
               <p rend="justify">
                  <hi rend="bold">ARVINTE</hi>: Scriu, scriu... spune. (<hi rend="italic">Pufnește de râs.</hi>)</p>
               <p rend="justify">
                  <hi rend="bold">PEPELEA</hi> (<hi rend="italic">dictând</hi>): „D-lui, giupânu Arvinte, se leagă cu giurământ de afurisenie...”</p>
               <p rend="justify">
                  <hi rend="bold">ARVINTE</hi> (<hi rend="italic">în parte</hi>): Giurământ!!... de afurisenie!!...</p>
               <p rend="justify">
                  <hi rend="bold">PEPELEA</hi> (<hi rend="italic">dictează</hi>): „să lase în stăpânirea me cuiu cel mare din păretele din dreapta, fără ca d-lui să se poată atinge de el și fără ca să se împotrivească vrodată la orice aș vra eu să fac cu pomenitul cui”. Ai scris?</p>
               <p rend="justify">
                  <hi rend="bold">ARVINTE</hi>: Am... Na! iscălește!</p>
               <p rend="justify">
                  <hi rend="bold">PEPELEA</hi>: Bucuros!... (<hi rend="italic">Ia condeiul.</hi>) Dar îmi dai pe Măndica?</p>
               <p rend="justify">
                  <hi rend="bold">ARVINTE</hi>: Ți-o dau!... Pune-ți talpa gâștei pe zdelcă.</p>
               <p rend="justify">
                  <hi rend="bold">PEPELEA</hi>: Ba nu! Cheam-o aici pe Măndica...</p>
               <p rend="justify">
                  <hi rend="bold">ARVINTE</hi>: N-ai încredere în mine?... Eu, om bătrân, cu frica lui Dumnezău... și care am fost prietin cu răposatul?...</p>
               <p rend="justify">
                  <hi rend="bold">PEPELEA</hi>: Ei, fie! dacă-i așa... Iaca iscălesc.</p>
               <p rend="justify">
                  <hi rend="bold">ARVINTE</hi> (<hi rend="italic">examinând hârtia</hi>): Minunat!... Ai o slovă mai citeață chiar decât a dascălului Pricochi din Podu-Iloae. (<hi rend="italic">Strânge hârtia în sân.</hi>)</p>
               <p rend="justify">
                  <hi rend="bold">PEPELEA</hi>: Acum, zi Măndicăi să vie!</p>
               <p rend="justify">
                  <hi rend="bold">ARVINTE</hi>: Vrei numaidecât s-o iei?</p>
               <p rend="justify">
                  <hi rend="bold">PEPELEA</hi>: Vreu!</p>
               <p rend="justify">
                  <hi rend="bold">ARVINTE</hi>: Și ți-i dragă de tot?</p>
               <p rend="justify">
                  <hi rend="bold">PEPELEA</hi>: De tot!</p>
               <p rend="justify">
                  <hi rend="bold">ARVINTE</hi>: Fără șagă?</p>
               <p rend="justify">
                  <hi rend="bold">PEPELEA</hi>: Fără!</p>
               <p rend="justify">
                  <hi rend="bold">ARVINTE</hi>: Dacă-i așa, adă mâna-ncoaci, să te duc la Măndica... (<hi rend="italic">Ia pe Pepelea de mână și-l duce spre ușa din fund.</hi>) Da făgăduiești că-i ține-o bine!</p>
               <p rend="justify">
                  <hi rend="bold">PEPELEA</hi>: Ca pe-o floare!</p>
               <p rend="justify">
                  <hi rend="bold">ARVINTE</hi> : Ei, aferim, fătu meu!... Primește blagoslovenia me! (<hi rend="italic">Ajungând la ușa din fund.</hi>) Și să ieși afară, hoțule! că-ți rup ciolanele!...</p>
               <p rend="justify">
                  <hi rend="bold">PEPELEA</hi>: Ce-ai pățit, giupâne?</p>
               <p rend="justify">
                  <hi rend="bold">ARVINTE</hi>: A! pușchiule!... ai chitit că ți-oi da bunătate de fată, nouă-nouță, în schimb pe-o hardughie veche ca bordeiu tău!... Ai chitit să întri în neamuri, mojâcule ?... Afară!...</p>
               <p rend="justify">
                  <hi rend="bold">PEPELEA</hi>: Așa ți-i povestea, gârbovitule?... Ei! lasă, că eu ți-s popa tău de-acu-nainte... M-ai înșălat cu minciuni, păn' ce m-ai pus la mână, șafer bătrân ce ești...</p>
               <p rend="justify">
                  <hi rend="bold">ARVINTE</hi>: Afară!</p>
               <p rend="justify">
                  <hi rend="bold">PEPELEA</hi>: Am să-ți fac zile fripte, ca să pomenești de Pepelea cât îi mai trăi!...</p>
               <p rend="justify">
                  <hi rend="bold">ARVINTE</hi>: Afară!</p>
               <p rend="justify">
                  <hi rend="bold">PEPELEA</hi>: Oi ieși dacă mi-a place... Am drept să viu aici oricând... să-mi pun căciula-n cui, ș-am să viu zi și noapte... auzi tu, oftigosule? Ține-te bine de-acu... atâta-ți zic. (<hi rend="italic">Iese.</hi>)</p>
               <p rend="justify">SCENA V[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=6">modifică</ref>]</p>
               <p rend="justify">
                  <hi rend="bold">ARVINTE</hi> și <hi rend="bold">MĂNDICA</hi>
               </p>
               <p rend="justify">
                  <hi rend="bold">ARVINTE</hi> (<hi rend="italic">singur</hi>): Afară... Ghidi, tricolici nerușinat... să mă amenințe el c-a vini în casa me, cumpărată cu bani buni și peșin?... hoțu, ieniceriu, cârjaliu!... Brrr! Îmi curg sloiuri de gheață pe spinare de mânie... (<hi rend="italic">Merge de deschide ușa din stânga cu cheia.</hi>) Măndică!</p>
               <p rend="justify">
                  <hi rend="bold">MĂNDICA</hi> (<hi rend="italic">dinăuntru</hi>): Ce este?</p>
               <p rend="justify">
                  <hi rend="bold">ARVINTE</hi>: Gata-i antereu?</p>
               <p rend="justify">
                  <hi rend="bold">MĂNDICA</hi>: Gata!</p>
               <p rend="justify">
                  <hi rend="bold">ARVINTE</hi>: Adă să-l îmbrac, doar m-oi mai încălzi, c-am înghețat. (<hi rend="italic">Ia antereul și închide iar ușa.</hi>) Ian să videm, bine-i cusut? (<hi rend="italic">Îl dezvălește.</hi>) I-o scos spetele, de i-o făcut poalele... Minunat!... Spetele-s de prisos... Nu se văd... Ian să-l îmbrac... (<hi rend="italic">Trece după paravan și-l îmbracă.</hi>) Pepelea dracului... l-am pus la mână. Atâta numai mă îngrijăsc... cuiu cel din părete... pare-mi-se că-i un cârcioc... (<hi rend="italic">Iese îmbrăcat cu antereul.</hi>) Îi dres cât se poate de bine... și mă prinde... (<hi rend="italic">îmbracă giubeua.</hi>) Iaca cuiu cel cu pricina... dacă l-aș scoate din părete?... Nu se poate, că-s legat cu giurământ de afurisenie!... (<hi rend="italic">Se scarpănă în cap cu ciudă.</hi>) Măi, măi, măi... să nu-mi fi pus opinca, berbantu cel de Pepelea?... Ian să merg să mă sfătuiesc cu popa Macovei din sat... El, om cu carte... știe multe... poate să mă dezlege de giurământ... Hai! bunu-i Dumnezeu, meșter îi Arvinte. (<hi rend="italic">Își ia șapca și iese prin fund, în timp ce Pepelea întră pe fereastă.</hi>)</p>
               <p rend="justify">SCENA VI[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=7">modifică</ref>]</p>
               <p rend="justify">
                  <hi rend="bold">PEPELEA</hi> (<hi rend="italic">la fereastă</hi>): Acasă-i strigoiu?... Ba iată-l că iesă... (<hi rend="italic">Sare pe fereastă în casă.</hi>) Hup și eu! (<hi rend="italic">Aduce o frânghie și o traistă plină cu rufe ude.</hi>) Mi-am adus rufele spălate la fântâna din sat, ca să le anin în cuiul meu și să le întind în odaie. (<hi rend="italic">Anină traista în cui; din traistă curge apă prin odaie.</hi>) Ian așa... Acu să-ntind și frânghia. (<hi rend="italic">Anină un capăt a frânghiei de cuiul cel mare din păretele din dreapta, iar celalalt capăt îl leagă de alt cui ce se găsește înfipt în păretele din fund, lângă ușă.</hi>) Are să se cam zborșască giupânu Arvinte, d-apoi n-am ce-i face... Cuiu-i-al meu și am drept de-a pune în el ce-oi vra... Iaca și frânghia gata... Acu să-mi întind rufele... Ce-aud?... Parcă vine moroiu... Să videți haz acuș! (<hi rend="italic">Stă lângă ușa din dreapta.</hi>)</p>
               <p rend="justify">SCENA VII[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=8">modifică</ref>]</p>
               <p rend="justify">
                  <hi rend="bold">PEPELEA</hi> și <hi rend="bold">ARVINTE</hi>
               </p>
               <p rend="justify">
                  <hi rend="bold">ARVINTE</hi> (<hi rend="italic">pe pragul ușii din fund</hi>): N-am găsit pe părintele Macovei acasă... (<hi rend="italic">Cinci să între, se lovește cu capul de frânghie și-i cade șapca și ochelarii.</hi>) Carnacsî! Ce-i asta?</p>
               <p rend="justify">
                  <hi rend="bold">PEPELEA</hi>: Ține-te bine să nu dai rău!</p>
               <p rend="justify">
                  <hi rend="bold">ARVINTE</hi>: Tu ești, antihârțule? Ce câți aici?</p>
               <p rend="justify">
                  <hi rend="bold">PEPELEA</hi> : Nu băga de samă, giupâne!... Îmi întind rufele ca să se usuce.</p>
               <p rend="justify">
                  <hi rend="bold">ARVINTE</hi>: Ce face? Strențele tale în casa me... Da aici îi spălătorie?</p>
               <p rend="justify">
                  <hi rend="bold">PEPELEA</hi>: Nu știu eu... Cuiu meu...</p>
               <p rend="justify">
                  <hi rend="bold">ARVINTE</hi>: Cuiu tău, căpcăunule? (<hi rend="italic">Arătând celalalt cui din fund.</hi>) Dar aista tot al tău îi? ha? Cum de-ai îndrăznit să te-atingi de el?</p>
               <p rend="justify">
                  <hi rend="bold">PEPELEA</hi>: Ascultă, giupâne!</p>
               <p rend="justify">
                  <hi rend="bold">ARVINTE</hi> (<hi rend="italic">furios</hi>): Iaca ascult, Pasvantoglu ce ești! (<hi rend="italic">Smuncește frânghia din cui și o azvârle afară.</hi>) Da ce te socoți tu?... Să-mi întinzi frânghii pin casă, ca într-un șopron... să-mi sparg capu la vârsta me?... Afară, pehlivanule!... (<hi rend="italic">Îl împinge de spete.</hi>)</p>
               <p rend="justify">
                  <hi rend="bold">PEPELEA</hi>: Nu pune mâna că te afurisesc!</p>
               <p rend="justify">
                  <hi rend="bold">ARVINTE</hi>: Afurisi-te-ar Zarzavela, să nu te mai văd în ochii mei!</p>
               <p rend="justify">
                  <hi rend="bold">PEPELEA</hi> (<hi rend="italic">rezistând pe pragul ușii din fund</hi>): Îmi dai pe Măndica?</p>
               <p rend="justify">
                  <hi rend="bold">ARVINTE</hi>: Ian așteaptă să-ți dau eu o Măndică de corn peste cap. (<hi rend="italic">Apucă un băț. Pepelea fuge râzând.</hi>)</p>
               <p rend="justify">
                  <hi rend="bold">PEPELEA</hi>: Sus, părinte, că se udă cărțile!</p>
               <p rend="justify">
                  <hi rend="bold">ARVINTE</hi>: Anaftima să fii!</p>
               <p rend="justify">SCENA VIII[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=9">modifică</ref>]</p>
               <p rend="justify">
                  <hi rend="bold">ARVINTE</hi> (<hi rend="italic">foarte necăjit</hi>): Breee!... aista-i Neaga!... Popa Belea. (<hi rend="italic">Calcă în apa ce a curs prin casă.</hi>) Da asta ce mai este?... privește cum curge apă pin casă... să giuri c-o vărsat Bahluiu. Or să se facă broaște... (<hi rend="italic">Ia o cârpă și șterge pe jos.</hi>) Poftim !... viață-i asta? s-agiung a șterge urmele lui Pepelea... Da de unde, Doamne, iartă-mă, curge șiroiul... (<hi rend="italic">Zărind traista în cui.</hi>) Iaca pozna... și-o aninat traista cu rufe ude în cui... Bată-l potopu, fariseu, să-l bată. Cum i-aș arunca-o în uliță, de nu mi-ar fi nu știu cum de giurământ... Părinții noștri zicea: „Cine-și calcă giurământu nu-l primește pământu!” și mă tem că nu mi-oi afla loc pe ceea lume. (<hi rend="italic">Oftează.</hi>) Hei, hei! răbdare, Arvinte, fătu meu, răbdare!... (<hi rend="italic">Merge la ușa din dreapta, o deschide și zice:</hi>) Măndică!... adă o lumânare, c-o însărat de tot și începe a nu să mai videa. (<hi rend="italic">Măndica îi dă o lumânare de seu aprinsă.</hi>) Noapte bună, fata mea, noapte bună!... Culcă-te, căci culca tu devreme și sculatu de dimineață e o dovadă de înțălepciune... Privește, de pildă, găinile... Noapte bună!... (<hi rend="italic">Închide ușa cu cheia.</hi>) Îmi vine să mă culc și eu... să dorm ca un stăpân vecinic în căsuța lui. (<hi rend="italic">Merge de-și drege patul din fund, așează perina și-și pune un ghigilic.</hi>) Oi să mă culc îmbrăcat cum sunt, doar mi-a fi mai cald... Brrr!... geru-i... de cască și mâțile... (<hi rend="italic">Cască.</hi>)</p>
               <p rend="justify">(<hi rend="italic">Arie din „Fra-Diavolo”: „Allons, mafemme, il faut dormir”</hi>)</p>
               <p rend="justify">Iată ceasul de odihnă!</p>
               <p rend="justify">Oi să dorm... să dorm în tihnă (<hi rend="italic">cască</hi>)</p>
               <p rend="justify">In căsuța ast-... a mea.</p>
               <p rend="justify">Noapte bună, moș Arvinte.</p>
               <p rend="justify">Fă hor, hor, de-acu-nainte.</p>
               <p rend="justify">(<hi rend="italic">cască</hi>)</p>
               <p rend="justify">Fără grijă de belea.</p>
               <p rend="justify">Fă hor, hor și iar hor, hor,</p>
               <p rend="justify">În somn dulce și ușor.</p>
               <p rend="justify">(<hi rend="italic">În timp ce cântă, se gătește de culcat, se întinde pe pat îmbrăcat în antereu, se acopere cu giubeua, își trage o cergă pe deasupra, își vâră capul în perină și începe a horăi.</hi>)</p>
               <p rend="justify">SCENA IX[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=10">modifică</ref>]</p>
               <p rend="justify">
                  <hi rend="bold">ARVINTE</hi> și <hi rend="bold">PEPELEA</hi>
               </p>
               <p rend="justify">
                  <hi rend="bold">PEPELEA</hi> (<hi rend="italic">bate la ușă</hi>).</p>
               <p rend="justify">
                  <hi rend="bold">ARVINTE</hi> (<hi rend="italic">tresare</hi>).</p>
               <p rend="justify">
                  <hi rend="bold">PEPELEA</hi> (<hi rend="italic">bate mai tare</hi>).</p>
               <p rend="justify">
                  <hi rend="bold">ARVINTE</hi> (<hi rend="italic">se întoarce în pat cu fața la părete</hi>).</p>
               <p rend="justify">
                  <hi rend="bold">PEPELEA</hi> (<hi rend="italic">afară</hi>): Giupâne Arvinte!</p>
               <p rend="justify">
                  <hi rend="bold">ARVINTE</hi> (<hi rend="italic">deșteptându-se, spăriet</hi>): Ha!... ce este?... am visat că s-o spânzurat Pepelea-n cui...</p>
               <p rend="justify">
                  <hi rend="bold">PEPELEA</hi>: Giupâne Arvinte!</p>
               <p rend="justify">
                  <hi rend="bold">ARVINTE</hi>: Cine-i acolo?</p>
               <p rend="justify">
                  <hi rend="bold">PEPELEA</hi>: Eu, Pepelea!</p>
               <p rend="justify">
                  <hi rend="bold">ARVINTE</hi>: Iar? Ce câți noaptea, tricoliciule?</p>
               <p rend="justify">
                  <hi rend="bold">PEPELEA</hi>: Deschide-mi să ieu traista din cui!</p>
               <p rend="justify">
                  <hi rend="bold">ARVINTE</hi>: Bată-te pârdalnicu, ș-ai agiunge în traista goală!... Auzi! să mă trezască din bunătate de vis!</p>
               <p rend="justify">
                  <hi rend="bold">PEPELEA</hi>: Deschizi ușa azi?</p>
               <p rend="justify">
                  <hi rend="bold">ARVINTE</hi>: Du-te naibei!</p>
               <p rend="justify">
                  <hi rend="bold">PEPELEA</hi>: Dă-mi drumu, că stric ușa... Am treabă la cuiul meu.</p>
               <p rend="justify">
                  <hi rend="bold">ARVINTE</hi> (<hi rend="italic">sculându-se</hi>): Ei stai, spânzura-te-ai în el!</p>
               <p rend="justify">(<hi rend="italic">Se scoală numai în antereu și merge de deschide ușa.</hi>)</p>
               <p rend="justify">
                  <hi rend="bold">PEPELEA</hi> : Bine-am găsit, giupâne!</p>
               <p rend="justify">
                  <hi rend="bold">ARVINTE</hi>: Hai! ie-ți degrabă strențele și piei, că răcesc!</p>
               <p rend="justify">
                  <hi rend="bold">PEPELEA</hi> (<hi rend="italic">luându-și traista</hi>): Iaca!... frumos antereu porți... Ian întoarce-te puțin... Ha, ha, ha!... n-are spete... antereu de spătari... cată să și asuzi în el, giupâne!</p>
               <p rend="justify">
                  <hi rend="bold">ARVINTE</hi>: Ieși! nu lungi vorba.</p>
               <p rend="justify">
                  <hi rend="bold">PEPELEA</hi>: Ba nu, zău, când a face pui antereu, să-mi dai și mie unu de sămânță.</p>
               <p rend="justify">
                  <hi rend="bold">ARVINTE</hi>: Ieși! îți zic, obraznicule!</p>
               <p rend="justify">
                  <hi rend="bold">PEPELEA</hi>: Îmi dai pe Măndica?</p>
               <p rend="justify">
                  <hi rend="bold">ARVINTE</hi>: Măndica? (<hi rend="italic">Scoate un papuc din picior.</hi>) Na ! Măndica, Strâmbă-lemne ce ești!</p>
               <p rend="justify">
                  <hi rend="bold">PEPELEA</hi>: Parcă ești ciofu cel din bortă, c-un papuc și c-o... (<hi rend="italic">Fuge râzând.</hi>)</p>
               <p rend="justify">SCENA X[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=11">modifică</ref>]</p>
               <p rend="justify">
                  <hi rend="bold">ARVINTE</hi> (<hi rend="italic">închide ușa din fund cu zăvorul, apoi vine posomorât în fața publicului și zice</hi>): Eeei!... așa-i c-am pățit-o? Care vra să zică, am casă și nu-s stăpân într-însa!... Așă-i că mi-o întors șurubu, pușchiu cel de Pepelea? (<hi rend="italic">Își dă tifla.</hi>) Na! cap săc... bostan fără sâmburi... Na, na!</p>
               <p rend="justify">Na tifla, Arvinte,</p>
               <p rend="justify">Bătrân fără minte!</p>
               <p rend="justify">Un pușchi de nimică</p>
               <p rend="justify">Te prinse de chică.</p>
               <p rend="justify">Na tifla, mișele,</p>
               <p rend="justify">Un ține să te-nșele!</p>
               <p rend="justify">Te-or râde golanii,</p>
               <p rend="justify">Ba chiar și curcanii!</p>
               <p rend="justify">Bree!... așa rușine de când sunt n-am pățit!... Îmi vine să-mi calc giurământu... că doar n-oi fi eu cel dintâi... Ba nu, Arvinte dragă... mai bine mergi de te culcă și rămâi cu sufletu curat... iaca mă duc... (<hi rend="italic">Merge de se pune în pat.</hi>) I!... călduț îi și bine. (<hi rend="italic">Adoarme cântând încet:</hi>)</p>
               <p rend="justify">Noapte bună, moș Arvinte,</p>
               <p rend="justify">Fă hor, hor, de-acu-nainte!</p>
               <p rend="justify">(<hi rend="italic">Începe a horăi.</hi>)</p>
               <p rend="justify">SCENA XI[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=12">modifică</ref>]</p>
               <p rend="justify">
                  <hi rend="bold">ARVINTE</hi> și <hi rend="bold">PEPELEA</hi>
               </p>
               <p rend="justify">
                  <hi rend="bold">PEPELEA</hi> (<hi rend="italic">bate la ușă</hi>).</p>
               <p rend="justify">
                  <hi rend="bold">ARVINTE</hi> (<hi rend="italic">urmează a dormi</hi>).</p>
               <p rend="justify">
                  <hi rend="bold">PEPELEA</hi>: Giupâne Arvinte!... hei, giupâne Arvinte!</p>
               <p rend="justify">
                  <hi rend="bold">ARVINTE</hi> (<hi rend="italic">cu spasmuri prin somn</hi>): Nu lăsa, măi!... nu lăsa!... prinde-l!...</p>
               <p rend="justify">
                  <hi rend="bold">PEPELEA</hi>: N-auzi, somnorosule?</p>
               <p rend="justify">
                  <hi rend="bold">ARVINTE</hi> (<hi rend="italic">deșteptându-se</hi>): Na!... Ce-i? foc?</p>
               <p rend="justify">
                  <hi rend="bold">PEPELEA</hi>: Deschide ușa!</p>
               <p rend="justify">
                  <hi rend="bold">ARVINTE</hi>: Iar tu ești, hurezule?... Ce vrei?</p>
               <p rend="justify">
                  <hi rend="bold">PEPELEA</hi> : Dă-mi drumu să-mi pun căciula-n cui!</p>
               <p rend="justify">
                  <hi rend="bold">ARVINTE</hi>: Du-te pârlei! (<hi rend="italic">Se întoarce la părete.</hi>)</p>
               <p rend="justify">
                  <hi rend="bold">PEPELEA</hi>: Nu deschizi?... Te afurisesc! Te faci că dormi?... Ei! las' că-ți vin eu de hac!</p>
               <p rend="justify">
                  <hi rend="bold">ARVINTE</hi> (<hi rend="italic">visând</hi>): Frânghie... spânzurătoare... Nu... da șăzi binișor, că mă gâdel... Zapis?... A!</p>
               <p rend="justify">
                  <hi rend="bold">PEPELEA</hi> (<hi rend="italic">deschide fereasta</hi>): Ba că să zici... doarme, povârnitu... Acu-i vremea să-mi întind rufele.</p>
               <p rend="justify">(<hi rend="italic">Sare în odaie, trăgând o frânghie lungă după el, și merge de leagă un capăt de cui, celalalt capăt e legat afară de un copac. Fereasta rămâne deschisă.</hi>)</p>
               <p rend="justify">
                  <hi rend="bold">ARVINTE</hi> (<hi rend="italic">dă semne că-i este frig și se ghemuiește în așternut</hi>).</p>
               <p rend="justify">
                  <hi rend="bold">PEPELEA</hi>: Să-mi întind bine frânghia... așa... Acu să-mi spânzur averea... (<hi rend="italic">Ia traista de pe fereastă și anină rufe albe pe frânghie de-a lungul scenei.</hi>) Iaca basmalele boieriului; iaca ștergarele boieriului; iaca năframa de vornicel de nuntă...</p>
               <p rend="justify">
                  <hi rend="bold">ARVINTE</hi> (<hi rend="italic">strănută</hi>).</p>
               <p rend="justify">
                  <hi rend="bold">PEPELEA</hi>: Să-i fie de bine!</p>
               <p rend="justify">
                  <hi rend="bold">ARVINTE</hi>: Ce dracu, vine un vânt de cele muscălești... iar m-o prins gutunariu. (<hi rend="italic">Strănută.</hi>)</p>
               <p rend="justify">
                  <hi rend="bold">PEPELEA</hi>: Pe brațe, și la mulți ani!</p>
               <p rend="justify">
                  <hi rend="bold">ARVINTE</hi>: Aud? (<hi rend="italic">Se întoarce.</hi>) Piei, drace!... ce-mi văzură ochii?... fereasta-i deschisă!... Ce bulendre-s aiste?</p>
               <p rend="justify">
                  <hi rend="bold">PEPELEA</hi>: Ale mele!</p>
               <p rend="justify">
                  <hi rend="bold">ARVINTE</hi> : Tu! iar?... tu!... ale tale!</p>
               <p rend="justify">
                  <hi rend="bold">PEPELEA</hi>: Eu, iar eu, ale mele!</p>
               <p rend="justify">
                  <hi rend="bold">ARVINTE</hi>: Pe unde-ai intrat, potlogariule?</p>
               <p rend="justify">
                  <hi rend="bold">PEPELEA</hi>: Pe fereastă...</p>
               <p rend="justify">
                  <hi rend="bold">ARVINTE</hi>: Ș-ai lăsat-o dischisă în mez de iarnă! (<hi rend="italic">Se scoală iute.</hi>)</p>
               <p rend="justify">
                  <hi rend="bold">PEPELEA</hi>: Nu cerca s-o închizi, că trece frânghia!</p>
               <p rend="justify">
                  <hi rend="bold">ARVINTE</hi>: Ce frânghie?</p>
               <p rend="justify">
                  <hi rend="bold">PEPELEA</hi>: Asta cu rufele... Am legat un capăt de copacu vecinului.</p>
               <p rend="justify">
                  <hi rend="bold">ARVINTE</hi> : Breee!</p>
               <p rend="justify">
                  <hi rend="bold">PEPELEA</hi>: Precum zici.</p>
               <p rend="justify">
                  <hi rend="bold">ARVINTE</hi> : Breee! care vra să zică, tu ești stăpân aici, și eu îs de haimana?</p>
               <p rend="justify">
                  <hi rend="bold">PEPELEA</hi>: Cetește zdelca... cea cu cuiul... știi?</p>
               <p rend="justify">
                  <hi rend="bold">ARVINTE</hi>: Ghidi, șuier viclean !</p>
               <p rend="justify">
                  <hi rend="bold">PEPELEA</hi>: N-o scoți în capăt cu mine, giupâne!... din două, una: ori rupem zapisu de vânzare, ori îmi dai pe Măndica... Alege!... (<hi rend="italic">Se depărtează spre ușa din dreapta.</hi>)</p>
               <p rend="justify">
                  <hi rend="bold">ARVINTE</hi> (<hi rend="italic">în parte, pe gânduri</hi>): Să rup zapisu?... nu-mi vine la socoteală!... să-i dau pe Măndica?... nu-mi vine la kerem!... Cum să fac?... Dac-aș găsi vrun tertip ca să schimb zdelca și să scot cuiu din ea... Dar ce tertip ?... Hoțu de Pepelea îi cârciocar de frunte... doar numai să-l îmbăt, să-i fur mințile... omul la chef multe face... Minunată idee... Ia să cerc!...</p>
               <p rend="justify">
                  <hi rend="bold">PEPELEA</hi> (<hi rend="italic">în parte, observându-l</hi>): Oare ce mormorosește ursu?</p>
               <p rend="justify">
                  <hi rend="bold">ARVINTE</hi> (<hi rend="italic">sculându-se</hi>): Pepelaș dragă!</p>
               <p rend="justify">
                  <hi rend="bold">PEPELEA</hi>: Aud, giupâne!</p>
               <p rend="justify">
                  <hi rend="bold">ARVINTE</hi>: Ție nu ți-i frig, fătu meu?</p>
               <p rend="justify">
                  <hi rend="bold">PEPELEA</hi>: Ba-ncă cum frig!</p>
               <p rend="justify">
                  <hi rend="bold">ARVINTE</hi>: Apoi dar... în loc de-a ne certa împreună, n-ar fi mai nimerit să ne-nțălegem ca doi oameni de treabă, încălzindu-ne c-o stacană de vin? Ce zici tu, Pepelaș dragă?</p>
               <p rend="justify">
                  <hi rend="bold">PEPELEA</hi>: Zic că ai dreptate, giupâne! Dar unde să găsim vin la ceasu aista? Jidanii sunt în sărbători și crâșma-i închisă.</p>
               <p rend="justify">
                  <hi rend="bold">ARVINTE</hi>: Unde să găsim vin?... Așteaptă... am un pui de Cotnari, care face cu ochiul... (<hi rend="italic">în parte.</hi>) Am să-l fac cuc! (<hi rend="italic">Scoate de sub pat un ulcior și două pahare.</hi>)</p>
               <p rend="justify">
                  <hi rend="bold">PEPELEA</hi> (<hi rend="italic">în parte</hi>): Are gând rău, digeratu!</p>
               <p rend="justify">
                  <hi rend="bold">ARVINTE</hi>: Iaca toiagu bătrâneților și nebunia tinereților!... vin' cole la masă, să înecăm ura în ulcioru ista și să închiem pace! (<hi rend="italic">Se așează la masă și toarnă vin în pahare.</hi>)</p>
               <p rend="justify">
                  <hi rend="bold">PEPELEA</hi>: Bucuros!</p>
               <p rend="justify">
                  <hi rend="bold">ARVINTE</hi>: Da nu închidem fereastă, fătu meu?</p>
               <p rend="justify">
                  <hi rend="bold">PEPELEA</hi>: Ba închidem, să nu ne zărească luna.</p>
               <p rend="justify">
                  <hi rend="bold">ARVINTE</hi>: Luna? Ha, ha, ha !... Luna-i o șârată bătrână... Multe vede, multe știe și tot spăsită se pare.</p>
               <p rend="justify">(<hi rend="italic">Pepelea închide fereastă; apoi vine de se pune la masă în față cu Arvinte.</hi>)</p>
               <p rend="justify">
                  <hi rend="bold">PEPELEA</hi>: Ei, giupâne! Îmi dai pe Măndica?</p>
               <p rend="justify">
                  <hi rend="bold">ARVINTE</hi>: Nici vorbă nu-i... dar mai întâi să ciocnim câteva pahare!</p>
               <p rend="justify">
                  <hi rend="bold">PEPELEA</hi>: Să ciocnim, giupâne! Noroc și într-un ceas bun.</p>
               <p rend="justify">
                  <hi rend="bold">ARVINTE</hi>: Amin! (<hi rend="italic">Bea.</hi>) A!... bun îi.</p>
               <p rend="justify">
                  <hi rend="bold">PEPELEA</hi>: Bun... c-a fi din bute.</p>
               <p rend="justify">
                  <hi rend="bold">ARVINTE</hi>: Ce plătește mii și sute... Vezi tu, măi băiete!... omul căruia nu-i place vinu îi om rău... să fugi de el păn' la Odobești!</p>
               <p rend="justify">
                  <hi rend="bold">PEPELEA</hi>: Ș-acolo să te oprești.</p>
               <p rend="justify">
                  <hi rend="bold">ARVINTE</hi>: Și să nu te mai urnești!... Eu unu, când beu, îmi vine tot să cânt.</p>
               <p rend="justify">
                  <hi rend="bold">PEPELEA</hi>: Cântă, giupâne, că trebuie să fi având glas bun!</p>
               <p rend="justify">
                  <hi rend="bold">ARVINTE</hi>: Cum nu?... Am fost dascăl la sfântu Pantilimon. Ascultă! (<hi rend="italic">Râdică un pahar și cântă:</hi>)</p>
               <p rend="justify">(<hi rend="italic">Arie din „Agachi Fluture”</hi>)</p>
               <p rend="justify">Când vinul curge în pahare,</p>
               <p rend="justify">Când ochii vesel strălucesc,</p>
               <p rend="justify">Inima-mi saltă și tresare</p>
               <p rend="justify">De un fior dumnezeiesc.</p>
               <p rend="justify">Râdic un pahar</p>
               <p rend="justify">Plin, plin,</p>
               <p rend="justify">De vin de Cotnar</p>
               <p rend="justify">Plin, plin</p>
               <p rend="justify">Și mie vesel mi-l închin.</p>
               <p rend="justify">Ah! ah! ah!</p>
               <p rend="justify">Glu, glu, glu, sufletul meu râde,</p>
               <p rend="justify">Glu, glu, glu, raiul se deschide,</p>
               <p rend="justify">Glu, glu, glu, glu, glu, glu</p>
               <p rend="justify">Și oricare chin Eu mi-l înec în vin.</p>
               <p rend="justify">Chiu!</p>
               <p rend="justify">(<hi rend="italic">Chiuie și bea.</hi>)</p>
               <p rend="justify">(<hi rend="italic">Împreună.</hi>)</p>
               <p rend="justify">Glu, glu, glu, sufletul meu râde,</p>
               <p rend="justify">Glu, glu, glu, raiul se deschide,</p>
               <p rend="justify">Glu, glu, glu, glu, glu, glu</p>
               <p rend="justify"> Și oricare chin </p>
               <p rend="justify"> Eu mi-l înec în vin. </p>
               <p rend="justify">Chiu!    </p>
               <p rend="justify">(<hi rend="italic">Beu împreună.</hi>)</p>
               <p rend="justify">
                  <hi rend="bold">PEPELEA</hi>: Merge la inimă, giupâne!</p>
               <p rend="justify">
                  <hi rend="bold">ARVINTE</hi>: Meargă sănătos, că eu nu i-oi zice ho!</p>
               <p rend="justify">
                  <hi rend="bold">PEPELEA</hi> (<hi rend="italic">în parte</hi>): Pare-mi-se că se cârpește moș neagu!</p>
               <p rend="justify">
                  <hi rend="bold">ARVINTE</hi> (<hi rend="italic">cam amețit, în parte</hi>): Am să-l fac să prindă prepelița de coadă. Las' pe mine!... Eu sunt Arvinte cel cu minte... Arvinte Crișu!</p>
               <p rend="justify">
                  <hi rend="bold">PEPELEA</hi>: Giupâne, știi una?</p>
               <p rend="justify">
                  <hi rend="bold">ARVINTE</hi>: Spune băiete, spune, c-apoi ți-oi răspunde!</p>
               <p rend="justify">PEPELE: Să trăiască moș Noe, cel care-o discoperit via!</p>
               <p rend="justify">
                  <hi rend="bold">ARVINTE</hi>: Să trăiască... dar... tata Noe... să trăiască!... el o fost odată român... Cică el avea în corabia sa vro zece antale de Cotnari de pe vremea lui Ștefan-Vodă... Crișu el!... Potopu îl boteza cu apă, el se boteza cu vin, de dimineață păn-în sară... ian așa... (<hi rend="italic">Bea.</hi>) Be și tu, măi Pepeleo!... be, dă-i gât, că te lovesc cu ulcioru-n cap!... Ha, ha, ha!... mare înțălept om mai era tata Noe! El zicea așa: că numai trii lucruri pe lume sunt bune...</p>
               <p rend="justify">
                  <hi rend="bold">PEPELEA</hi>: Care, giupâne?</p>
               <p rend="justify">
                  <hi rend="bold">ARVINTE</hi>: Pânea cât de proaspătă, vinu cât de vechi și nevasta cât de tânără... Crișu el!... zăce antale de Cotnari! Avere, măi... comoară, băiete...</p>
               <p rend="justify">
                  <hi rend="bold">PEPELEA</hi> (<hi rend="italic">prefăcându-se că-i amețit</hi>): Hei! căci n-am fost și eu cu dânsu în corabie!...</p>
               <p rend="justify">
                  <hi rend="bold">ARVINTE</hi>: Ce-ai fi făcut, Pepelaș dragă?</p>
               <p rend="justify">
                  <hi rend="bold">PEPELEA</hi>: Eu?... l-aș fi dat huștiuliuc! În baltă pe moș Noe, ca să-mi rămâie mie tot vinu!</p>
               <p rend="justify">
                  <hi rend="bold">ARVINTE</hi> (<hi rend="italic">beat</hi>): Iaca!... bun!... huștiuliuc, tată Noe, huștiuliuc... știobâlc!... s-o dus! (<hi rend="italic">Privește în jos.</hi>) Ian privește cum se duce-n fund... s-o duuus!... parapanghelos... ș-am rămas noi stăpâni pe corabie... (<hi rend="italic">Se scoală și șovăiește.</hi>) Măi, că tulburată-i marea! Nu mă ține picioarele. (<hi rend="italic">Se lovește cu capul de rufe.</hi>) Bate vântul în pânze... de aceea... (<hi rend="italic">Cătră Pepelea.</hi>) Moș Noe... Ian ascultă, moș Noe!...</p>
               <p rend="justify">
                  <hi rend="bold">PEPELEA</hi>: Ce-i, nepoate?</p>
               <p rend="justify">
                  <hi rend="bold">ARVINTE</hi>: Așa să trăiești... strânge-ți pânzele, că se pre clatină corabia! (<hi rend="italic">Se sprijină de Pepelea.</hi>)</p>
               <p rend="justify">
                  <hi rend="bold">PEPELEA</hi>: Mergi de te razămă de-un catarg!</p>
               <p rend="justify">
                  <hi rend="bold">ARVINTE</hi>: Iaca... m-am răzămat... moș Noe... Ian ascultă, moș Noe!</p>
               <p rend="justify">
                  <hi rend="bold">PEPELEA</hi>: Aud, nepoate!</p>
               <p rend="justify">
                  <hi rend="bold">ARVINTE</hi>: Cunoști pe Pepelea?</p>
               <p rend="justify">
                  <hi rend="bold">PEPELEA</hi>: Îl cunosc, îi un șiret de frunte !</p>
               <p rend="justify">
                  <hi rend="bold">ARVINTE</hi>: Șiret el, dar eu și mai și... pune-ți în gând, moș Noe, că i-am întors un șurub... Ha, ha, ha !...</p>
               <p rend="justify">
                  <hi rend="bold">PEPELEA</hi>: Cum?</p>
               <p rend="justify">
                  <hi rend="bold">ARVINTE</hi>: I-am luat casa pe nimica... ș-apoi mi ți l-am chefăluit frumos, de-am prifăcut zapisu cu cuiu...</p>
               <p rend="justify">
                  <hi rend="bold">PEPELEA</hi>: Cucui?... Unde ai cucui, nepoate?</p>
               <p rend="justify">
                  <hi rend="bold">ARVINTE</hi>: Eu?... cucui... (<hi rend="italic">Se pipăie.</hi>) Nu se află... Eu știu una și bună... Are înscris? bine! n-are? și mai bine! Vorba ceea: Cârc Frangoleo... huștiuliuc... s-o dus...</p>
               <p rend="justify">
                  <hi rend="bold">PEPELEA</hi> : Bietu Frangolea!</p>
               <p rend="justify">
                  <hi rend="bold">ARVINTE</hi>: Nu-l mai căina... un blăstămat!... știi d-ta, moș Noe, că Frangolea mi-o cerut pe Măndica?</p>
               <p rend="justify">
                  <hi rend="bold">PEPELEA</hi>: O avut obraz?</p>
               <p rend="justify">
                  <hi rend="bold">ARVINTE</hi> : Cică are un cui în păretele ista... spune-i să-și puie pofta-n cui!... Ha, ha, ha !...</p>
               <p rend="justify">
                  <hi rend="bold">PEPELEA</hi>: I-am spus-o de mult... dar știi ce mi-o răspuns?</p>
               <p rend="justify">
                  <hi rend="bold">ARVINTE</hi>: Ba!</p>
               <p rend="justify">
                  <hi rend="bold">PEPELEA</hi>: Mi-o răspuns că are de gând să se spânzure în cuiu lui, dacă nu-i vei da pe Măndica.</p>
               <p rend="justify">
                  <hi rend="bold">ARVINTE</hi>: Spânzure-se sănătos!</p>
               <p rend="justify">
                  <hi rend="bold">PEPELEA</hi>: Ba, ferească sfântul!... A zice lumea că l-ai ucis d-ta, în casa d-tale, și-i cade în criminal!</p>
               <p rend="justify">
                  <hi rend="bold">ARVINTE</hi> (<hi rend="italic">buimăcit</hi>): Criminal!</p>
               <p rend="justify">
                  <hi rend="bold">PEPELEA</hi>: Ș-apoi, haite-n ocnă.</p>
               <p rend="justify">
                  <hi rend="bold">ARVINTE</hi>: Ocnă!</p>
               <p rend="justify">
                  <hi rend="bold">PEPELEA</hi>: Ș-apoi haite-n ștreang...</p>
               <p rend="justify">
                  <hi rend="bold">ARVINTE</hi> (<hi rend="italic">cam trezindu-se</hi>): În ștreang? eu? hait! (<hi rend="italic">Rămâne încremenit.</hi>)</p>
               <p rend="justify">
                  <hi rend="bold">PEPELEA</hi>: Nepoate, nepoate!</p>
               <p rend="justify">
                  <hi rend="bold">ARVINTE</hi>: Ce-i?</p>
               <p rend="justify">
                  <hi rend="bold">PEPELEA</hi>: Ia-n privește colo, la părete!... Iaca Pepelea... El își pregătește lațul să se spânzure... Nu lăsa!... (<hi rend="italic">Se depărtează de Arvinte și merge de anină un laț în cuiul din păretele din dreapta.</hi>)</p>
               <p rend="justify">
                  <hi rend="bold">ARVINTE</hi> (<hi rend="italic">frecându-și ochii</hi>): Se spânzură!... Cine se spânzură? Criminal! Ocnă!... (<hi rend="italic">Dă cu ochii de Pepelea.</hi>) Piei, drace! Iaca!... Ce dihanie-i acolo?... Moș Noe?... Frangoleo!... Pepeleo!...</p>
               <p rend="justify">
                  <hi rend="bold">PEPELEA</hi> (<hi rend="italic">Lângă cui</hi>): Aud, cine mă cheamă?</p>
               <p rend="justify">
                  <hi rend="bold">ARVINTE</hi>: Tu ești, Pepelaș! Ce faci acolo?</p>
               <p rend="justify">
                  <hi rend="bold">PEPELEA</hi>: Nu băga de samă !... Mă spânzur!</p>
               <p rend="justify">
                  <hi rend="bold">ARVINTE</hi> (<hi rend="italic">trezindu-se</hi>): Te spân... te spânz...?... Nu face una ca asta, că te-i căi mai pe urmă!</p>
               <p rend="justify">
                  <hi rend="bold">PEPELEA</hi>: N-am grijă!</p>
               <p rend="justify">
                  <hi rend="bold">ARVINTE</hi>: Măi creștine!... da nu te-or îngropa!</p>
               <p rend="justify">
                  <hi rend="bold">PEPELEA</hi>: Puțin îmi pasă! (<hi rend="italic">Își pune lațul în gât.</hi>)</p>
               <p rend="justify">
                  <hi rend="bold">ARVINTE</hi>: Da mă bagi pe mine-n belea... Mergi încalțe de te spânzură aiurea... nu în casa mea!</p>
               <p rend="justify">
                  <hi rend="bold">PEPELEA</hi>: Ba... aici îmi vine la socoteală... în cuiul meu... Rămâi sănătos, giupâne!</p>
               <p rend="justify">
                  <hi rend="bold">ARVINTE</hi>: Da stai, măi nebunule!</p>
               <p rend="justify">
                  <hi rend="bold">PEPELEA</hi>: Să ne videm cu bine în căldarea lui Scaraoțchi!</p>
               <p rend="justify">
                  <hi rend="bold">ARVINTE</hi> (<hi rend="italic">oțerindu-se</hi>): Căldarea cea cu smoală clocotită!... Brrr! Nu da drumu lațului, pehlivanule... Spune, ce vrei?</p>
               <p rend="justify">
                  <hi rend="bold">PEPELEA</hi> (<hi rend="italic">cu glas slab</hi>): Îmi dai pe Măndica?</p>
               <p rend="justify">
                  <hi rend="bold">ARVINTE</hi>: Pe Măndica?</p>
               <p rend="justify">
                  <hi rend="bold">PEPELEA</hi>: Răspunde, că mă duc pe ceea lume.</p>
               <p rend="justify">
                  <hi rend="bold">ARVINTE</hi>: Stai, nu muri, că ți-o dau!</p>
               <p rend="justify">
                  <hi rend="bold">PEPELEA</hi>: Cheam-o aici dar!</p>
               <p rend="justify">
                  <hi rend="bold">ARVINTE</hi>: Iaca o chem, o chem... Măndico! Măndico! (<hi rend="italic">În parte.</hi>) Bată-l crucea, antihârț. (<hi rend="italic">Tare.</hi>) Măndico! Măndico!...</p>
               <p rend="justify">SCENA XII[<ref target="https://ro.wikisource.org/w/index.php?title=Arvinte_și_Pepelea&amp;action=edit&amp;section=13">modifică</ref>]</p>
               <p rend="justify">
                  <hi rend="bold">ARVINTE</hi>, <hi rend="bold">PEPELEA</hi>, <hi rend="bold">MĂNDICA</hi>
               </p>
               <p rend="justify">
                  <hi rend="bold">MĂNDICA</hi> (<hi rend="italic">de după ușă</hi>): Ce este, moșule?</p>
               <p rend="justify">
                  <hi rend="bold">ARVINTE</hi>: Vin' iute, că se spânzură Pepelea de doru tău!</p>
               <p rend="justify">
                  <hi rend="bold">MĂNDICA</hi>: Vai de mine!... Pepeleo!</p>
               <p rend="justify">
                  <hi rend="bold">PEPELEA</hi>: Aud, Măndică!</p>
               <p rend="justify">
                  <hi rend="bold">MĂNDICA</hi>: Dacă mă iubești, nu te ucide!</p>
               <p rend="justify">
                  <hi rend="bold">PEPELEA</hi>: Fie!... dar vin-aici să ne logodim!</p>
               <p rend="justify">
                  <hi rend="bold">MĂNDICA</hi>: Nu pot vini, că-s dizbrăcată.</p>
               <p rend="justify">
                  <hi rend="bold">PEPELEA</hi>: Apoi dă inelu tău pintre ușă și primește pe-a meu.</p>
               <p rend="justify">
                  <hi rend="bold">MĂNDICA</hi>: Na-ți-l!</p>
               <p rend="justify">
                  <hi rend="bold">PEPELEA</hi>: Giupâne Arvinte, deschide ușa și-mi adă inelu!</p>
               <p rend="justify">
                  <hi rend="bold">ARVINTE</hi>: Eu să ți-l aduc?</p>
               <p rend="justify">
                  <hi rend="bold">PEPELEA</hi>: Iute, iute, că strâng lațu!</p>
               <p rend="justify">
                  <hi rend="bold">ARVINTE</hi> (<hi rend="italic">deschizând ușa, în parte</hi>): Ce i l-aș strânge eu însumi, de nu mi-ar fi teamă!</p>
               <p rend="justify">
                  <hi rend="bold">PEPELEA</hi> (<hi rend="italic">mergând la ușă</hi>): Măndico, na inelu meu. (<hi rend="italic">Îi dă inelul pintre ușă și ia inelul Măndicăi.</hi>)</p>
               <p rend="justify">
                  <hi rend="bold">MĂNDICA</hi>: Ține și tu pe-a meu!</p>
               <p rend="justify">
                  <hi rend="bold">PEPELEA</hi>: Noroc bun! Logodna-i făcută... de-acum, moș Arvinte, să te văd c-o claie de nepoței.</p>
               <p rend="justify">
                  <hi rend="bold">ARVINTE</hi>: Pepeli ca tine? Mă ferească Dumnezeu !</p>
               <p rend="justify">
                  <hi rend="bold">PEPELEA</hi>: Ian las', moș Arvinte!... nu mai fi supărat, că după ce m-oi însura, prifac zapisu cum ți-o place... Acu hai să mai tragem o dușcă în sănătatea Măndicăi.</p>
               <p rend="justify">
                  <hi rend="bold">ARVINTE</hi>: Fie, fătu meu!... de-acu, noroc și veselie!</p>
               <p rend="justify">(<hi rend="italic">Ia un pahar cu vin și chiuie:</hi>)</p>
               <p rend="justify">Viața se trece cu grăbire,</p>
               <p rend="justify">Anii cei tineri se strecor;</p>
               <p rend="justify">Dar eu nu simt nici o mâhnire,</p>
               <p rend="justify">Căci mă țin tot pe urma lor.</p>
               <p rend="justify">Cu al meu pahar</p>
               <p rend="justify">Plin, plin</p>
               <p rend="justify">De vin de Cotnar</p>
               <p rend="justify">Plin, plin</p>
               <p rend="justify">Și mie vesel mi-l închin.</p>
               <p rend="justify">Ah! ah! ah!</p>
               <p rend="justify">Glu, glu, glu, suiletul meu râde</p>
               <p rend="justify">etc. etc. etc.</p>
               <p rend="justify">(<hi rend="italic">Împreună.</hi>)</p>
               <p rend="justify">Glu, glu, glu, sufletul meu râde</p>
               <p rend="justify">etc. etc. etc.</p>
               <p rend="justify">(<hi rend="italic">Ciocnesc împreună paharele și chiuiesc.</hi>)</p>
               <p rend="justify">(<hi rend="italic">Cortina cade.</hi>)</p>
               <p rend="justify"> </p>
               <p rend="justify"> </p>
            </div>
            <div type="div2" rend="P7">
               <head>Millo director sau Mania posturilor </head>
               <subtitle>Comedie cu cîntice într-un act</subtitle>
               <p rend="justify">PERSOANE[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=1">modifică</ref>]</p>
               <p rend="justify">MILLO, director al Teatrului Național</p>
               <p rend="justify">NENEA NAIE</p>
               <p rend="justify">LUXIȚA, soția lui Naie</p>
               <p rend="justify">LINA, fiica lor</p>
               <p rend="justify">TACHI</p>
               <p rend="justify">SERVIESCU</p>
               <p rend="justify">CIUPICI</p>
               <p rend="justify">ION, servul lui Naie</p>
               <p rend="justify">Scena se petrece într-un oraș de provinție din Valahia, la anul 1864.</p>
               <p rend="justify">Teatrul reprezintă un salon bine mobilat; o ușă în fund; două uși laterale, în dreapta piano; în stînga, un gheridon, canapea și jilțuri.</p>
               <p rend="justify">SCENA I[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=2">modifică</ref>]</p>
               <p rend="justify">LUXIȚA (pe canape), TACHI, LINA (la piano)</p>
               <p rend="justify">LUXIȚA: Tachiță!…</p>
               <p rend="justify">TACHI (viind iute de lîngă piano): Aud, doamna mea!</p>
               <p rend="justify">LUXIȚA: Fost-ai pe la croitorul meu, ca să-i spui să-mi aducă mantela cea de drum?</p>
               <p rend="justify">TACHI: Am fost. Trebuie să vie croitorul numaidecît!</p>
               <p rend="justify">LUXIȚA: Și la cizmar, pentru botinele mele cele blănite?</p>
               <p rend="justify">TACHI: Și la cizmar!</p>
               <p rend="justify">LUXIȚA: Și la caretaș?</p>
               <p rend="justify">TACHI: Și la el!… Caleașca e gata; mai are nevoie numai de un resor, de cîteva sbanțuri și de mai multe șuruburi.</p>
               <p rend="justify">LUXIȚA: Prea bine! Dar la capitanul de poștă trecut-ai?</p>
               <p rend="justify">TACHI: Caii vor fi mîne pănă-n ziuă în curte… cai de cei noi… Zmei!</p>
               <p rend="justify">LUXIȚA (sculîndu-se): Bravo! ești un tînăr neprețuit pentru comisioane!</p>
               <p rend="justify">TACHI (căutînd pe furiș la Lina): Numai pentru comisioane?</p>
               <p rend="justify">LUXIȚA: Om vedea mai pe urmă la ce ai mai putea fi bun… O! Tăchiță, cînd gîndesc că am să merg la București, ca să-mi petrec iarna, nu mă ține locul de bucurie… Îmi vine tot să cînt și să joc… dar tu, Lină?</p>
               <p rend="justify">LINA (sculîndu-se de la piano): Și eu, maman… Dar d-ta, domnule Tachi?</p>
               <p rend="justify">TACHI: Eu și mai mult, domnișoară, căci mi-ați permis să vă întovărășesc.</p>
               <p rend="justify">LUXIȚA: Dar… ne-i face comisioane în București?</p>
               <p rend="justify">TACHI (în parte): Iar?</p>
               <p rend="justify">LINA: Și-i fi cavalerul nostru pe la grădini, pe la teatru, pe la baluri.</p>
               <p rend="justify">LUXIȚA (esaltată): Baluri, teatru, grădini!… iaca viață împărătească; dar nu ca în orașele astea de provinție, unde spiritul lîngezește într-o atmosferă uricioasă ce usucă inima ca un zbîrciog… o! București! București!</p>
               <p rend="justify">(Arie nouă)</p>
               <p rend="justify">O! București</p>
               <p rend="justify">Cu magic nume!</p>
               <p rend="justify">Ai fost și ești</p>
               <p rend="justify">Unic pe lume!</p>
               <p rend="justify">De plăceri, zău.</p>
               <p rend="justify">Ești o comoară</p>
               <p rend="justify">Și gîndul meu</p>
               <p rend="justify">La tine zboară!</p>
               <p rend="justify">Unii tot spun</p>
               <p rend="justify">Că pe căldură</p>
               <p rend="justify">N-ai miros bun…</p>
               <p rend="justify">Da-s răi de gură.</p>
               <p rend="justify">Alții bîrfesc</p>
               <p rend="justify">Că-n sin la tine</p>
               <p rend="justify">Mulți nebunesc,</p>
               <p rend="justify">Cîntînd ca mine…</p>
               <p rend="justify">(Împreună.)</p>
               <p rend="justify">O! București</p>
               <p rend="justify">Cu magic nume!</p>
               <p rend="justify">Etc. etc. etc.</p>
               <p rend="justify">SCENA II[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=3">modifică</ref>]</p>
               <p rend="justify">Cei denainte, SERVIESCU (vine pe ușa din fund)</p>
               <p rend="justify">SERVIESCU: Servus și plecăciune!</p>
               <p rend="justify">LUXIȚA: A!… Domnule Serviescu… poftim!</p>
               <p rend="justify">SERVIESCU: Vă aduc, doamna mea, dragă cucoană, o veste importantă!</p>
               <p rend="justify">LUXIȚA: Care?</p>
               <p rend="justify">SERVIESCU: Acasă e nenea Naie?</p>
               <p rend="justify">LUXIȚA: Ba nu, barbatu meu a ieșit!… dar ce veste?</p>
               <p rend="justify">SERVIESCU: O veste colosală!… Și unde s-a dus nenea Naie?</p>
               <p rend="justify">LUXIȚA: S-a dus la biuroul poștei, ca să caute scrisori de la arendașul moșiei noastre! Dar ziseși că ai o veste?…</p>
               <p rend="justify">SERVIESCU: Piramidală!… Tot pleacă mîne la București nenea Naie?</p>
               <p rend="justify">LUXIȚA: Tot… plecăm cu toții… dar vestea, vestea?</p>
               <p rend="justify">SERVIESCU: Gigantescă și uriașă!</p>
               <p rend="justify">TACHI: Importantă, colosală, piramidală… spune-o astăzi!</p>
               <p rend="justify">SERVIESCU: A! domnule Tachi, aci ai fost?… nu te zărisem… Servus și plecăciune, vere!</p>
               <p rend="justify">TACHI: Te-a fi orbit vestea cea mare.</p>
               <p rend="justify">SERVIESCU (căutînd la Lina): Ba nu, mă orbiră razele brilante și strălucitoare ce ies din ochii domnișoarei Lina!</p>
               <p rend="justify">LINA (rîzînd): Pune ochelari, domnul meu!</p>
               <p rend="justify">SERVIESCU: Ah!… dacă mi-aș pune geamuri, aș fi lipsit de felieitatea și de fericirea…</p>
               <p rend="justify">LUXIȚA (cu nerăbdare): Ești nesuferit!… Spune-mi vestea, că stau pe cărbuni!</p>
               <p rend="justify">SERVIESCU: Ha, iaca… Stați să mi-o aduc aminte!… Închipuiți-vă că… am uitat-o!</p>
               <p rend="justify">LUXIȚA: Tronc!</p>
               <p rend="justify">(Toți stau grămadă pe lîngă Serviescu, aprinși de curiozitate.)</p>
               <p rend="justify">SCENA III[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=4">modifică</ref>]</p>
               <p rend="justify">Cei denainte, CIUPICI (grav și misterios, se apropie în taină)</p>
               <p rend="justify">CIUPICI (cu glas adînc): Umilissimus!</p>
               <p rend="justify">LUXIȚA (spărietă): A!</p>
               <p rend="justify">LINA (tresărind): A!</p>
               <p rend="justify">LUXIȚA: M-ai speriat, domnule Ciupici, cu glasul d-tale!</p>
               <p rend="justify">CIUPICI: Pardon, doamna mea!… Vă aduceam o novelă.</p>
               <p rend="justify">LUXIȚA: Și dumneata?</p>
               <p rend="justify">CIUPICI (căutînd împregiur, cu sfială): O novelă colosală!</p>
               <p rend="justify">SERVIESCU: Ca a mea?</p>
               <p rend="justify">CIUPICI (după ce a ascultat pe la uși): Piramidală!</p>
               <p rend="justify">TACHI: Și gigantescă… o știm!</p>
               <p rend="justify">CIUPICI: O știți?… Apoi dar mă duc s-o spun aiurea… (Se închină.) Umilissimus!</p>
               <p rend="justify">LUXIȚA: Ia stăi, omule, și spune azi, că-mi vine să țip!</p>
               <p rend="justify">CIUPICI: Bine… da ți-mi toată atențiunea, că încep!</p>
               <p rend="justify">SERVIESCU: Stăi! nu deschide gura! mi-o aduc aminte acu… Iaca… Am întîlnit mai dinioarea un servitor de la masa șefului de biurou a prefecturei, care mi-a spus în taină că a aflat de la un amic și prieten al lui ce-i întrebuințat la telegraf că:.. ce, Doamne, iartă-mă, mi-a spus că i-a spus?… (Caută să-și aducă aminte.)</p>
               <p rend="justify">LUXIȚA: Iar ai uitat?</p>
               <p rend="justify">CIUPICI: Că o depeșă de la București anunță prefectului ca să prepare recepțiune directorului ministeriului de interne, care trece la Craiova în reviziune.</p>
               <p rend="justify">LUXIȚA: Directorul?</p>
               <p rend="justify">TACHI: Ministeriului de interne?</p>
               <p rend="justify">LUXIȚA: Și n-ai aflat unde i s-a pregătit gazda?</p>
               <p rend="justify">CIUPICI: Nu! însă cred că d-voastră, avînd casa cea mai confortabilă din oraș, veți fi invitată, certamente, a-l primi.</p>
               <p rend="justify">LUXIȚA: Așa s-ar cuveni, pentru că cîți miniștri și directori, tot noi i-am găzduit! Astă dată însă mi-e teamă că prefectul…</p>
               <p rend="justify">SERVIESCU: Oare? nu sînteți bine împreună?</p>
               <p rend="justify">LUXIȚA: Nu prea!… Cucoana d-sale pretinde să-i fac eu vizită mai întîi, în contra tuturor regulilor etichetei… dar de-oi ști că o prinde gălbinarea de ciudă… nu m-oi duce!</p>
               <p rend="justify">SERVIESCU: Să nu vă duceți… mai bine să trăiți fiecare cuc de-o parte… Ce dracu! filotimia-i filotimie și amorul-propriu e amor-propriu…</p>
               <p rend="justify">LUXIȚA: Nu-i așa?</p>
               <p rend="justify">SERVIESCU: Așa!… Cu toate aceste, îmi pare rău că nu trage aci în gazdă directorul, pentru că aș fi avut de adresat o petițiune de jalbă.</p>
               <p rend="justify">LUXIȚA: Ai vreun proces?</p>
               <p rend="justify">SERVIESCU: Ba… am mai multe, dar nu mă îngrijesc de ele! Am ambiție să fiu funcționar în slujbă.</p>
               <p rend="justify">CIUPICI: Și eu am ambițiune de funcțiune!</p>
               <p rend="justify">LUXIȚA: Și barbatu meu are aceeași ambiți…</p>
               <p rend="justify">CIUPICI: une… Minunat!… vrea să zică, tot orașul vrea să fie împiegat. (Vorbesc încet împreună.)</p>
               <p rend="justify">LINA (încet, lui Tachi): Dar d-ta, domnule Tachi?</p>
               <p rend="justify">TACHI: Eu, domnișoară, nu înțeleg o asemenea proastă și ridiculă ambiție… Doresc ca guvernul să aibă nevoie de mine, iar nu eu de guvern, și astfel ar trebui să cugete toți românii!</p>
               <p rend="justify">SERVIESCU: Cum am face, oare, ca să aducem pe directorul aci?</p>
               <p rend="justify">LUXIȚA: Știi una?… Răpede-te la capitanul de poștă și așteaptă acolo pănă a sosi directorul și…</p>
               <p rend="justify">SERVIESCU: Destul, am înțeles… să-i spun că i s-a gătit gazda la d-ta de cătră domnul prefect.</p>
               <p rend="justify">CIUPICI: Perfect!</p>
               <p rend="justify">SERVIESCU: Cum perfect? prefect!… N-are a face una cu alta!</p>
               <p rend="justify">LUXIȚA: Să te văd, Serviescule, de ești meșter!</p>
               <p rend="justify">SERVIESCU: Las’ pe mine; cînd e de jucat feste prefectului… sînt unic!</p>
               <p rend="justify">LUXIȚA: Du-te dar, nu perde vreme!</p>
               <p rend="justify">SERVIESCU: M-am dus… Servus cu plecăciune… Ha, ha, ha… (Iese prin fund.)</p>
               <p rend="justify">CIUPICI: Admirabil!</p>
               <p rend="justify">LUXIȚA: De-a veni directorul aci, l-om ruga să ne recomande ministrului, după obicei… și, vorba ceea: bunu-i Dumnezeu! meșter e…</p>
               <p rend="justify">CIUPICI: Sublim!</p>
               <p rend="justify">LUXIȚA: Trebuie dar să-l primim mai cu deosebire… Tachi! aleargă prin oraș de găsește taraful de lăutari, și d-ta, domnule Ciupici, mergi la cofetărie de-mi adă vro două ocale de bonboane.</p>
               <p rend="justify">TACHI: Bucuros!</p>
               <p rend="justify">CIUPICI: Umilissimus!</p>
               <p rend="justify">(Împreună.)</p>
               <p rend="justify">Domnul director aice vine,</p>
               <p rend="justify">Haideți degrabă să ne gătim,</p>
               <p rend="justify">În casa noastră primindu-l bine,</p>
               <p rend="justify">A lui favoare să dobîndim!</p>
               <p rend="justify">(Tachi și Ciupici ies prin fund.)</p>
               <p rend="justify">SCENA IV[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=5">modifică</ref>]</p>
               <p rend="justify">LUXIȚA, LINA, mai pe urmă ION</p>
               <p rend="justify">LUXIȚA: Acum, Lină, hai iute să facem tualeta, ca să arătăm bucureșteanului că și noi, provincialii, știm să ne gătim după modă!</p>
               <p rend="justify">LINA: Bine, maman!</p>
               <p rend="justify">LUXIȚA: Și cine știe?… Dac-a fi directorul neînsurat poate că… de ce nu?… Tu ești tînără… nu seameni tătîne-tău…</p>
               <p rend="justify">LINA: Maman… d-apoi Tachi 1…</p>
               <p rend="justify">LUXIȚA: Tachi, Tachi… nu zic… e bun tînăr, are calitățile lui… face bine comisioanele, dar nu are nici o poziție în lume, nu e nici într-un post; cînd directorul e.!. coșcogea director.</p>
               <p rend="justify">LINA: Așa este, maman… Însă…</p>
               <p rend="justify">LUXIȚA: Însă, neînsă… așa-i cum zic eu. (Strigă.) Ioane! Ioane! (Bate în palme.)</p>
               <p rend="justify">ION (iese din dreapta): Aud, cucoană!</p>
               <p rend="justify">LUXIȚA: Să dai poroncă bucatarului să gătească bucate Franțuzești cu blanc-manger și tu pune masa… A! cere la jupîneasa să-ți dea față de masă și șervete curate.</p>
               <p rend="justify">ION: Apoi de-abia cinci zile de cînd am pus șervete noi!</p>
               <p rend="justify">LUXIȚA: Nu face nimica… astăzi avem un director!…</p>
               <p rend="justify">A! să nu uiți să așezi în mijlocul mesei turnul Malacovului cel de migdale amare!</p>
               <p rend="justify">ION: Aud, cucoană! (In parte.) De șase luni de cînd slujesc turnul Malacovului și nime nu-l încolțește… Îmi vine să-i trag eu un asalt.</p>
               <p rend="justify">LUXIȚA: Dusu-te-ai azi?</p>
               <p rend="justify">ION (ieșind): Aud, cucoană!… Îi trag!</p>
               <p rend="justify">LUXIȚA: Oh!… toate mulțămirile îmi vin deodată… parcă am prins aripi ca să zbor la București! (Cintă:) O! București cu magic nume…</p>
               <p rend="justify">SCENA V[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=6">modifică</ref>]</p>
               <p rend="justify">LUXIȚA, LINA, NAIE</p>
               <p rend="justify">NAIE (afară, furios): Fire-ar a naibei!</p>
               <p rend="justify">LUXIȚA: Ce s-aude?…</p>
               <p rend="justify">LINA: Vine papa!</p>
               <p rend="justify">NAIE (intrînd prin fund cu o scrisoare deschisă în mînă): îneca-l-ar măslinele care le mănîncă, arendașul dracului!</p>
               <p rend="justify">LUXIȚA: Da ce este, frate?</p>
               <p rend="justify">NAIE: Ce este, ian ascultă ce-mi scrie grecul în limba lui. (Citește:)</p>
               <p rend="justify">„Cu plecațune ma încino la dimiata, cocoane Naie. Chito pentru chisto moșiei dimitale a sfintolo Dimitri, si mi ertațo, che nu amo niți frinta, fiindo che am traso primezdia simandicosa…</p>
               <p rend="justify">Destulo che s-a aprinso un clae de grio, l-am stinso; destulo che s-a aprinso alta clae tot de sacară, iar l-am stinso… Ma a arso bordeio de la aria… M-a ferito Dimnezeo de vinto, che me afanisemo.</p>
               <p rend="justify">Chito pentru moșia dimitale, Gusganesti, si mi iertați, che nu poto si țino mai multo la dimiaei, che a venito lezea riurala, che mi a luato boerescu, che m-a afanisito… Lipon, spun la dimiata ritos, che de astazi nu mi erta intereso si filotimia se mai fiu arendași la dimiata, ma tot remuno supuso sluga dimitale. Ma închino cu plecațune,</p>
               <p rend="justify">Agamemnon Trufandas.”</p>
               <p rend="justify">LUXIȚA (după ce a ascultat, dînd semne de mirare și de furie): Ce zice grecu? Ce zice? că lasă moșia?</p>
               <p rend="justify">NAIE: O lasă!… Eeei! așa-i c-am pățit-o? Ce fac eu de-acum? Am rămas făr’ de venituri!… to procopsamen, cum zice chir Trufanda.</p>
               <p rend="justify">LUXIȚA: Caută-ți alt arendaș!</p>
               <p rend="justify">NAIE: Altul?… pe care?… Unde-i, să-l bag în sîn, dac-ar încăpea de urechi… Astăzi toți arendașii se ațin ca la potică și te chitesc cu legea rurală ca cu o șușana… Eei!… Ce ne mai facem de Paști, de unde cheltuim?… De unde ne îmbrăcăm? De unde ne hrănim?… Cu ce ne ținem caifetul?… Cu ce mergem la București?</p>
               <p rend="justify">LUXIȚA: Cum? să nu mergem nici la București?…</p>
               <p rend="justify">NAIE: Ba nu I… pune-ți pofta-n cui despre voiaj și petreceri!… Trebuie să ne închidem în casă, să nu mai primim pe nime, și să trăim cu cea mai mare economie.</p>
               <p rend="justify">LUXIȚA (apucînd-o istericale): Ah! ah!</p>
               <p rend="justify">LINA: Maman…</p>
               <p rend="justify">NAIE: Na, și altă belea acum… a apucat-o istericale!… Luxițo, vină-ți în simțiri!</p>
               <p rend="justify">LUXIȚA: Ah! ah!</p>
               <p rend="justify">NAIE: Luxițo, să mă vezi pe năsălii…</p>
               <p rend="justify">LUXIȚA (trezindu-se, furioasă): Să mă las de București! (umblă rapide pe scenă) odată cu capul! de-oi ști că m-oi duce pe jos val-vîrtej păn-în capitală… Nu vreu să-mi petrec iarna aci… nu vreu!… Mi-am gătit toate tualetele… orașul întreg știe că ne pornim mîne… Ce-or zice cînd or afla că ne-am lăsat de voiaj… or rîde de noi… Prefectorița să rîdă de mine?… Nu vreu, nu vreu, nu vreu!… (Cade obosită pe canape.)</p>
               <p rend="justify">NAIE: Luxițo, sufletul meu! înțeleg că nu vrei, dar dacă nu-s mijloace… ce să facem?… trebuie răbdare, fata mea!</p>
               <p rend="justify">LUXIȚA (plîngînd): Răbdare!… de zece ani de cînd tot rabd, și cînd era să-mi împlinesc visul, să mă văd deodată osîndită a zice adio la mulțămirile ce-mi făgăduia!… Ah!… simt c-am să mor de durerea asta!</p>
               <p rend="justify">LINA (plîngînd): Maman…</p>
               <p rend="justify">NAIE: Ba, ferească Dumnezeu, să nu mori, că… mor și eu, pe legea mea. (Își suflă nasul.)</p>
               <p rend="justify">LUXIȚA</p>
               <p rend="justify">(Arie „Adio, rămîi ferice”)</p>
               <p rend="justify">Adio, vis de plăcere,</p>
               <p rend="justify">Vis frumos și desmerdat,</p>
               <p rend="justify">În cumplită, grea durere</p>
               <p rend="justify">Sufletu-mi s-a deșteptat!</p>
               <p rend="justify">Ah! de-acum făr-încetare</p>
               <p rend="justify">Am să plîng și să suspin,</p>
               <p rend="justify">Am să gust zile amare</p>
               <p rend="justify">Fără nici un minut lin!</p>
               <p rend="justify">(Stă cufundată în tristeță.)</p>
               <p rend="justify">NAIE: Luxițo, nu te despera, că voi face toate chipurile să te duc la București, de-ar fi chiar să-mi vînd moșia pe nimica… Oi cere o slujbă în capitală… M-oi alege deputat…</p>
               <p rend="justify">LUXIȚA: O slujbă?</p>
               <p rend="justify">NAIE: Dar!… Am scris de mult la un prieten din București ca să intrigarisească…</p>
               <p rend="justify">LUXIȚA (inspirată): O slujbă?… Dar… trebuie numaidecît s-o capeți… Directorul ministerului de interne vine aci la gazdă… și printr-însul…</p>
               <p rend="justify">NAIE: Ce spui?… Direct… Minist… cînd?… de unde?… cum?</p>
               <p rend="justify">LUXIȚA: Îl așteptăm să cază dintr-un moment în altul…</p>
               <p rend="justify">NAIE: Dar cum?… ce fel?… cine v-a spus… de unde și pănă unde?…</p>
               <p rend="justify">(Se aude afară răcnete de surugii.)</p>
               <p rend="justify">LUXIȚA: Taci că iată-l… vine!</p>
               <p rend="justify">NAIE: Da bine, soro… pliroforte-mă.</p>
               <p rend="justify">LUXIȚA: Ți-oi spune tot, mai pe urmă!</p>
               <p rend="justify">NAIE (buimăcit): Direct… Minist… intern… aci?… M-am buimăcit!</p>
               <p rend="justify">SCENA VI[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=7">modifică</ref>]</p>
               <p rend="justify">Cei denainte, SERVIESCU</p>
               <p rend="justify">SERVIESCU (intrînd iute): Vine, vine, iată-l… l-am adus!</p>
               <p rend="justify">NAIE: Pe direct… Minist?…</p>
               <p rend="justify">SERVIESCU: Dar! Cum i-am zărit caleașca la poartă, m-am răpezit la oblon și l-am poftit aci la gazdă.</p>
               <p rend="justify">NAIE (aiurit): Pe oblon?</p>
               <p rend="justify">SERVIESCU: Ba, pe directorul!</p>
               <p rend="justify">LUXIȚA: Bravo! Serviescule… ești un amic neprețuit… Haide iute să ne gătim… să ne-mbrăcăm!</p>
               <p rend="justify">NAIE: Iar să mă-mbrac?</p>
               <p rend="justify">LUXIȚA: Vin’ de-ți pune fracul și cravata albă… Haid’!… și d-ta, Serviescule, primește-l în locul nostru!</p>
               <p rend="justify">(Împreună.)</p>
               <p rend="justify">Domnul director iată-l că vine;</p>
               <p rend="justify">Haide cu toții să ne gătim!</p>
               <p rend="justify">În casa noastră primindu-l bine,</p>
               <p rend="justify">A lui favoare să dobîndim!</p>
               <p rend="justify">(Ies prin stînga.)</p>
               <p rend="justify">SCENA VII[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=8">modifică</ref>]</p>
               <p rend="justify">SERVIESCU, MILLO</p>
               <p rend="justify">SERVIESCU (în parte): Am să profit de momentul acest favorabil ca să-i cer prefectura… Iată-l… Poftim, domnule director, poftim!</p>
               <p rend="justify">MILLO (intrînd prin fund): Mulțămesc, domnul meu! Dumneavoastră sînteți stăpînul casei?</p>
               <p rend="justify">SERVIESCU: Ba nu, domnule director!… Nenea Naie cu soția sa, doamna Luxița, și cu fiica lor, domnișoara Lina… un înger!… au să vie în curînd… Acum își pregătesc o tualetă potrivită și conformă cu rangul d-voastră.</p>
               <p rend="justify">MILLO: Conformă cu rangul meu? (în parte.) Ce rang? (Tare.) Dar, mă rog, să mă onorați și cu numele d-voastră, domnul meu. Amabilitatea cu care m-ați oprit în drum ca să mă aduceți aici în gazdă mă face a dori ca să vă cunosc mai de aproape.</p>
               <p rend="justify">SERVIESCU: E multă cinste și onoare pentru mine… Eu sînt Ghiță Serviescu, om și prieten a casei.</p>
               <p rend="justify">MILLO: Ghiță?.</p>
               <p rend="justify">SERVIESCU (închinindu-se): Serviescu, fost membru la tribunalul judecătoriei, (oftind) însă astăzi în disponibilitate!</p>
               <p rend="justify">MILLO: Serviescu?… Serviescu… Pare că nu-mi e necunoscut numele d-voastră… Nu aveți cumva un frate la București?</p>
               <p rend="justify">SERVIESCU: Nu, domnule director, am fost unic și singur la părinți… născut în 7 luni.</p>
               <p rend="justify">MILLO: Poate vrun nepot?</p>
               <p rend="justify">SERVIESCU: Nici… m-a ferit Dumnezeu de salba dracului… Dar pentru ce mă întrebați?…</p>
               <p rend="justify">MILLO: Pentru c-am cunoscut un actor la București care se numea… Felendreș.</p>
               <p rend="justify">SERVIESCU: Nu-mi e neam… eu sînt orfan, fără părinți, și nu am alte rude decît patria, și alt părinte decît guvernul.</p>
               <p rend="justify">MILLO: Îl fericesc, domnul meu, că are asemenea copii.</p>
               <p rend="justify">SERVIESCU: Bunătatea dumnevoastră, domnule director… Însă cu toate aceste mă văd abandonat, și pot zice chiar… părăsit, depărtat de scena poli…</p>
               <p rend="justify">MILLO: Păcat!… (în parte.) Ar fi bun de actor.</p>
               <p rend="justify">SERVIESCU: Și aceasta mă șagrină, și chiar mă… mâhnește, cu atît mai mult că… fără modestie, mă simt vrednic și demn de orice rol în sînul patriei mele.</p>
               <p rend="justify">MILLO (în parte): Nu cumva aș putea să-l angajez în trupa mea?… (Tare.) Domnule Serviescu, pre cît înțeleg, ai dori să mergi la București!</p>
               <p rend="justify">SERVIESCU: Cum nu, domnule director!… ăsta-i visul de aur a tuturor provincialilor din district!</p>
               <p rend="justify">MILLO: Ai voi să joci un rol și d-ta pe scenă?…</p>
               <p rend="justify">SERVIESCU: Ba și mai multe… dacă s-ar putea!</p>
               <p rend="justify">MILLO: Prea bine!… Aveți bunătate dar a-mi răspunde… știi ceti și scrie?</p>
               <p rend="justify">SERVIESCU (cam atins): Întrebarea e cam curioasă… domnule director … Vă spusei mai adinioarea c-am fost membru la tribunalul judecătoriei…</p>
               <p rend="justify">MILLO: Pardon… o uitasem…</p>
               <p rend="justify">SERVIESCU (în parte): E mucalit directorul.</p>
               <p rend="justify">MILLO (în parte): Ar fi bun de jucat rolul de amorez… cam naiv. (Tare.) Domnul meu!… Încă o întrebare… Fost-ai înamorat vrodată?</p>
               <p rend="justify">SERVIESCU (în parte): E mucalit! (Tare.) Am fost de mai multe ori, de vreme ce mă siliți să mă spovedesc și să-mi fac confesiunea.</p>
               <p rend="justify">MILLO: Însă înamorat… colea… nu…</p>
               <p rend="justify">SERVIESCU: Din talpă păn-în creștet… Am făcut și stihuri în versuri.</p>
               <p rend="justify">MILLO: Zău? Nu ai avea bunătate să mi le recitați?</p>
               <p rend="justify">SERVIESCU: Bucuros, domnule director… nu am nimică a vă refuza. Ascultați!… Stihurile mele sînt jumătate românești și jumătate grecești.</p>
               <p rend="justify">MILLO: Așa?… Se vede că sînteți elin desăvîrșit?</p>
               <p rend="justify">SERVIESCU: Am învățat la dascalul Gaitani, cel care bătea la falangă.</p>
               <p rend="justify">MILLO: Știu! îi învăța pe băieți din talpă!… Zi, domnule!</p>
               <p rend="justify">SERVIESCU (recitează cu pretenție)·. „Săgeata amorului sau copacul raiului”.</p>
               <p rend="justify">‘Αναστεναγμού tô πλήθος, τό πικρόν μου τό άμόρ,</p>
               <p rend="justify">Tu ești singur, numai unul, dulce pricinuitor.</p>
               <p rend="justify">‘Εξ άρχής ‘στο στήθος μ’ ήλθενή σαίτα, ή χρησή,</p>
               <p rend="justify">Ai trimis să mă omoare orișiunde m-a găsi.</p>
               <p rend="justify">Δένδρου τοΰ έν παραδείσω μορφήν φέρεις καθαρός,</p>
               <p rend="justify">Eu îți sînt cu hotărîre robul cel prea credincios.</p>
               <p rend="justify">MILLO: Și celelalte… Minunat!… (în parte.) De n-a cere leafă marc, îl angagez.</p>
               <p rend="justify">SERVIESCU (căutînd să-și aducă aminte urma): Nu-mi mai aduc aminte celelalte!</p>
               <p rend="justify">MILLO: Nu-i trebuință.</p>
               <p rend="justify">SERVIESCU: Păcat… că mai sînt vro nouăzeci tot astfel!</p>
               <p rend="justify">MILLO: În doi peri?… E de prisos să vă mai osteniți… V-am judecat îndestul după cele ce mi-ați recitat și cred că ne vom putea înțelege ușor împreună.</p>
               <p rend="justify">SERVIESCU: A! domnule director… nu vă pot esprima gratitudinea recunoștinții mele… (În parte.) Am căpătat prefectura!</p>
               <p rend="justify">MILLO: Dar mult se mai împodobesc stăpînii casei.</p>
               <p rend="justify">SERVIESCU: Dacă poronciți, mă duc să-i aduc!</p>
               <p rend="justify">MILLO: Sînt nerăbdător să le mulțămesc de ospitalitate.</p>
               <p rend="justify">SERVIESCU: Merg să le pun execuție… Ah! domnule director… În d-ta stă nu numai toată sperarea mea, dar pot zice chiar și toată nădejdea.</p>
               <p rend="justify">(Iese prin stînga, în parte.) Haid’?… Îs prefect!</p>
               <p rend="justify">SCENA VIII[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=9">modifică</ref>]</p>
               <p rend="justify">MILLO (scoțînd un portofoliu mic): Degrabă să-l înscria între numărul actorilor mei… (Scriind.) „Domnul Ghiță Serviescu, rol de amorez naiv, adică… prostuț… leafă cincisprezece galbini pe lună…” Am plecat din București ca să-mi completez trupa în provinție; căci am luat iar direcția pe trei ani și doresc s-aduc mulțămire publicului.</p>
               <p rend="justify">Sînt director și doresc</p>
               <p rend="justify">Publicul să-l mulțumesc,</p>
               <p rend="justify">Nu prin drame zbuciumate</p>
               <p rend="justify">Cu țipete răgușate,</p>
               <p rend="justify">Dar prin bune comedii,</p>
               <p rend="justify">Cîntece de veselii,</p>
               <p rend="justify">Care fac a da uitării</p>
               <p rend="justify">Negurile supărării.</p>
               <p rend="justify">Sînt director și voiesc</p>
               <p rend="justify">Actori buni să întrunesc,</p>
               <p rend="justify">Iar pe muza teatrală</p>
               <p rend="justify">Să o văd națională,</p>
               <p rend="justify">Cu ochi dulci, fermecători,</p>
               <p rend="justify">Cu dinți albi și mușcători,</p>
               <p rend="justify">Cu flori mîndre pe cosițe</p>
               <p rend="justify">Și cu rîsuri pe gurițe.</p>
               <p rend="justify">SCENA IX[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=10">modifică</ref>]</p>
               <p rend="justify">MILLO, CIUPICI (intră misterios, aducînd un cornet de bomboane)</p>
               <p rend="justify">CIUPICI (în parte): Iată-l! (Se apropie nevăzut.) Domnul meu!… am onoare.</p>
               <p rend="justify">MILLO (răsărind): Ha?</p>
               <p rend="justify">CIUPICI: A vă saluta cu cea mai profundă considerațiune.</p>
               <p rend="justify">MILLO: Domnule!… (În parte.) Cine să fie barza astă neagră?</p>
               <p rend="justify">CIUPICI: Domnule directore, mă felicit că vă găsesc disponibil, căci am să vă confes un ce misterios și… oribil! (Merge de caută pe la uși.)</p>
               <p rend="justify">MILLO (îngrijit): Iaca! ce are de caută pe la uși ca un trădător de melodrame?</p>
               <p rend="justify">CIUPICI (apropiindu-se posomorit): Domnul meu! nu mă cunoașteți?</p>
               <p rend="justify">MILLO: Nu!</p>
               <p rend="justify">CIUPICI: Eu sînt cetățeanul Stanciu Ciupici, al d-voastre devotat serb.</p>
               <p rend="justify">MILLO: Ciupici!… D-voastră sînteți celebrul Ciupici?</p>
               <p rend="justify">CIUPICI: Eu, domnul meu! Ați auzit negreșit vorbind de mine?</p>
               <p rend="justify">MILLO: Ba… niciodată!</p>
               <p rend="justify">CIUPICI: Mă mir, căci eu sînt cel dîntîi care am aclamat cu entuziasm ziua de 5 și 24 Ghenar; eu am fost cel dîntîi care am aclamat cu frenesie Unirea țerilor sorori; eu am fost cel dîntîi care am aclamat cu convicțiune și esclamațiune proclamațiunea Constituțiunii; eu am fost cel dîntîi care am aclamat ziua de 2 mai!</p>
               <p rend="justify">MILLO: Și unde le-ai făcut toate acestea, domnule?</p>
               <p rend="justify">CIUPICI: Aci! Am dat probele cele mai necontestabile de profundul meu devotament cătră noul regim; dar nu-s destule atîtea! Vroiesc astăzi să probez guvernului că nu are alt partizan mai călduros decît Stanciu Ciupici! (În taină.) Domnule direptore, am descoperit o conspirațiune în Craiova cu ramificațiuni la Gorj, la Dolj și la fostul județ a Cîrligăturii de peste Milcov.</p>
               <p rend="justify">MILLO: În contra cui?</p>
               <p rend="justify">CIUPICI: În contra guvernului!… Cunosc pe toți complotașii, căci sînt amicul lor cel mai devotat, și pot să-i dau pre toți în mîna domnului ministru, dacă exelenția sa ar vroi să-mi facă onoare a să încrede în devotamentul meu și dacă… (Caută împregiur.)</p>
               <p rend="justify">MILLO: Și dacă?…</p>
               <p rend="justify">CIUPICI: Și dacă mi-ar da oarecare putere de acțiune.</p>
               <p rend="justify">MILLO: Cum?</p>
               <p rend="justify">CIUPICI: Numindu-mă aci prefect!</p>
               <p rend="justify">MILLO: Ha, ha!… ai ambițiune de funcțiune și d-ta, ca toți patrioții?</p>
               <p rend="justify">CIUPICI: Nu pentru mine, domnule direptore, dar, pentru patrie și, dacă guvernul vroiește să capete un om al său, un instrument capace și devotat pănă la moarte, n-are decît să închidă ochii și să puie mîna pe mine.</p>
               <p rend="justify">Patria, domnul meu,</p>
               <p rend="justify">Iată tot ce iubesc!</p>
               <p rend="justify">La patrie mereu</p>
               <p rend="justify">Gîndesc și iar gîndesc;</p>
               <p rend="justify">Pentru ea sînt în stare</p>
               <p rend="justify">Să-mi dau viața din pept!</p>
               <p rend="justify">Patria!… prin urmare,</p>
               <p rend="justify">Numiți-mă prefect!</p>
               <p rend="justify">Patria! alt cuvînt</p>
               <p rend="justify">Eu nu știu să rostesc.</p>
               <p rend="justify">Patrie! Nume sfînt!</p>
               <p rend="justify">Eu ție mă jertfesc!</p>
               <p rend="justify">Pe calea de mărire</p>
               <p rend="justify">Eu voi să te îndrept!</p>
               <p rend="justify">Patrie!… cu grăbire</p>
               <p rend="justify">Numește-mă prefect!</p>
               <p rend="justify">MILLO (în parte): Ar fi minunat în rol de trădător… De-aș putea să-l angagez… (Tare.) Domnul meu! nu mă îndoiesc de patriotismul și de… capacele d-voastre, dar vă mărturisesc că-mi pare lucru de mirare a vedea un om ca d-voastră cu atîtea… capace! să nu aibă altă ambiție decît aceea de a deveni un simplu prefect în provinție. Talentele d-voastre cer a să dezvolta pe un teatru mai mare… mai…</p>
               <p rend="justify">CIUPICI: Zău!… Îmi faceți onoare de a mă crede capabil!… Nu poftiți ceva bomboane, domnul meu?</p>
               <p rend="justify">MILLO (luînd bomboane): Mulțămesc… dar aș dori să vă văd figurînd în București pe o scenă mai înaltă.</p>
               <p rend="justify">CIUPICI: Ori pe care scenă, domnul meu; eu sînt la ordinele d-voastre!</p>
               <p rend="justify">MILLO (în parte): Ori pe care scenă? Apoi e al meu! (Scoate portofoliul și scrie.) Stanciu Ciupici, rol de trădător, 12 galbini pe lună.</p>
               <p rend="justify">CIUPICI (în parte, cu bucurie)-. Mă înscrie între impiegații statului. O! în fine, guvernul a pus mîna pe mine! (Tare.) Mai poftiți un bombon, domnule direptore?</p>
               <p rend="justify">MILLO: Mulțămesc… (în parte.) Caută să mă îndulcească!</p>
               <p rend="justify">CIUPICI: În consecință, îmi este permisă dulcea speranță?. ..</p>
               <p rend="justify">MILLO: Cum nu?… Mai vîrtos!… un om care descopere comploturi merită cel puțin…</p>
               <p rend="justify">CIUPICI: Cel nițel?…</p>
               <p rend="justify">MILLO: O leafă de 12 galbini pe lună.</p>
               <p rend="justify">CIUPICI: Aud? (În parte.) S-a greșit cu cifra.</p>
               <p rend="justify">(Se aude în stînga începutul corului de mai jos.)</p>
               <p rend="justify">MILLO: Dar ce s-aude?</p>
               <p rend="justify">CIUPICI: Vocile gazdelor!</p>
               <p rend="justify">MILLO: A! în sfîrșit…</p>
               <p rend="justify">SCENA X[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=11">modifică</ref>]</p>
               <p rend="justify">MILLO, CIUPICI, NAIE, LUXIȚA, LINA, SERVIESCU și, mai pe urmă, ION NAIE, LUXIȚA, LINA și SERVIESCU (în toaletă de bal, întră cîntînd)</p>
               <p rend="justify">Domnul director binevoiască</p>
               <p rend="justify">În acest dulce și scump moment</p>
               <p rend="justify">Cu amicie să priimească</p>
               <p rend="justify">Al nostru vecinic devotament.</p>
               <p rend="justify">MILLO: Domnule Naie… Doamnă Luxiță, sînt pătruns de bunătatea cu care mă primiți și vă rog să credeți.</p>
               <p rend="justify">NAIE: Ce se potrivește, domnule., director!</p>
               <p rend="justify">LUXIȚA: Noi, dimprotivă, ne găsim flatați de onoarea ce ne-ați făcut-o, dînd preferință casei; noastre!</p>
               <p rend="justify">NAIE: Noi am găzduit păn-acum pe toți miniștrii!</p>
               <p rend="justify">LUXIȚA: Și pe toate persoanele însemnate care au trecut pe-aci.</p>
               <p rend="justify">MILLO: Sînteți provedința celor carii trec!</p>
               <p rend="justify">LUXIȚA: Poftim, vă rog! (Se pune pe canape.)</p>
               <p rend="justify">MILLO: Sărut mînile. (Se pune alăturea cu Luxița.) Dumneei e negreșit domnișoara Lina, fiica dumnevoastre?</p>
               <p rend="justify">LUXIȚA: Dar, domnul meu… Am scos-o nu de mult din pension; dar ce folos că a învățat Franțuzește, latinește și clavirul? Talentele sale se perd aci în provinție!… Sînteți însurat, domnule director?</p>
               <p rend="justify">MILLO: Ba nu, doamna mea! sînt încă tot holtei… holtei tomnatic, precum vedeți.</p>
               <p rend="justify">LUXIȚA: Tomnatic?… Vreți să glumiți?… Vă găsiți în floarea tinereții!</p>
               <p rend="justify">NAIE: Un trandafir!</p>
               <p rend="justify">SERVIESCU: Ba încă de cei de lună!</p>
               <p rend="justify">CIUPICI: Boboc!</p>
               <p rend="justify">MILLO: Mă rog… mă confuzați… aici nu văd decît un trandafir îmbobocit… domnișoara Lina… și vă seamănă dumnevoastre, cucoană Luxiță!</p>
               <p rend="justify">LUXIȚA: Merci.</p>
               <p rend="justify">NAIE (în parte): Iaca! da mie nu?</p>
               <p rend="justify">MILLO (sculîndu-se, în parte): E frumușică copila; ar fi bună de amoreză pe scenă. (Tare.) Și ce mai veste pe-aici, d-lor?</p>
               <p rend="justify">NAIE: Bună, domnule director, bună pace!</p>
               <p rend="justify">SERVIESCU: Mulțămire obștească și generală.</p>
               <p rend="justify">CIUPICI: Intuziasm!</p>
               <p rend="justify">MILLO: Mă bucur!… dar parcă auzisem că legea rurală…</p>
               <p rend="justify">NAIE: Dimprotivă, domnule director, sîntem cu toții mulțămiți!</p>
               <p rend="justify">MILLO: A! mă bucur și mai mult!</p>
               <p rend="justify">NAIE: Atîta numai că arendașul mi-a lăsat moșia… almintirea…</p>
               <p rend="justify">MILLO: Moșia d-tale?… departe-i?… În care județ?</p>
               <p rend="justify">NAIE: Nu ți-oi putea spune, că n-am mers niciodată s-o văd.</p>
               <p rend="justify">MILLO: AI Minunat!… ești și d-ta ca Cresus, care nu-și cunoștea averile!</p>
               <p rend="justify">NAIE: Ba sînt ca mulți de-ai noștri… și mărturisesc că retragerea arendașului de pe moșie mă pune într-o stare…</p>
               <p rend="justify">MILLO (zîmbind): Fără stare?</p>
               <p rend="justify">NAIE: Tocmai!… Blagoslovită să-ți fie vorba! (Se apropie de Millo și-i zice încet:) Domnule director! sînt… ruinat!… pe de altă parte nevasta mă silește s-o duc la București… Nu-mi rămîne alta de făcut decît…</p>
               <p rend="justify">MILLO: înțeleg… să te împuști!</p>
               <p rend="justify">NAIE: Ba! mă ferească sfîntul!… Vreu să zic că nu-mi rămîne alt liman decît să alerg la îndurarea guvernului…</p>
               <p rend="justify">MILLO: Aleargă!</p>
               <p rend="justify">NAIE: Ca să-mi dea vreun post cu leafă bună. (Se retrage lîngă Luxița.)</p>
               <p rend="justify">MILLO (în parte): Și el?… Se vede că-i boală… ian să vedem!… ian să vedem!… Toți umblă după posturi, adică după lefi; toți aspir a să face bucureșteni… Dacă s-ar angagea în trupa mea, ar căpăta și leafă, ar merge și în capitală!… (Observîndu-i cu coada ochiului.) Eu, asemene, aș căpăta deodată cu tata ton palera, o mamă nobilă, o amoreză, un amorez și un trădător… trupă completă! Însă trebuie mai întîi să văd dacă știu să cînte, să rîdă, să plîngă și să leșine etc… științi neapărate în arta dramatică. Să-i cerc!… (În timpul acestui aparte, celelalte persoane stau grupate lîngă canape și vorbesc împreună despre director.)</p>
               <p rend="justify">LUXIȚA (încet): Oare ce pune la cale deoparte?</p>
               <p rend="justify">SERVIESCU: Face negreșit combină…</p>
               <p rend="justify">CIUPICI: ciuni…</p>
               <p rend="justify">NAIE: Pentru noi, ca să ne puie în slujbe!…</p>
               <p rend="justify">MILLO (în parte): Să cerc de au glas!… (Înaintînd spre canape.) Doamnă Luxiță, salonul domniilor voastre e prea elegant și văd că aveți un piano Pleyel… iubiți muzica?</p>
               <p rend="justify">LUXIȚA: Ea este una din ocupările mele favorite.</p>
               <p rend="justify">MILLO: Aveți mare dreptate s-o iubiți, căci armonia înălță sufletul și-l mîngîie în orele cele triste ale vieții… ea e soră cu poezia, fiica cerului.</p>
               <p rend="justify">NAIE (cătră ceialalți): Frumos vorbește!</p>
               <p rend="justify">SERVIESCU: Dacă-i director!</p>
               <p rend="justify">CIUPICI: Sublim!</p>
               <p rend="justify">MILLO: Care muzică vă place mai mult, doamna mea?… cea italiană sau cea germană?</p>
               <p rend="justify">LUXIȚA: Cea italiană, domnule director, căci e mai sentimentală!</p>
               <p rend="justify">MILLO: Dar dumneavoastre, domnișoară Lină?</p>
               <p rend="justify">LINA: Eu mărturisesc că iubesc mai mult cea românească.</p>
               <p rend="justify">MILLO: Vă felicit… și cîntați cîteodată împreună?</p>
               <p rend="justify">LUXIȚA (cu modestie): Ca în provinție… cu jumătate de glas!</p>
               <p rend="justify">SERVIESCU: Ba, mă iertați, cucoană, că aveți nu numai uri glas prea frumos, dar pot zice și o voce prea… plăcută!</p>
               <p rend="justify">MILLO: A! doamna mea… binevoiește a ne cînta ceva!..:</p>
               <p rend="justify">LUXIȚA: Bucuros!… Însă cu condiție ca și d-voastră să ne faceți plăcerea de a cînta după mine. (Merge de-și alege un caiet de muzică de pe piano.)</p>
               <p rend="justify">MILLO: Primim toți această condiție!… Om cînta cu toții!… Nu-i așa, domnilor?…</p>
               <p rend="justify">TOȚI: Noi? (Între ei.) Dar nu știu!… N-am voce… Sînt răgușit.</p>
               <p rend="justify">MILLO (în parte): Oi să văd astfel de au glas, precum îmi trebuie la teatru!</p>
               <p rend="justify">(Luxița înaintează în fața publicului.)</p>
               <p rend="justify">MILLO: Tăcere, domnilor!</p>
               <p rend="justify">(Luxița cîntă o arie după placul ei.)</p>
               <p rend="justify">MILLO: Bravo! bravo! cîntați ca o primadonă assolută! (În taină.) E bună, o arigagez.</p>
               <p rend="justify">TOȚI: Minunat!… Sublim!… Aferim!…</p>
               <p rend="justify">MILLO: Domnișoară Lină, e rîndul dumnevoastre!</p>
               <p rend="justify">LINA: Mă iertați, domnul meu, că sînt cam bolnavă și nu pot.</p>
               <p rend="justify">MILLO: Îmi pare prea rău!… Ei, domnule Serviescu, domnule Ciupici, domnule Naie, să vă văd!… Dregeți-vă glasurile!… Nu, nu, nu, mă rog! nu mă puteți refuza, căci m-am angageat în numele dumnevoastre.</p>
               <p rend="justify">CIUPICI: Fie!… Eu pentru domnul direptore mă arunc și în incendiu, dacă-mi ordonă!</p>
               <p rend="justify">MILLO: Mă-i îndatora, frate Ciupici!</p>
               <p rend="justify">CIUPICI (încîntat, în parte): Frate!… Mi-a zis frate Ciupici!…</p>
               <p rend="justify">(Ciupici scoate cîte va note grave, voind a imita pe un baso italian.)</p>
               <p rend="justify">MILLO: Destul! De te mai coborai nițel, ajungeai la catul de jos. (În parte.) E bun și Ciupici!</p>
               <p rend="justify">SERVIESCU: Acum eu!… Cer denainte pardon și ier- tăciune onorabilului public!</p>
               <p rend="justify">(Serviescu scoate niște note subțiri, voind să cînte ca un tenor.)</p>
               <p rend="justify">MILLO: Domnule Serviescu! domnule Serviescu!… stăi că te sui în naltul cerului!</p>
               <p rend="justify">SERVIESCU: V-a plăcut!… Sînt flatat și măgulit… Nene Naie, vină la rînd de cîntă!</p>
               <p rend="justify">NAIE: Eu? Și eu să cînt? (În parte.) Dacă nu mi-ar fi de slujbă, i-aș arăta eu cîntec!</p>
               <p rend="justify">MILLO: Domnule Naie!… voiești să fii rugat?</p>
               <p rend="justify">NAIE: Ba nu!… Ce se potrivește!… Iaca încep!</p>
               <p rend="justify">(Naie începe un cîntec vesel de lume cu glas răgușit.)</p>
               <p rend="justify">LUXIȚA (oprindu-l): Taci, frate!… că-ți scîrție gîtul ca o roată de car… Să juri că ești Stanciu lăutarul!</p>
               <p rend="justify">TOȚI: Ha! ha! ha!…</p>
               <p rend="justify">LUXIȚA: Domnule director, nu uitați ce mi-ați promis!</p>
               <p rend="justify">MILLO: Bucuros, doamna mea!… Am să vă cînt o arie, în care dumneavoastră cu toții veți face corul. (În parte.) Astfel voi putea să-i judec mai bine… (Tare.) Atențiune!… Marseilesa Ciuniscilor:.. împrovisăciune în considerăciunea ciunelui!!!</p>
               <p rend="justify">(Aria „Chiriței la Paris”)</p>
               <p rend="justify">MILLO</p>
               <p rend="justify">Vivat sacr-apariciune</p>
               <p rend="justify">A lui Nenea ciune!</p>
               <p rend="justify">TOȚI</p>
               <p rend="justify">Ciune, ciune, ciune, ciune,</p>
               <p rend="justify">Ciune, ciune, ciune.</p>
               <p rend="justify">MILLO</p>
               <p rend="justify">Ce-a adus deșteptăciune</p>
               <p rend="justify">L-a noastră năciune.</p>
               <p rend="justify">TOȚI</p>
               <p rend="justify">Ciune, ciune, ciune, ciune,</p>
               <p rend="justify">Ciune, ciune, ciune.</p>
               <p rend="justify">MILLO</p>
               <p rend="justify">E frumos ca un tăciune..</p>
               <p rend="justify">TOȚI</p>
               <p rend="justify">Ciune, ciune, ciune.</p>
               <p rend="justify">MILLO</p>
               <p rend="justify">Ca un jidov c-un perciune.</p>
               <p rend="justify">TOȚI</p>
               <p rend="justify">Ciune, ciune, ciune.</p>
               <p rend="justify">TOȚI</p>
               <p rend="justify">E frumos ca un tăciune,</p>
               <p rend="justify">Ciune, ciune, ciune,</p>
               <p rend="justify">Ca un jidov c-un perciune,</p>
               <p rend="justify">Ciune, ciune, ciune.</p>
               <p rend="justify">CIUPICI: Vivat, domnule direptore!</p>
               <p rend="justify">LUXIȚA: Domnul meu, primiți complimentul meu!… Aveți un glas foarte just!</p>
               <p rend="justify">MILLO (cu modestie): Așa ș-așa…</p>
               <p rend="justify">SERVIESCU: Ba, să-mi dați iertare de pardon!… Cîntați ca o privighetoare, și pot zice chiar…</p>
               <p rend="justify">MILLO: Ca o filomelă?</p>
               <p rend="justify">SERVIESCU: Tocmail… Mi-ați luat cuvîntul din gură!</p>
               <p rend="justify">(Ion, în livre încărcată, întră.)</p>
               <p rend="justify">ION: Poftiți la masă!</p>
               <p rend="justify">LUXIȚA: Domnule director, sper că ne-ți face onoare…</p>
               <p rend="justify">MILLO: Cu multă plăcere… doamna mea! (Îi dă brațul și se îndreaptă spre dreapta; în parte.) Au destul glas cu toții, dar mai trebuie ciopliți!</p>
               <p rend="justify">LUXIȚA (încet, cătră Ion): Ioane! iluminează salonul. (Întră în dreapta, Lina întră pe urma ei.)</p>
               <p rend="justify">NAIE (cătră Serviescu și Ciupici): Eeei!… Așa-i că-i trăserăm ohtoicuri și aghioase?</p>
               <p rend="justify">SERVIESCU: Vorba ceea… trebuie să urli cu…</p>
               <p rend="justify">CIUPICI: A!… domnilor, protest!… Domnul direptor nu-i lup!</p>
               <p rend="justify">SERVIESCU: Lup?… un înger!</p>
               <p rend="justify">NAIE: Numai de ne-ar pune în schiverniseală.</p>
               <p rend="justify">(Ies cu toții.)</p>
               <p rend="justify">SCENA XI[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=12">modifică</ref>]</p>
               <p rend="justify">ION (aprinde policandrul): Să aprind luminările eu, Ion Buftea, un cetățean! după cum zice domnul Ziarescu în cafenea la Chir Chor! Dreptate-i? N-aș fi mai la locul meu într-un post a lui Administrativ?… de pildă, un capitan de carieră… asta… de barieră…</p>
               <p rend="justify">Toți alerg cu limba scoasă</p>
               <p rend="justify">După slujbele de stat;</p>
               <p rend="justify">Chiar o boală lipicioasă</p>
               <p rend="justify">De români s-a aninat;</p>
               <p rend="justify">Deci și eu la cariera</p>
               <p rend="justify">Voi să fiu un capitan,</p>
               <p rend="justify">Ca să-mi fac o bariera</p>
               <p rend="justify">Ca oricare cetățan!</p>
               <p rend="justify">SCENA XII[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=13">modifică</ref>]</p>
               <p rend="justify">ION, TACHI</p>
               <p rend="justify">TACHI: Ioane! a venit domnul director?</p>
               <p rend="justify">ION: A venit… D-ta să fii sănătos.</p>
               <p rend="justify">TACHI: Și unde-i?</p>
               <p rend="justify">ION: La masă cu boierii… Ian ascultă vivatele!</p>
               <p rend="justify">(Se aude în dreapta glasul lui Ciupici strigînd: „În sănătatea direptorelui. Ura!”)</p>
               <p rend="justify">TACHI: La masă!… și eu încă n-am găsit lăutari!… Are să se mînie foc pe mine doamna Luxița!… Ioane, nu știi tu unde-aș putea pune mîna pe lăutari?</p>
               <p rend="justify">ION: La prefectul… Îi cîntă toată ziulica la perdea.</p>
               <p rend="justify">TACHI: Nu-s acolo!… i-am căutat!</p>
               <p rend="justify">ION: Apoi cată-i la crîșmă la Ochi-de-broască… Acolo petrecem nopțile… Vinu-i bun, ocaua-i mare.</p>
               <p rend="justify">TACHI: încotro-i crîșmă aceea?</p>
               <p rend="justify">ION: De la vale peste drum; alăturea cu musiu de Covrig simigiul!</p>
               <p rend="justify">TACHI: Covrig?</p>
               <p rend="justify">ION: Dar! în față cu Pericli băcanul.</p>
               <p rend="justify">TACHI: Du-te naibii, prostule! (Iese.)</p>
               <p rend="justify">ION (singur): Ba du-te tu prostului, naiba… Auzi?… Eei! las’ că-i vedea tu cine-i Ion Buftea, cînd oi fi la carieră… asta… la barieră… Dar ce-aud?… se scoală de la masă. Aprinse-s toate lumînările?… Aprinse! Parcă-i luminăție de poronceală!</p>
               <p rend="justify">SCENA XIII[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=14">modifică</ref>]</p>
               <p rend="justify">MILLO, LUXIȚA, LINA, NAIE, SERVIESCU, CIUPICI, ION</p>
               <p rend="justify">TOȚI</p>
               <p rend="justify">(afară de Millo, cîntă întrînd)</p>
               <p rend="justify">Domnul director binevoiască</p>
               <p rend="justify">Să se întoarne iar in salon,</p>
               <p rend="justify">Ca să deguste calea turcească</p>
               <p rend="justify">Și să mănînce vreun bonbon!</p>
               <p rend="justify">MILLO (lăsînd brațul Luxiței, se închină): Doamna mea!</p>
               <p rend="justify">LUXIȚA (face un compliment adînc): Domnule!… (Se întoarce cătră Ion.) Adă cafeua!</p>
               <p rend="justify">MILLO: îmi dați voie să fumez o țigară?</p>
               <p rend="justify">LUXIȚA: Vă rog!</p>
               <p rend="justify">MILLO: Nu vă supără fumul?</p>
               <p rend="justify">NAIE: Pe cine? pe Luxița?… Ea fumează ca pașa de la Vidin.</p>
               <p rend="justify">MILLO: Asămănarea e măgulitoare pentru pașă.</p>
               <p rend="justify">LUXIȚA (făcînd alt compliment): Domnule!… (Se duce cu Lina lîngă piano.)</p>
               <p rend="justify">MILLO (închinîndu-se): Doamnă!… (în parte, pregătindu-și o țigară.) I-am studiat la masă pe toți și i-am găsit… a prima vista… destul de buni de pus pe scenă… Au glas mulțămitor, dar nu știu încă de au celelalte calități neapărate pentru arta dramatică… Zîmbetul, rîsul, plînsul, leșinul etc. Cum aș face ca să-i cerc? (Caută foc pentru țigară.) naie, serviescu,</p>
               <p rend="justify">CIUPICI (aprinzînd chibrituri): Domnule director, poftiți foc?</p>
               <p rend="justify">MILLO: Al domnilor… de la care s-aprind… luați seama că vă frigeți!…</p>
               <p rend="justify">CIUPICI: Din contra!</p>
               <p rend="justify">SERVIESCU: Ba pot zice, chiar dimprotivă! (Se frige și-și suflă în degete.)</p>
               <p rend="justify">NAIE: Ba eu mă frig!… aoleu!… ține curînd!…</p>
               <p rend="justify">(Millo aprinde țigara la chibritul lui Naie.)</p>
               <p rend="justify">(Ion aduce o tabla cu tase de cafe.)</p>
               <p rend="justify">LUXIȚA (alegîndotasă): Cum vă place cafeua, domnule director, turcească sau nemțească?</p>
               <p rend="justify">MILLO: Ba turcească, pentru că jumătate se bea și jumătate se mănîncă!</p>
               <p rend="justify">SERVIESCU: Ș-apoi și alta, că cea turcească are nu numai mai bun arom, dar pot zice chiar și bun parfum. (Soarbe cu vuiet.)</p>
               <p rend="justify">MILLO: D-apoi miros?… Asta e minunat de bine făcută.</p>
               <p rend="justify">LUXIȚA (pe canape): N-a fi ca cea de la București!</p>
               <p rend="justify">SERVIESCU: Cred și eu, căci la București e feartă cu apă dulce…</p>
               <p rend="justify">CIUPICI: Cine-o bea nu se mai duce!</p>
               <p rend="justify">MILLO: O Doamne! Dumneavoastră credeți că toate ce sînt în București sînt fără defect?</p>
               <p rend="justify">TOȚI: Toate, toate!</p>
               <p rend="justify">MILLO: Vă înșelați rău… De n-ar fi sărbătoare-n casă, aș putea spune niște lucruri… (Caută la Lina.)</p>
               <p rend="justify">LUXIȚA: Lino, mergi de-mi caută evantailul în budoar.</p>
               <p rend="justify">(Lina intră în stînga. Ion iese tn dreapta cu tablaua.)</p>
               <p rend="justify">MILLO: Voiți să vă fac un tablou de prăpăstiile, spoielele și cerșitoriile capitalei?</p>
               <p rend="justify">LUXIȚA: Orice ni s-ar spune, nimic nu e în stare să scadă admirarea noastră pentru ea!</p>
               <p rend="justify">MILLO: Bravo!… Prin urmare visul d-voastre cel mai drăgălaș este de a trăi pe malul Dîmboviței?</p>
               <p rend="justify">CIUPICI: Ba pot zice chiar… și a muri!</p>
               <p rend="justify">LUXIȚA: Ah, ce n-aș da să se împlinească acel vis!</p>
               <p rend="justify">TOȚI: D-apoi eu!</p>
               <p rend="justify">MILLO (în parte): Acu-i momentul! (Tare.) Ei bine!… Ce-ați zice dac-aș închipui eu un plan care să realizeze dorința d-voastre?</p>
               <p rend="justify">LUXIȚA: Ah!</p>
               <p rend="justify">CIUPICI: Te-am rîdica în nouri!</p>
               <p rend="justify">SERVIESCU: Ba chiar în cer, pot zice!</p>
               <p rend="justify">NAIE: Care ți-i planul?</p>
               <p rend="justify">MILLO: E secretul meu!</p>
               <p rend="justify">SERVIESCU (încet, cătră ceialalți): Vrea să ne puie în slujbe și în serviciuri pe toți!</p>
               <p rend="justify">MILLO: Dumnevoastră aveți ambițiune să… fantacsiți în capitală… Nu-i așa?</p>
               <p rend="justify">TOȚI: Așa!</p>
               <p rend="justify">MILLO: Doriți o pozițiune importantă și… salariată?</p>
               <p rend="justify">TOȚI: Hî, hî… cu leafă.</p>
               <p rend="justify">MILLO: Apoi dar pentru ca să vă fac a ajunge la scopul d-voastre, sînt silit a vă supune mai întîi la oarecare esamin… prealabil; căci, vedeți d-voastră, publicul Bucureștilor nu sufere nulități; el cere persoane cu talente, care să știe a ocupa rolurile sale.</p>
               <p rend="justify">CIUPICI: Are rezon!</p>
               <p rend="justify">NAIE: Rezon, dar!</p>
               <p rend="justify">SERVIESCU: Ba chiar, pot zice, și dreptate!</p>
               <p rend="justify">MILLO: Prin urmare, vă primiți ca să fiți esaminați?</p>
               <p rend="justify">TOȚI: Cum nu?… Mai vîrtos… Vă rugăm.</p>
               <p rend="justify">MILLO: Binevoiți dar a zîmbi.</p>
               <p rend="justify">TOȚI (cu mirare): Aud?</p>
               <p rend="justify">MILLO: Zîmbiți nițel, ca să văd dacă răspundeți la condițiile direcției.</p>
               <p rend="justify">SERVIESCU (încet, cătră ceialalți): Direcția departamentului!</p>
               <p rend="justify">LUXIȚA: Curioase condiții?!</p>
               <p rend="justify">NAIE: Ce să facem?</p>
               <p rend="justify">CIUPICI: Să zîmbim!</p>
               <p rend="justify">MILLO: Ei! gata sînteți?</p>
               <p rend="justify">NAIE: Gata!</p>
               <p rend="justify">MILLO: Priviți la mine galiș și-mi zîmbiți grațios.</p>
               <p rend="justify">(Toți, în rînd lîngă canape, zîmbesc.)</p>
               <p rend="justify">MILLO: Prea frumos!… Domnule Serviescu, să-mi dați voie a vă face o observare.</p>
               <p rend="justify">SERVIESCU: Poronciți!</p>
               <p rend="justify">MILLO: Nu e nevoie, cînd zîmbiți, să întindeți buzele păn’ la ceafă; ar crede cineva că voiți să vă mușcați de urechi… Mai cercați o dată.</p>
               <p rend="justify">SERVIESCU: Bucuros! Așa? (Zîmbește.)</p>
               <p rend="justify">MILLO: Minunat! Parcă sînteți un muțunachi… Acum, domnilor, binevoiți a rîde.</p>
               <p rend="justify">TOȚI: Să rîdem?</p>
               <p rend="justify">LUXIȚA: Original esamin!</p>
               <p rend="justify">NAIE: Ce să facem?</p>
               <p rend="justify">CIUPICI: Condițiunile direpțiunei… Să rîdem dar.</p>
               <p rend="justify">SERVIESCU: Ba chiar să și hohotim.</p>
               <p rend="justify">(Încet, între ei)</p>
               <p rend="justify">MILLO: Gata?… Porniți cu toții.</p>
               <p rend="justify">(Toți încep a rîde încetișor.)</p>
               <p rend="justify">MILLO: Mai tare.</p>
               <p rend="justify">(Rîd mai tare.)</p>
               <p rend="justify">MILLO: Și mai tare.</p>
               <p rend="justify">(Rîd tare.)</p>
               <p rend="justify">MILLO: Cu hohot.</p>
               <p rend="justify">(Rîd cu hohot și spasmuri.)</p>
               <p rend="justify">NAIE: Uf! am obosit! (Se pune pe canape lîngă Luxița.)</p>
               <p rend="justify">MILLO (în parte): Păn-acum merge destul de bine. (Tare.) Bravo! bravo! rîdeți foarte natural! Numai domnul Ciupici e cam lugubru, cum ar zice d-lui; rîde ca un cioclu care s-ar duce singur să se îngroape.</p>
               <p rend="justify">CIUPICI (cu umilință): Altă dată oi fi mai gentil, domnule direptore.</p>
               <p rend="justify">MILLO: Domnilor! știți prea bine că adeseori după rîs urmează plînsul! Să trecem dar la esaminul plînsului!</p>
               <p rend="justify">LUXIȚA: Ce face?</p>
               <p rend="justify">NAIE: Da cum o să plîngem, că doar n-am perdut vrun neam!</p>
               <p rend="justify">MILLO: Pretextul vă lipsește?… Ei bine! voi povesti eu o întîmplare atît de dramatică, că ea vă va stoarce lacrimi din ochi, fără voie!… Dumnevoastră gătiți-vă basmalele și nu uitați a și leșina la sfîrșitul istoriei.</p>
               <p rend="justify">LUXIȚA: Domnul meu, dacă n-aș ști că sînteți un personagiu oficial, aș crede…</p>
               <p rend="justify">MILLO: Doamna mea! În cariera noastră sîntem siliți adeseori a plînge și chiar a leșina. Plînsul, bine imitat, este una din artele cele mai prețuite de direcție!</p>
               <p rend="justify">NAIE: Dacă-i așa, începe, domnule, că-ți făgăduiesc să si bocesc.</p>
               <p rend="justify">LUXIȚA (încet, , cătră Naie): Cum? vrei?…</p>
               <p rend="justify">NAIE (încet): Luxiță! cariera noastră… Direcția ministerului… Înțelegi?… Numai așa putem merge la București!</p>
               <p rend="justify">MILLO: Să încep istoria?</p>
               <p rend="justify">TOȚI: Începeți! (Își pregătesc basmalele.)</p>
               <p rend="justify">MILLO: Ascultați! Jalnica tragedie a lui Mustafa-pașa!</p>
               <p rend="justify">(Arie din „Agachi Flutur”)</p>
               <p rend="justify">Cică demult era, era.</p>
               <p rend="justify">Era un pașă Mustafa; (bis)</p>
               <p rend="justify">În București se-namora</p>
               <p rend="justify">De-un pui de drac și mi-l fura.</p>
               <p rend="justify">Tra, la, la, la, tra, la, la, la,</p>
               <p rend="justify">Tra, la, la, la, la, la, tra, la, la!</p>
               <p rend="justify">TOȚI</p>
               <p rend="justify">(plîngînd)</p>
               <p rend="justify">O! la, la, la. O! la, la, la!</p>
               <p rend="justify">O! la, la, la, la, la. O! la, la!</p>
               <p rend="justify">MILLO</p>
               <p rend="justify">(cu indignație)</p>
               <p rend="justify">Cel drăcușor coarne purta</p>
               <p rend="justify">Și nimărui nu le-arăta; (bis)</p>
               <p rend="justify">Iar după ce se mărita,</p>
               <p rend="justify">Le dărui lui Mustafa!</p>
               <p rend="justify">Tra, la, la, la, tra, la, la, la,</p>
               <p rend="justify">Tra, la, la, la, la, la, tra, la, la!</p>
               <p rend="justify">TOȚI</p>
               <p rend="justify">(plîngînd mai tare)</p>
               <p rend="justify">O! la, la, la. O! la, la, la,</p>
               <p rend="justify">OI la, la. Ia, la, la. O! la, la!</p>
               <p rend="justify">MILLO</p>
               <p rend="justify">(cu înduioșare)</p>
               <p rend="justify">Pașa cumplit se întrista,</p>
               <p rend="justify">Zicind: Alah! și Mașala! (bis)</p>
               <p rend="justify">Și de-atunci pașa Mustafa</p>
               <p rend="justify">Poart-un crai-nou sus pe cealma.</p>
               <p rend="justify">Tra, la, la, la, tra, la, la, la,</p>
               <p rend="justify">Tra, la, la, la, la, la, tra, la, la</p>
               <p rend="justify">TOȚI</p>
               <p rend="justify">(bocind)</p>
               <p rend="justify">O! la, la, la. O! la, la, la,</p>
               <p rend="justify">O! la, la, la, la, la. O! la, la!</p>
               <p rend="justify">MILLO: Leșin general!</p>
               <p rend="justify">TOȚI (leșinînd, strigă): Ah! Dumnezeule! leșin!… mor!</p>
               <p rend="justify">(Naie și Luxița cad pe canape, Serviescu pe un jîlț, Ciupici jos.)</p>
               <p rend="justify">SCENA XIV[<ref target="https://ro.wikisource.org/w/index.php?title=Millo_director_sau_mania_posturilor&amp;action=edit&amp;section=15">modifică</ref>]</p>
               <p rend="justify">Cei denainte, TACHI, LINA și ION (Tachi, Lina și Ion întră deodată, spărieți, pe tustrele ușile)</p>
               <p rend="justify">MILLO (privindu-i): Tablou!… (În parte.) Îs de zugrăvit!… Îi angagez. (Scoate portofoliul și scrie deoparte.)</p>
               <p rend="justify">TACHI (la ușa din fund): Ce este?</p>
               <p rend="justify">LINA (la ușa din stînga): Ce este?</p>
               <p rend="justify">ION (la ușa din dreapta): Ce este?</p>
               <p rend="justify">LINA: Vai de mine… a leșinat maman! (Aleargă spărietă lîngă Luxița.)</p>
               <p rend="justify">ION: Auleo!… A peritără boierii!</p>
               <p rend="justify">NAIE (lui Millo): Să. ne trezim, domnule?</p>
               <p rend="justify">MILLO (întorcîndu-se): Trezi ți-vă!</p>
               <p rend="justify">TOȚI (sculîndu-se): Ah!</p>
               <p rend="justify">TACHI (zărind pe Millo, vine lîngă el): Ce văd!… Domnul Millo aci?</p>
               <p rend="justify">MILLO: Domnule Tachi! (Strîngîndu-l de mînă.) Ce mai faci?… Ai părăsit Bucureștii?</p>
               <p rend="justify">LUXIȚA: Tachi!… cunoști pe domnul director?</p>
               <p rend="justify">TACHI: Cum nu? Cine nu-l cunoaște?… Domnul Millo, artistul nostru!</p>
               <p rend="justify">TOȚI: Artistul?</p>
               <p rend="justify">TACHI: Dar!… Directorul Teatrului Național.</p>
               <p rend="justify">LUXIȚA: Directorul teatrului?… A! (Își ascunde obrazul cu rușine în sînul Linei, pe canape.)</p>
               <p rend="justify">NAIE: Cum?… Domnul nu este directorul…</p>
               <p rend="justify">SERVIESCU: Departamentului…</p>
               <p rend="justify">CIUPICI: de interne? (Se apropie de Millo tustrei, furioși.)</p>
               <p rend="justify">MILLO: Nu, domnilor… n-am onorul…</p>
               <p rend="justify">NAIE: Apoi dar, pentru ce ne-ai făcut să cîntăm?</p>
               <p rend="justify">SERVIESCU: Și să rîdem?</p>
               <p rend="justify">CIUPICI: Și să plîngem?</p>
               <p rend="justify">LUXIȚA (desperată): Și să leșinăm!</p>
               <p rend="justify">MILLO: Pentru că doresc să vă angagez la teatru…</p>
               <p rend="justify">NAIE: Ca actori?… Care vra să zică, ți-ai bătut joc de noi, lăsîndu-ne a crede că ești directorul ministerului…</p>
               <p rend="justify">(Îl apucă de un braț și-l zguduie.)</p>
               <p rend="justify">SERVIESCU: Vra să zică, noi iar rămînem fără slujbă?</p>
               <p rend="justify">(Îl apucă de celalalt braț.)</p>
               <p rend="justify">CIUPICI (apucîndu-l pe Millo de guler): Domnule!… satisfăciune să-mi dai!…</p>
               <p rend="justify">MILLO (luptîndu-se): Da dați-mi pace!… ați turbat? Nu mă hurducați așa, că de-abia am mîncat!</p>
               <p rend="justify">NAIE: Te-om învăța noi, berbantule, să ne iai în trei parale!</p>
               <p rend="justify">TACHI (intervenind): Domnilor!… Vă puneți trei în contra unuia… E o lașitate!</p>
               <p rend="justify">SERVIESCU: Fie chiar o mișelie, nu-l dau din mînile mele!</p>
               <p rend="justify">(În luptă, cade o scrisoare din buzunarul lui Millo.)</p>
               <p rend="justify">TACHI (ridicînd scrisoarea): Iată o scrisoare, a cui e? (Citește adresa:) „Domnului Neculae Onofrescu”.</p>
               <p rend="justify">NAIE: Pentru mine?… Ad-o… (Deschide scrisoarea.)</p>
               <p rend="justify">(Toți las pe Millo și s-apropie de Naie.)</p>
               <p rend="justify">MILLO (în parte): Uf! Era să mă rupă ca niște haite!…</p>
               <p rend="justify">(Își drege toaleta.)</p>
               <p rend="justify">NAIE: Ce văd? Mă cheamă la București ca să-mi dea prefectura de-aci?</p>
               <p rend="justify">LUXIȚA (sărind de pe canape): Cine? (Smuncește scrisoarea și o citește.)</p>
               <p rend="justify">NAIE: Da cine-a adus scrisoarea asta?</p>
               <p rend="justify">MILLO: Eu, domnul meu… mi-a dat-o directorul departamentului, un amic al meu, ca s-o duc în provinție domnului Neculae Onofrescu… Dumneata ești Onofre…?</p>
               <p rend="justify">NAIE (stringînd pe Millo în brațe și sărutîndu-l): Eu! Ah! Vin’ să te sărut!</p>
               <p rend="justify">MILLO: Încet… Încet… că mă înăduși…</p>
               <p rend="justify">LUXIȚA (nebună de bucurie): E adevărat… sînt prefectoriță… A! domnule Millo… (Îl sărută.)</p>
               <p rend="justify">MILLO (în parte): Curioși provinciali!… Acute strîng de gît, acu te pupă… (Cătră Tachi.) Ian spune-mi, Tachi, nu cumva au nebunit gazdele?</p>
               <p rend="justify">(În timpul următorului aparte, toți ceialalți stau grupați lingă canape și citesc scrisoarea.)</p>
               <p rend="justify">TACHI: Așa se vede… dar ce le-ai făcut?</p>
               <p rend="justify">MILLO: Am crezut că voiesc să se angageze la teatru și i-am esaminat.</p>
               <p rend="justify">TACHI (cu mustrare): Cum?… și pe Lina?… A!</p>
               <p rend="justify">MILLO: Ha! ha!… asta-i copila de care mi-ai vorbit așa de mult la București?</p>
               <p rend="justify">TACHI: Asta!… O iubesc… Însă părinții mă poartă cu vorbe!</p>
               <p rend="justify">MILLO: Las’ pe mine…</p>
               <p rend="justify">NAIE (apropiindu-se de Millo): Domnule Millo!… mă iertați dacă am fost cam iute mai adinioarea…</p>
               <p rend="justify">MILLO: Vă iert, domnul meu, din toată inima.</p>
               <p rend="justify">NAIE: Mi-ați adus o veste atît de neașteptată, că, zău, nu știu cum să vă mulțămesc!</p>
               <p rend="justify">MILLO: Dacă doriți a-mi face o mare mulțămire, dați-mi voie să fiu nunul domnișoarei Lina.</p>
               <p rend="justify">NAIE: Nun?</p>
               <p rend="justify">MILLO: Cununînd-o cu amicul meu Tachi… care m-a scăpat din… ghearele dumnevoastre.</p>
               <p rend="justify">NAIE (după ce consultă pe Luxița): Fie!.. (Strigă:) Ioane! adă poneiul.</p>
               <p rend="justify">(Ion iese ți aduce o tabla cu ponei.)</p>
               <p rend="justify">TACHI: A!… Domnule Naie!… Doamnă Luxiță!… (Sărută mîna Luxiței și apoi se trage deoparte cu Lina.)</p>
               <p rend="justify">MILLO (în-parte): Am făcut doi fericiți… din treacăt!</p>
               <p rend="justify">NAIE (cătră Serviescu și Ciupici): Cît pentru d-voastră, (cu un aer de protecție) cînd îți avea vro nevoie… voi fi gata…</p>
               <p rend="justify">CIUPICI (închinîndu-se): Umilissimtis!</p>
               <p rend="justify">SERVIESCU (asemenea): Vă sărut nu numai mînile, dar pot zice chiar…</p>
               <p rend="justify">LUXIȚA: Iaca poneiul, domnilor!… beți în sănătatea directorului…</p>
               <p rend="justify">MILLO: Departamentului!…</p>
               <p rend="justify">LUXIȚA (zîmbind): și al Teatrului Național!</p>
               <p rend="justify">MILLO</p>
               <p rend="justify">(luînd un pahar de pe tabla)</p>
               <p rend="justify">(Arie din „Agachi Flutur”)</p>
               <p rend="justify">Cind poneiul curge în pahare,</p>
               <p rend="justify">Cind ochii veseli strălucesc,</p>
               <p rend="justify">Inima-mi saltă și tresare</p>
               <p rend="justify">De un fior dumnezeiesc.</p>
               <p rend="justify">Ieu un păhărel</p>
               <p rend="justify">Plin, plin,</p>
               <p rend="justify">De ponei rumenei</p>
               <p rend="justify">Plin, plin,</p>
               <p rend="justify">Și publicului îl închin.</p>
               <p rend="justify">Ah! ah! ah!</p>
               <p rend="justify">Tra, la, la! Sufletul meu rîde,</p>
               <p rend="justify">Tra la, la! Raiul se deschide.</p>
               <p rend="justify">Tra, la, la, tra, la, la!</p>
               <p rend="justify">Cînd văd mulțămit</p>
               <p rend="justify">Publicul meu iubit!</p>
               <p rend="justify">TOȚI</p>
               <p rend="justify">Tra, la, la! Sufletul meu rîde… etc. etc.</p>
               <p rend="justify">Ura! Vivat prefectul! (închin paharele cu Naie.)</p>
               <p rend="justify">(Cortina cade.)</p>
               <p rend="justify"> </p>
            </div>
            <div type="div2" rend="P6">
               <head>Paraclisierul sau Florin și Florica </head>
               <subtitle>Operetă într-un act</subtitle>
               <p>Scena se petrece în Tîrgul-Frumos, în anul 1865.</p>
               <p>Teatrul reprezintă o curte cu zaplaz (uluci); în fund o portiță se deschide în zaplaz. În dreapta, o șură cu bageacă spre scenă; o scară răzemată de streșina șurii. În stînga, o căsuță veche cu cerdac. În mijlocul scenei, spre fund, un copac mare. La ridicarea cortinei, se aude în podul șurii un fluier cîntînd doina.</p>
               <p>PERSOANE[modifică] FLORIN, tînăr țăran FLORICA, tînără orfană COLIVESCU, paraclisier SCENA I[modifică] FLORIN și FLORICA FLORICA (iese din căsuță aducind un paner cu de-ale mîncării): Florine! măi Florine! (Chiuie:) Florine, hăi!… FLORIN (scoate capul pe bageacă): Ce este, fa Florică? Te-o mușcat lupu, de țipi așa? FLORICA: Ce faci tu acolo de azi-dimineață, ca un lăstun? FLORIN: Așăd fînu în podu șurii. FLORICA: Da cu ce-l așăzi, măi bădică?… cu gura?… că țăpoiul îi gios. FLORIN: Cu gura? Iaca, mă! m-o pîcîlit drăcoaica! (Rîde prostește.) Ha, ha, ha, m-ai pîcîlit, fa, mînca-ți-aș ochii! FLORICA: Vezi mîncău, tot ar vre să-mbuce cîte ceva. FLORIN: D-apoi cum? doar eu nu-s fată mare, ca tine, să mă hrănesc cu răbdări prăjite. FLORICA: Ei! dacă nu ești fată mare, cobori iute, că ți-am adus papă. Ian cată colea, cîșșșș… FLORIN (supărat): Dec! mă cășăiești acu, ca pe lăstuni?… Așteaptă să-ți arăt eu cîș… (Se coboară pe scară.) FLORICA (în parte): Se face că s-o mîniet, doar i-oi mai aduce ceva de sus, ca să-l împac. FLORIN (viind pe scenă): N-auzi, fa! știi tu că te prea întreci cu gluma? FLORICA: Ce face, bădică? (Arătînd panerul.) Ia… malai și lapte dulce… FLORIN (îmblînzindu-se): Ba mă pîcîlești, ba mă cășăiești, ba mă… parc-aș fi agiuns în doaga palamariului de la sfîntul Onofrei. FLORICA: Și vro două costițe de… FLORIN: Costițe? de care? FLORICA: De cela… știi tu, care-i bălan la păr și grăiește ca tine. FLORIN: Unde-s? (Caută în paner.) I! Doamne! Fa, Florico, știi una? FLORICA: Ba nici două. FLORIN: Nici că se află pe fața pămîntului altă lighioaie de fată mai bună ca tine! Dar puțintică chileală adus-ai? FLORICA (scoțînd o garafă din paner): Așa-mi pare. FLORIN: I! Doamne! Florică, știi două? FLORICA: Ba nici trii. FLORIN: Cînd aș fi Pori-împărat, pe crucea me că te-aș lua giupîneasă-n casă. Dar ceva mere dat-ai după persic? FLORICA (scoțînd mere din sin): Numai vro șăse. FLORIN (întinzînd mîna): Las’ să le culeg eu. FLORICA (lovindu-l peste mînă): Nu pune laba. FLORIN: I! Doamne! Florică, știi trii? FLORICA: Ba nici patru. FLORIN: Mult îmi mai ești drăguță, fa hăi!… și, zău, mare dor mi-i să mă-nsor cu tine. FLORICA: D-apoi mie, Florine. FLORIN: Dacă-i așa povestea, știi patru? FLORICA: Ba nici cinci. FLORIN: Hai să ne… punem la masă și să facem prînz de logodnă. FLORICA: Bucuros. Vin’ cole, la umbra istui păr. (Se așează amîndoi sub copac și întind masa pe iarbă.) FLORIN: Pe iarbă verde, ca la zi-ntîi mai… FLORICA: Numai privighitori ne lipsesc… FLORIN: Ba nu, că ești tu aici, Florică. FLORICA: Eu îs privighitoare? da tu? FLORIN (cu mîndrie): Eu? privighitor! (Rîd.) FLORICA: Iaca masa, poftim la dînsa, cucoane… FLORIN: I! ce de mai bielșug, mămulica me! Ian privește: mălai din rai, lapte dulce, ochii ți se duce… (Strigînd ca laptarii:) Lapte, lapteee! FLORICA (dîndu-i un pumn): Taci, mă, și mănîncă azi. FLORIN: D-apoi coaste fripte! inima le-nghite! (Bocind:) Vai! săracu bălăel! mult era el frumușel! Cum l-o pîrlit pe spinare, și mi l-o pus în frigare, de strigă în gura mare: coviț, coviț, rău mă doare! FLORICA: Lasă bocitul, mă, că-mi vine-a plînge. Parcă îngropi pe frate-tău. FLORIN (atins): Ce face? FLORICA (tornîndu-i vin): Zic să bei un pahar de vin, ca să nu te îneci. FLORIN: Mulțămim, puiculiță, și poftă bună. (Bea.) (Hora „Arde-mi, frige-mi”) (Împreună.) Poftă bună, poftă bună! Să petrecem împreună Și să bem și să mîncăm Ș-apoi să ne cununăm. FLORIN Fa, Florică, draga mea, Parcă ești o viorea! FLORICA Măi, Florine, dragul meu, Parcă ești un paraleu! (Împreună.) Poftă bună, poftă bună! Etc. etc. etc. FLORIN (închinînd): Ei! să trăiești, Florico, după cum dorești! și la anu cu bine să deie Dumnezeu. FLORICA: Mulțămim, bădică. FLORIN: Să te văd cu bujori în față și cu copil în brațe. (Bea) FLORICA: Înghite-Agachi, vîrtos. FLORIN: Na și ție! Bea de te răcorește! FLORICA (bînd): Noroc bun, Florine! să te văd cu flori la ureche. FLORIN: Pușche pe limbă-ți… Așa că-i bun, fa? Lunecă pe gît ca un șărpe. Să-l tot bei și să mai cei. FLORICA: A fi, că doar îi de cel de Cotnâr cu cercuri de fer. FLORIN: De Cotnar?… I! că nu mă pot face și eu o bute, să mă cercuiești tu cu brațele tale! FLORICA (sculîndu-se): Bute, tu?… Da nu vezi că-ți lipsește o doagă. FLORIN: Că de-acu poți zice tu cîte ți-o plăcea. Am ospătat de-agiuns, slavă Domnului!… Cine mi-o dat azi să-mi deie și mîni. FLORICA (strîngînd masa): Ei! acu ce mai facem? că sîntem chiar de capu nostru, de cînd o murit biata cucoana Tudosia, stăpîna noastră, Dumnezău s-o ierte! FLORIN: Așa sărmana!… De-o săptămînă de cînd am îngropat-o, am rămas noi doi stăpîni în casa ei, și, zău, de cînd nu mai am pe nime în capu meu, ca să mă silească la treabă, m-o apucat o sfîntă de lene, de mi se rup fălcile. Ca… a…asc toată. ziulica și do…o…orm toată nopticica. (Cască.) FLORICA (cu jale): Sărmana cucoană! mare bună o fost cu noi cît o trăit! . FLORIN (întinzîndu-se): Dumnezeu s-o odihnea…a… scă! FLORICA: Ea ne-o crescut de mici și ne-o îngrijit ca pe copiii ei. Acu am rămas cuc și nu știm ce să facem cu averea ei. FLORIN: Da n-o lăsat-o nimărui cu limbă de moarte? FLORICA: Nu. Tot ce știu îi că, după moartea ei, o vinit de la giudecătorie de-o ridicat din casă cîte hîrtii s-o găsit. Poate să fie ceva scris în ele de stăpîna noastră. FLORIN: A fi, n-a fi, nu ne privește pe noi. Treaba noastră îi să ne-ngrijim de toate și să le păstrăm în bună stare, păn’ ce-a vini vro rudă de-a răposatei ca să ieie averea. Helbet! s-a găsi el cineva pe lume care s-o clironomisască. FLORICA: Bani să fie, mușterii nu lipsesc. FLORIN: Vorba ceea: la stupu de miere, roi de muște. FLORICA: Ei! da păn-atunci ce facem noi, Florine? FLORIN: Pănă cînd? Păn’ la ziua cununiei noastre? (Se apropie de Florica.) Ia… ne dismierdăm, fa, ne sărutăm ca să ne deprindem cu măritișu. FLORICA (depărtîndu-se): Degrabă ți-a fi? FLORIN: D-apoi cum? N-o hotărît răposata ca să-mi fii nevastă? FLORICA: Așa este, nu zic ba, dar… FLORIN: Ce dar, ce dar?… tocmala sfîrșită, nu se mai încape vorbă. Vin-încoaci, nevastă, de mă pupă. FLORICA (rîzînd): Iaca, mă! poroncește parc-ar fi Ciubăr-Vodă. FLORIN: Nu vrei? Nu te supui de bună voie? Vrei poate cu de-a sila? FLORICA: Cearcă, dacă poți. FLORIN: Dacă pot? Ian așteaptă, leliță. (Se răpede ca să prindă pe Florica.) FLORICA: Șăzi binișor, măi. (Fuge primpregiurul copacului.) FLORIN: Ba nu, te-oi învăța eu… FLORICA: Atunci s-agiungi tu cînd mă-i prinde. FLORIN: Degeaba fugi, că n-ai să scapi. FLORICA (apucînd țepoiul): Să nu vii, că te ieu în țăpoi. FLORIN (oprindu-se): Lasă țăpoiu, fa. FLORICA: Ba nici gîndesc. FLORIN: Nu? nu? Ce? socoți poate că mă tem? (Se răpede.) Ghidi, șopîrlă ce ești… FLORICA (împungând cu țepoiul pe Florin): Ha, ho, ha, ho, bălan, ho… FLORIN: Încet, fa, că mă gîdili. (Se lipește rîzînd de copac.) FLORICA (înfige coarnele țepoiului în copac și prinde pe Florin între ele): Na că te-am prins eu, în loc să mă prinzi tu. Te mai lauzi acu? Mai poroncești, măi badeo? FLORIN: Nu mai zic nimica… dă-mi bună pace. FLORICA: Ba nu, am să te țin aici păn’ disară. FLORIN (mînios): Aici? în coarnele țăpoiului? FLORICA: Așa, ie-mă și tu în coarne, dacă poți. (Se aude pe după zaplaz glasul lui Colivescu cîntînd: „Pa, vu, ga, de, ni, ghe, pa”.) FLORIN: Auzi? Vine pălămariulde la Sfîntu Onofrei… Dă-mi drumu, Floricuță dragă, că mă giur să fac ce-i vra. FLORICA: Să n-ai parte de bunică-ta? FLORIN: Să n-am! (În parte.) Tot îi moartă. FLORICA: Ei bine. Te prinzi să-mi torci un fuior păn’ disară? FLORIN: Un fuior? eu? Ferească sfîntu! FLORICA: Nu vrei? Dacă-i așa, șăzi aici să te vadă pălămariu. FLORIN: Ei, mă prind. FLORICA (dîndu-i drumul): Acu mai vii de-acasă. Na, du paneriul ista sus și să mi te-htorci cu fuioru la brîu. Auzi? FLORIN (rușinos): Aud… (Ia panerul.) Ei! las’, leliță, că mi-i fi tu nevastă într-o zi… FLORICA: Hai degrabă la furcă. Maria și Theodor Theodorini (reprodus după I. Massoff, op. cit.) Fanny Tarclini (reprodus după I. Massoff, op. cit.). FLORIN: Iaca mă duc, mă duc… Încet, că nu dau tătarii. FLORICA (mînîndu-l cu țepoiul): Hăis, tălășman… ța, bourean. FLORIN (suindu-se în cerdac): Te-oi tălășmăni eu cînd mi-i cădea la mînă. (Întră în casă.) FLORICA: Ha, ha, ha, ha; o pățit rușinea flăcău! Ha, ha, ha, are să toarcă ca babele. Ha, ha. ha. SCENA II[modifică] FLORICA, COLIVESCU (intrînd pe portița din fund) COLIVESCU (gîngav): Iaca! ce-mi văzură ochii! Florica cu țăpo… poiu-n mînă? Ce-ai pă-pățit, Florico? FLORICA (îngînîndu-l): N-am pă-pățit nimica, Colivescule. (Razimă țepoiul de copac.) COLIVESCU: Am crezut că faci războ-boi cu, cu, cu, cu… FLORICA: Cu cine? cu cucu? N-ai gîcit. COLIVESCU: Ei! iar ai început a-ți ba-bate gioc de mine. FLORICA: Eu?… să-mi ba-bat gioc?… Nu se află. COLIVESCU: Da, da… Mă îngîni pentru că mi se leagă limba cînd te văd… Dragostea mă gîngăvește, și tu n-ai nici un pi-pic de milă de-un pă-păcătos care se usucă pentru tine. FLORICA: Ești păcătos? Dumnezău să-ți ierte păcatele și să nu mai fie vorbă. COLIVESCU: Da de ce să nu mai fi-fie vorbă? că doar nu-s gîngav totdeauna… Numai cînd sînt cu tine mă apucă. FLORICA: Ce te-apucă? gîngăvia, ori cepeleagu? COLIVESCU (supărat): Na și alta acu!… cică-s cepeleag… ș-apoi?… Nu-s și eu ficior de oa-oa… FLORICA (rîzînd): De oa-oa? COLIVESCU: De oameni. Nu-s și eu bun de însurat? FLORICA: Însoară-te, cine te oprește? COLIVESCU (oftînd): Ah! Florico, cînd ai vra tu să fii pa-pa-pa-la-ma-ma… FLORICA: Pa-pa-la-ma-ma? Ce mîncare-i aceea? COLIVESCU: Palamareasă. FLORICA: Da ce? Ai agiuns acu palamar? Parcă erai numai clopotar. COLIVESCU (cu mîndrie): M-am suit în gard. FLORICA: în gard, ca curcanu? COLIVESCU: Ba, ba în grad… Acu învăț psaltichia, ca să mă fac psalt la biserică la Sfîntu Onofrei. FLORICA: Psalt! și la mai mare! COLIVESCU: Amin! FLORICA: Da bine, ai glas? COLIVESCU: Am!… Psaltul Chiriac mi-o spus că am un ohtoic de cele zdravene. Vrei să-l asculți? FLORICA: Vreu. Dă, începe</p>
               <p> și cruce-agiută. (Arie nouă) COLIVESCU Pa, vu, ga, de, ni, ghe, pa! Mult îmi place a cînta Și clopotele-a suna: Tanda, tanda, tanda, la. Dacă moare-un boier mare, Pun clopotele-n mișcare Și fac mare dandana: Danda, danda, danda, na. Iar cînd mor oameni mai mici, Trag clopotul de calici, Care sună ca telinca: Linca, linca, linca, linca. Pa, vu, ga, de, ni, ghe, pa! Dac-ai vra, Florico, fa, Toată ziua ți-aș cînta: Tanda, linca, danda, na! FLORICA (în parte): Parcă-i clopotu cel țigănesc. COLIVESCU: Ei! ce zici, Florico, îți place? FLORICA: Frumos! să giuri că se bat calicii îngură-ți. COLIVESCU (mulțămit): Așa-i? Apoi ce mai stai la gîn duri, Florică! Spune că te primești să fii pa-palamareasă; încalțe să te înalți odată cu mine. FLORICA: Unde?… În clopotniță? COLIVESCU: Ian, lasă glu-gluma. Vrei, ori ba? FLORICA: Apoi dă, cum n-aș vra, păcatele mele?… Auzi, s-agiung deodată cucoană, pălămăreasă…. să amiros tot a tămîie și să mă hrănesc tot cu colivă… Mai frumoasă viață unde se dă? COLIVESCU: Nu-i așa? FLORICA: Mai așa!… decît un singur lucru ne stingherește pe-amîndoi. COLIVESCU: Care? FLORICA: Că nu te iubesc pe d-ta și că iubesc pe Florin. COLIVESCU: Florin?… un mojîc? FLORICA: Mojîc, da voinic. COLIVESCU: Elei! Florico, prost gust ai mai avut! FLORICA: Prost, neprost, aista-i, dacă-ți place, cucoane pălămariule. COLIVESCU: Da ascultă, copilă hăi! Florin nu-i de tine; nu-ți întuneca zilele cu dînsu. (Se aude între culise clesonurile vînătorilor sunînd un marș militar compus pe aria: „Pasere cu galben cioc.)” FLORICA: Ce s-aude? COLIVESCU: Trec soldații care merg la lagăr. FLORICA: Soldații?… I! tare mi-s dragi soldații!… Mă duc să-i privesc. (Aleargă spre fund.) COLIVESCU: Florico, stăi, nu te duce făr’ să-mi dai un răspuns ca oamenii. FLORICA (pe pragul portiței): Întră la oaste dacă vrei să-mi placi. (Iese.). COLIVESCU (singur): Să mă scriu la oaste? eu? Să-mi las eu clopotele și pălămăria?… ferească sfîntu Onofrei!… Mai bine… ian să cerc a presăra chiper între Florin și Florica… vorba ceea: chiper între voi, să rîdem și noi… Mi-o spus azi-dimineață ficioru protopopului, care-i scriitor la giudecătorie, că s-o cercetat hîrtiile lăsate de răposata, cucoana Tudosia, și că ea ar fi lăsat starea ei unuia din copiii crescuți de dînsa. Care să fie oare? Florin ori Florica? (Stă pe gînduri.) SCENA III[modifică] COLIVESCU, FLORIN (iese în cerdac, purtînd o furcă la brîu și toarce cîntînd) FLORIN (cîntă fără acompanement de muzică) Frunză verde de pelin, Vai de tine, măi Florin ; Fost-ai fost băiet de treabă, Ș-ai ajuns a fi chiar babă! COLIVESCU (în parte): Ce-mi văzură ochii!… Florin cu furca la brîu?… Ei! apoi, netotul ista de însurat îi? FLORIN (smuncind fuiorul): Ardă-l focu fuior, că încîlcit îi! COLIVESCU: Măi Floriție… da… cine te-o fărmăcat să torci ca baba Rada? FLORIN (ascunzînd furca după spate, zice în parte): M-o zărit pălămariu dracului. COLIVESCU: Pun rămășag că iar Florica și-o bătut gioc de tine, sărmane! FLORIN (coborîndu-se în scenă): De unde știi? Ea ți-o spus-o? COLIVESCU: Ea. Zicea așa mai dinioare că nu ești bun decît să paști bobocii și să încîlcești fuioare. FLORIN (mîniindu-se): Așa o zis? așa?… Dacă-i așa povestea… (Scarmănă fuiorul.) Na fuior… na furcă, na tors! (Aruncă furca jos ș-o calcă în picioare.) COLIVESCU: Nu face poznă, măi, că te-a bate Florica. FLORIN: Pe mine? că doar am și eu o păreche de pumni ca să mă apăr. COLIVESCU: Ei! bravo! Acu văd și eu că ești bărbat, om verde, colea, care rupe mîța-n două. FLORIN: Da cum m-ai socotit? COLIVESCU: Apoi dă, ce să-ți spun?… Cînd-te-am văzut torcînd, am chitit, în gîndu meu, că-i păcat de un voinic ca tine să fie de rîsu fetelor, mai cu samă ca tu, Florine, nu ești făcut să-ți mănînci viață c-o țăranca ca Florica. FLORIN (intrigat): Cum asta, Colivescule? COLIVESCU: Cum?… Da n-ai aflat că răposata, cucoana Todosia, ți-o lăsat ție toată averea ei? FLORIN: Elei! COLIVESCU: Tu, de azi înainte, ești bogat și poți să-ți înalți neamu ca ciocîrlia. FLORIN: Elei!… care vra să zică, mă pot îmbrăca și eu ca ciocoii cu surtucă și cu giretcă? COLIVESCU: Se-nțălege. FLORIN: Și cît pentru nevastă, pot să-mi aleg una chiar dintre negustori, chiar o fată de făclier? COLIVESCU: Ba ș-o fată de boier, dacă-i vra. FLORIN (sărind de bucurie): I! mămulica me! că bine-mi pare! îmi vine tot să sar și să cînt: (Florin cîntă, jucînd țărănește) Frunză verde baraboi, Am ajuns și eu ciocoi. Sus, Florine, sus! Sînt ciocoi, ciocoi cu stare, Ș-am s-o ieu de-acum pe mare. Sus, Florine, sus! Să mă-nalț pe catalici, Să fiu mîndru cu cei mici. Sus, Florine, sus! Sai, voinice; sus, stas, sus, Și te-ntoarce ca un fus. (Colivescu și Florin joc împreună) Sai, voinice, sus, sus, sus, Și te-ntoarce ca un fus. Sus, Florine, sus! FLORIN: Alerg degrab’ în tîrg, să-mi cumpăr haine nemțăști… Unde-aș găsi haine nemțăști, Colivescule? COLIVESCU: în colț, la giupîn Herșcu. FLORIN: M-am dus. (Iese alergind și chiuind:) Sus, Florine, sus! COLIVESCU (singur)Ian vezi, ce-i mîndria? cum orbește pe om!… Pănă și Florin, un argat necioplit, cît l-ai încălecat pe-o minciună, se duce pîrle de nu-l mai poți ține!… Meargă, păn’ la măru roș, că eu nu l-oi chema înapoi… Ha, ha, ha, ha, are haz că de-ăcu n-a sa. mai cate la Florica, și Florica de ciudă a să se deie în dragoste cu mine. Bravo, Colivescule! Se vede, cînd te-ai născut tu, c-o strănutat dracu! SCENA IV[modifică] COLIVESCU, FLORICA (viind pe portiță) FLORICA: Doamne! Mare mîndri-s la privit soldații noștri!… Știi? ți se duc ochii cînd îi vezi trecînd cu muzica și cu steagu întins… D-apoi vivandiera! … mi-o rămas inima la uniforma ei… I! cînd aș fi de capu meu, pre legea me, m-aș face vivandieră. COLIVESCU: Florico! FLORICA: A! tot aici ești? COLIVESCU (oftînd): Tot, tot, păcatele mele, că nu mă lasă inima să mă depărtez de căsuța ta. FLORICA: Iar ai început ohtoicul cel de dragoste? Nu ți-i greu să-ți perzi vremea de flori de cuc!… mai bine te-ai duce să căști gura pe uliță, privind la soldați; și dacă ai fi om în toată mintea, în loc să umbli după cai verzi, te-ai face oștean de-a țării, ca să tragi cu pușca, iar nu să tragi clopote. COLIVESCU: Eu? FLORICA: D-apoi cum? eu? Ești coșcoge român, cît un butoi… ți-ar șidea de-o mie de ori mai bine cu mindir în spinare, decît cu antereu ist’ de lăutar. COLIVESCU: Oare?… dar… ian spune-mi, Florico, dacă ți-aș urma sfatu, mi-ai îndeplini și tu dom? FLORICA: Om videa atunci ce-a mai fi. (Zărind furca jos.) Iaca! ce furcă-i asta? Cine-o împrăștiet fuioru pin ogradă? COLIVESCU: Florin. FLORICA: El? și de ce? COLIVESCU: S-o schimbat flăcău! Nu mai e cum îl știi. FLORICA: Ce vrei să zici? COLIVESCU: Las’ că-i videa acuș. FLORICA: Ce-oi videa?… COLIVESCU: Îi videa, atîta-ți spun, îi videa. (Iese prin fund.) SCENA V[modifică] FLORICA: Vorbește în bobote pălămariul. Se vede că l-o amețit dragostea; aibă parte de ea, și ea de dînsu! (Stă pe gînduri.) Mare poznă și minune! De cînd am văzut vivandiera regimentului, nu-mi mai pot aduna gîndurile pe-acasă. Ce frumoase haine purta!… Am întrat în vorbă cu dînsa ș-am aflat că-i de-aici din tîrg și că vre să se lase de oaste, pentru ca să se mărite… Auzi treabă! să se facă iar mireancă, de unde era oșteancă?… Doamne! dacă eu nu m-aș lăsa odată cu capu. (Aria vivandierei) De-aș fi vivandieră Eu, până ce-aș muri, De-a țârii bandieră Cu fală m-aș umbri. Pe soare și pe ploaie Aș merge tot la rînd, Și-n dușmani, la războaie, M-aș răpezi cîntînd: Sună dobele, sună, Soldați, cu voie bună, Hai toți, într-un noroc, Să ne-aruncăm în foc. Ham, pataplam, plam, plam etc. (Ia țepoiul drept pușcă și face marș întrînd în căsuță.) SCENA VI[modifică] FLORIN (vine pe portiță, îmbrăcat ridicul cu surtuc verde, giletcă roșie, pantaloni galbini de nanchin, pălărie naltă cu mărginite strimte și guler de cămașă, care-i ascunde urechile. El poartă metanii și un ciubuc): Bonjur monsu… Iată-mă-s cu tot șartul boieresc!… M-o îmbrăcat giupînu Herșcu chiar de mondă, ca la Ieși. Se vede că mă prinde de minune, că se uită oamenii la mine ca la un comediant și m-arată pe uliți cu degitu. În sfîrșit, îs boier!… cu ciubucu meu, cu giretca me, cu surtuca me… Crișu eu! știu că am să mi-o scot în pele de-acu-nainte! (Cîntă aria de la scena III, jucînd astă-dată cu aer serios, voind să-și dea aer de boier.) Frunză verde lemn dubit; Iată că m-am boieriți Dă-i, cucoane, dă-i. Ș-am să mă așed, măi vere, Pe mîncare și pe bere. Dă-i, cucoane, dă-i. Să petrec cu lăutari Și să-nșel la fete mari. Dă-i, cucoane, dă-i. Să mă bag pintre lingăi Și să frig la nătărăi. Dă-i, cucoane, dă-i. SCENA VII[modifică] FLORIN, FLORICA (iese din cerdac) FLORICA: Ce văd? Florin? Ha, ha, ha, ha, ha! FLORIN: Cine chicotește cînd gioacă boieriu? FLORICA: Da ce-ai pățit, Florine, de te-ai schimosît așa? Ha, ha, ha! parcă ești Flaimuc ciubotariu. FLORIN (supărat): Ian ascultă, fa, ie-ți sama cum grăiești și cu cine grăiești… Auzi tu? FLORICA (viind în scenă): Iaca, mă! Nu cumva s-o boierit țopîrca? FLORIN: Țopîrcă ești tu, obraznico. Eu de azi înainte sînt boier, așa să știi. Cucoana Todosia mi-o lăsat mie averea ei. FLORICA: Cucoana te-o lăsat pe tine clironom? I! tare-mi pare bine, Florinaș dragă. (Se apropie veselă de Florin.) FLORIN (respingînd-o): Ce Florinaș dragă? Ce Florinaș? Da mai cucoane nu poți să-mi zici? FLORICA (rîzînd): Bată-te cucu, că poznaș mai ești! FLORIN: Și te poftesc, giupîneaso, să nu te hlizești așa dinaintea me, că doar nu sîntem de-o samă amîndoi. FLORICA: Ha, ha, ha… bine se mai priface a boier! (Îi dă un pumn.) FLORIN (mînios): Ian ascultă, fa, acuș o împlinești cu mine. FLORICA: Dec!… ce te-o apucat? FLORIN: Nu se cade să glumești cu mine, că ți-am mai spus-o o dată… nu sîntem de-o samă. FLORICA: Măi, cu tot dinadinsul grăiești? FLORIN: D-apoi cum?… Eu sînt cu stare, sînt boier, sînt stăpîn aici în casă, și tu ești o biată țărancă… Vezi că sîntem departe unu de altu, ca ceriu de pămînt. FLORICA (cu lacrimi</p>
               <p> in ochi): Așa?… pentru că ți-o dat Dumnezău cîteva parale, ai și uitat c-am fost crescuți împreună, că sîntem amîndoi niște bieți orfani culeși de stăpîna noastră? FLORIN: Eu nu știu ce-am fost, știu ce sînt. FLORICA: Ce ești? Vrei să-ți spun eu ce ești, Florine? Ești un nerecunoscători, un om fără nici un pic de suflet, dac-o putut banii să te schimbe astfeli într-o clipală. (Plînge.) Auzi? Nu mai sîntem de-o samă! eu, care i-am fost ca o soră și l-am iubit ca ochii din cap!… FLORIN (în parte): Mi-i milă de dînsa, dar n-am ce-i face; eu boier, ea țărancă… nu ne potrivim. FLORICA (plingind): Cine s-ar fi așteptat la una ca asta? Sărmana biata cucoană! unde-i să vadă ce blăstem și-o făcut cu banii, lăsînd în urmă-i sămînță de vrajbă… FLORIN (cu blîndețe): Ei taci, Florico, nu mai plînge, că nu te-oi lepăda eu pe drumuri… Dacă-i fi cuminte, te-oi lua fată-n casă la mine. FLORICA (zîmbind): Zău! FLORIN (cu un aer protector): Și dacă te-i purta cum se cade, te-oi mărita cu palamariu de la Sfîntu Onofrei. FLORICA: Ce face? să mă dai lui Colivescu? Da ai uitat că sîntem logodiți împreună și c-am făcut azi-dimineață prînzul logodnei? FLORIN: Așa este! d-apoi gîndește tu singură, Florico… eu acum nu mă iartă pojîjia să mă-nsor decît c-o fată de boier… și tu… FLORICA: Să iei pe alta? Ba să nu te-mpingă păcatu, că-ți scot ochii, auzi tu?… Îți scot ochii cei de boier perpelit. FLORIN (atins): Perpelit? eu?… Florico, pune-ți gard la gură, că, pe crucea me… FLORICA: Ce?… Ce mi-i face?… FLORIN: Ian te-oi lua frumos de spate și te-oi da afară. FLORICA: Tu, pe mine?… Că doar n-o agiuns o fată ca mine de rîsu curcanilor. FLORIN (furios): Curcan? eu?… Ieși de-aici, pe loc, nerușinato… obraznico… FLORICA: Vai! mînca-te-ar moliile, Flaimucule… Na… (Trage o palmă lui Florin.) FLORIN: Valeu! FLORICA: Na, țărancă… na, obraznică… A! mangositule, te-ai fudulit? Na, na, na… boieriule. (Îi dă pumni.) FLORIN: Șăzi binișor, fa… Valeu!… Nu te-atinge de boierie, fa! (Fuge pe după copac și scapă ciubucul din mînă.) FLORICA (rîdicînd ciubucul): Las’ să-ți măsor eu boieria pe spinare cu ciubucu ista… FLORIN: Ie sama, fa, să nu strici lichimbariu. (Arie din „Baba Hîrca”) (Împreună.) FLORICA Lega-s-ar dracii de tine, Nătăfleț făr’ de rușine. Am să sfărm cu ist ciubuc Capul tău cel prost de cuc. FLORIN Fa, Florico, da șezi bine, Șezi, nu te lega de mine; Că muierii [-i] este dat Să se teamă de barbat. SCENA VIII[modifică] FLORIN, FLORICA, COLIVESCU (îmbrăcat cu uniformă de muzicant recrut, aduce cu dînsul un trombon de cele mari) COLIVESCU (alergând): Florico, . Florico, veste bună! FLORICA: Ce veste? COLIVESCU: Bucură-te… M-am scris la paste, după cum ai dorit… Ian privește, m-am și îmbrăcat… așa-i că-mi șăde bine? (Se întoarce într-un picior.) FLORICA: N-ai fi de diochi… Da ulucu ist de aramă ce-i? COLIVESCU: Să vezi… d-nu căpitan o chitit c-aș fi bun de trîmbițaș și mi-o dat trîmbițoiu ista, ca să mă diprind a cînta la mojică…ian ascultă… (Suflă din trombon.) FLORICA (astupîndu-și urechile): Ho, că m-ai spăriet. COLIVESCU: Ei! acu nu mai ai ce zice, Florico… M-am lăsat de pălămărie și m-am dat la miliție de dragostea ta… mă. iei? FLORICA: Poate… (În parte.) Să-i viu de hac lui Florin: COLIVESCU: Poate? Ah! Florico… (Cîntă:) Pentru tine le fac toate, ș-apoi, tu zici numai: poate! FLORIN: Colivescule!… COLIVESCU: Taci, mă!… Florico… unde-i mai găsi așa bujor de trîmhițaș ca mine?… trupeș și cu pept de buhai? Ian ascultă… (Suflă iar din trombon) FLORIN: Destul! că ne rupi urechile. COLIVESCU: Taci, mă! Ei! Florico, spune: vrei, nu vrei? FLORICA: Apoi știu eu ce să fac?… o biată fată săracă ca mine… COLIVESCU: Tu; săracă?… Elei! da nu ți-am spus încă vestea cea bună? Nu știi cum s-o întors roata norocului? FLORICA: Nu! COLIVESCU: Ești bogată, Florico, bogată! FLORICA: Eu? FLORIN: Ea? COLIVESCU: Dan!… Iaca o hîrtie de la giudecătorie… mi-o dat-o ficioru protopopului ca să ți-o aduc. FLORICA: Ce hîrtie? COLIVESCU (deschide o coală de hârtie): O copie de pe testameatu cucoanei; Todosia, prin care te lasă pe tine clironoama averii sale. FLORICA (uimită): Pe mine? FLORIN: Pe dînsa? D-apoi eu? COLIVESCU: Tu, te spală pe buze despre avere! Pe tine te lasă argat Floricăi. FLORIN: Minciuni spui, hoțule, ca să înșăli pe Florica. COLIVESCU: Nu crezi? Hai la giudecătorie să afli adevăru! FLORIN: Hai! Auzi? argat? (Iese prin fund.) COLIVESCU: Florico, mă duc și vin îndată ca să batem mîna împreună… crede-mă, fa, nu scăpa chilipiriu de la mînă; așa pept! (Suflă tare în trombon și apoi iese.) SCENA IX[modifică] FLORICA: Eu bogată?… nu-mi vine-a crede o fericire așa de mare… bogată!… Care vra să zică, giupînu Florin nu se mai poate fuduli cu mine, și dacă s-o schimbat el în haine boierești, și eu pot să-mi pun rochie de cucoană… A! bădică Florine, ai zis că mă-i lua fată-n casă și că ți-i face milă și pomană să mă măriți cu altu?… Ei, lasă, moțpane, că ți-oi arăta eu fudulie… Mă duc să mă împodobesc cu straie de-a cucoanei Todosia… cînd m-a videa Florin, să-și scoată căciula dinaintea me… Haide, cucoană Florică, la tauletă… Ha, ha, ha, cucoană Florică… tare-mi pare deșanț!… cucoană Florică… Ha, ha, ha, ha… (întră în căsuță.) SCENA X[modifică] FLORIN (se întoarce abătut cu pălăria pe ochi): Am pățit-o… Cenușerii de la giudecătorie o rîs de mine cu hohot și m-o tiuit ca pe-un dulău cu tingirea-n coadă, cînd le-am cerut averea răposatei! Nu mai am nimică pe fața pămîntului!… Hoțu cel de pălămari m-o luat în trii parale, cînd m-o făcut să cred cai verzi pe păreți… I! de l-aș prinde la largu meu, ce colivă de sufletu bunicăi i-aș trage la ceafă… El îi pricina că m-am stricat cu Florica.. Ce-oi să mă fac de-acu, săracu de mine?… Florica-i mînioasă pe mine… ea-i cucoană în locul meu și are sa mă deie afară, s-agiung pe uliți, fără căpătâi. (Dîndu-și .pumni peste -pălărie.). Na, tontule! na, prostule! fudulie-ți trebuia ție? boierie-ți lipsa?..-, la grajdi, nătărăule… acolo ți-i locu… În podu șurii cu țăpoiu-n mînă, dar nu țu ciubuc! (Arie veche „Pom, pom eram eu, pom”) Pom, pom, pom eram eu, pom! Pom eram cu frunză lată, Pom, pom, pom Ș-am rămas neom. Prost, prost, prost am fost eu, prost! Căci prostia din născare Niciodată leac nu are. Prost, prost, prost, Un biet cap de prost. SCENA XI[modifică] FLORIN (după copac), FLORICA (îmbrăcată ridicul cu o rochie foarte umflată ți cu o capelă măre împănată, iese in cerdac, dîndu-ți vînt cu evantail) FLORICA (veselă): Tra, la la, tra, la, la, la. FLORIN: Aud glasul Floricăi. FLORICA (ieșind în cerdac): Tra, la, la, tra, la, la, la. FLORIN (în parte): I! ce bine-i șăde cu capelă! FLORICA (cu mîndrie, strigă): Loc, loc, faceți loc, mâi, că trece cucoana Florica, cucoana Florica… Ha, ha, ha… (Se coboară în scenă, se împedecă în poalele rochiei.) Na! că era să dau alivanta peste cap… Marlacofu îmi gioacă feste… mă tot bate peste glezne… Fie! că-i frumos— Ian privește. parcă-s umflată cu țevia; am talie de modă, cît o bute, ș-o oboroacă de capelă cu streșină… (Se primbla îngîmfată.) Vai de mine! Cine mă gîdilă la picioare?… Marlacofu? (Sare bătînd cu palma peste rochie.) Da șăzi binișor, blăstămatule! FLORIN (în parte): Are și malac? of! (Oftează.) FLORICA (își drege toaleta): Ia așa, să mă fac pupuică, cu fesfesele boierești, ca să nebunească flăcăii după mine. (Se primblă, imitînd mersul damelor.) (Arie din „Scara mîței”: „Ca să fii cucoană mare” ) Voi să fiu și eu cucoană Cu deschisuri sfranțuzești, Să fac proașcă, s-arunc zvoană. În feciorii boierești. Să port fîșnele Cu tinechele; Să port capele Cît un șopron; Să am corseturi Fără șireturi Și marafeturi Tot de bon ton. Dragă Florică! Ești frumușică, Ești marmuzică Plină de nuri; De-acum te ține S-amețești bine Pe cioclovine Și pe bonjuri. (Împreună.) Ha, ha, ha, ha. Ha, ha, ha, ha. FLORIN (cu mirare) Na, na, na, na, Na, na, na, na! FLORIN (scăpînd ciubucul jos): Tronc! FLORICA (zărind pe Florin, în parte): Aice-i hîtru. (Tare.) Ce este? Cine-i acolo? FLORIN (cu sfială): Eu! FLORICA: Care eu? FLORIN: Florin. FLORICA (mîndră): Ce vrei? FLORIN: Aș vre, dacă n-ar fi cu supărare, să rămîn argat la măria ta, Florico. FLORICA (atinsă): Florico?… Florico!… parc-aș fi de-o samă cu dînsu!… parc-am fi păscut bobocii amîndoi!… Da cucoană Florică nu poți să zici, giorlane? FLORIN: Ba pot, Florico! FLORICA: Bine. Și de-acu-nainte să-ți torci pe limbă cînd îi dischide gura ca să vorbești cu mine, auzi tu? FLORIN: Mi-oi toarce, cucoană! FLORICA: Iaca!… Da căciula de ce ți-o ții pe cap dinaintea me, năucule?… gios cușma! FLORIN (scoțîndu-și pălăria): Mă iartă, cucoană!… FLORICA: Fie, pentru astă-dată. Acu spune, ce vrei? FLORIN: Apoi, dacă s-ar putea, aș dori să rămîn aici la curte, că pe cînd trăia biata cucoana Todosia, stăpîna noastră… FLORICA: Ba stăpîna ta, nu a me. Mie mi-o fost mamă. FLORIN (buimăcindu-se): Așa vroiam să spun, stăpîna ta, nu a me… adică stăpîna me, nu a ta… FLORICA (rîzînd, în parte): S-o buimăcit… (Tare.) Vrei să întri în slujbă la mine? Fie! te primesc cu leafă de 50 de lei pe an, un suman și trii părechi de opinci. FLORIN: Suman și opinci? Apoi eu îs diprins cu straie de iste ciocoiești! FLORICA: Da de cînd te-ai diprins, măi badeo? De gioi păn’ mai apoi?… Mie-mi trebuie argat, nu ciocoi. FLORIN (oftînd): Bine, cucoană, oi purta și opinci, cinstită fața dumnitale. FLORICA: Să porți dar, că, după cum zicea răposata, opinca-i talpa țării; ea se lipește bine de pămîntu țării, iar nu ciubota nemțască, nici papucu grecesc. Hai, du-te sus de-mi adă un scaun ca să mă mai odihnesc! FLORIN: Îndată, Florico! FLORICA: Iar? FLORIN: Ba, ba nu… cucoană Florică. (întră în casă.) FLORICA: Ha, ha, ha… bietu Florin!… Nu mă pot stăpîni de rîs cînd mă uit la el… samănă cu o găină smulsă. FLORIN (aducînd un scaun): Iaca scaunu, cucoană! FLORICA (așezîndu-se pe scaun): Bine; aleargă acu de-mi adă un scăueș de pus sub picioare. FLORIN (alergînd): M-am dus. FLORICA: Am să-l obosăsc ca pe-un cal</p>
               <p> de poștă. FLORIN (vine iute): Iaca și scăueșul. (Îl așează sub picioarele Floricăi.) FLORICA: Așa! Du-te de-mi adă ș-o pernă să mi-o pun la șele, că-i pre tare scaunu. FLORIN: M-am dus! (Iese alergînd.) FLORICA: L-oi vindeca eu de boala fuduliei. FLORIN (aducînd o perină): Unde s-o așăd, cucoană? FLORICA: Cole, la spate. FLORIN (așezînd perina): Poftim. FLORICA: Încet, mă, că mă gîdili… bine… acu mergi de-mi adă dulceți. FLORIN: Alerg. (În parte.) Multe-i mai trebuie! (Iese.) FLORICA (răzimîndu-se pe perină): I! că bine-i în puf! te încălzește la șele și-ți aduce o sfîntă de lene… De asta poate unii oameni sînt așa de somnoroși… trăiesc cu pufușor. (I se rîdică malacoful.) Pei drace!… (Își drege rochia.) Poznașă modă… de nu-i lua sama, te dă de rușine. FLORIN (aduce o tabla cu dulceți și două pahare cu apă. El calcă cu sfială și se cumpănește cînd în dreapta cînd în stînga, de frică să nu verse tablaua): Iaca dulcețile, cucoană! FLORICA (în parte): Ian vezi-l cum se clatină… parcă-l bate vîntu. (Luînd dulceți.) Da nu te băga așa în sufletu meu, că doar n-ai să mă-nghiți… stăi cole… drept… și te diprinde a sluji cum se cade, că de m-oi mărita, poate să te ieu ficior în casă… FLORIN (mâhnit): Ai să te și măriți, Florică… cucoană Florică?… FLORICA (bînd apă): D-apoi cum? Să rămîn fată mare? FLORIN: Ba ferească sfîntu de-așa rușine!… FLORICA: Am să-mi ieu de bărbat un om de treabă, care să nu se sparie de bani, să nu-l farmece ochiu dracului, un suflet bun, recunoscători, fără fudulie, fără prostie… ca alții. FLORIN (scîncind, în parte): Adică ca mine… bate șăua… FLORICA (mai luînd dulceți): Da bune dulceți!… Pălămariu de la Sfîntu Onofrei îi băiet cu inimă, frumos, voinic, îi militar și moare de doru meu… (Bea.) FLORIN (scîncind): Pălămariu, frumos!… Pe Colivescu vrei să-l iei? FLORICA: Și ce-ți pasă ție? FLORIN (plîngînd cu bocit): Elei!… să nu faci una ca asta, Florico, că mă dau în fîntînă! FLORICA: Ce face? FLORIN: Fusese vorba să ne cununăm împreună; dar de vreme ce nu se mai poate, nu vreu să fii pălămăreasă, Florico… nu-ți dau voie. FLORICA (sculîndu-se): Tu?… Ian lipsești de-aici, păcătosule, și nu te mai scînci, că ești slut ca păcatu cînd te bocești. FLORIN (pune tablaua pe scaun): Ascultă, Florică! Am fost un ticălos mai dinioare… m-am purtat cu tine ca un mișăl și nu mai sînt vrednic nici să-ți sărut mîna… dar nici pot suferi ca să te faci Colivească. (Plînge.) Nu pot, da!… apoi dacă nu pot, nu poț! FLORICA (în parte): Sărmanu Florin! (Tare.) Și de ce nu poți, mă rog? FLORIN: Pentru că mi-ești dragă… na… și mă giur pe-o lege care-o am, că, de nu mă-i asculta, întru în păcat!… FLORICA: Mare-i lauda la casa omului! FLORIN: Nu glumesc, Florico… Mă giur, să mă duc pe lume, să nu mai auzi de mine cît îi trăi. FLORICA: Și ce-mi pasă mie de te-i duce?… doar nu sîntem de-o samă… Călătorie sprîncenată… FLORIN: Așa!…. Apoi să dai samă, fa, de ce s-a întîmpla. (Desperat.) Merg să mă scriu la oaste, ca să mă duc la bătălie… să mor de mîna dușmanului… În ciuda ta… FLORICA (în parte, îngrijită): Ce zice? FLORIN: Și cît pentru pălămariu, am să-l îngrop de viu în trîmbițoiu cel gros. (Se răpede spre portița din fund și se lovește de Colivescu, care întră.) SCENA XII[modifică] FLORIN, FLORICA, COLIVESCU COLIVESCU: Ho, mă! FLORIN: Tu ești?… Na! (Îi dă un pumn.) COLIVESCU: Valeu! Nu da, mă! FLORIN: Și mai na!… COLIVESCU: Măi, șăzi binișor că scot satîru și te hă… hăcuiesc! FLORIN: Satîru?… Na satin.. (Îi mai dă un pumn și apoi iese alergînd.) FLORICA: Florine!… COLIVESCU: Ian mai dă unu, fricosule, ș-apoi să vezi… o fugit mișălu. FLORICA (la portiță): Florine!… COLIVESCU: Bre!… da ce l-o apucat de cărăbănește cu pumnii în oameni? Nu cumva l-o mușcat vro cucoană chiftiriță? FLORICA: Ba l-o pișcat zulia de inimă, sărmanu! COLIVESCU (zîmbind cu mulțămire): Dacă-i zulia, îl iert. Bietu flăcău! îi zuliar de norocu meu… o și aflat c-o să ne cununăm împreună, Florico, și asta-l roade! FLORICA (în parte): L-am pre întrecut cu didiochiu și mă tem să nu-și facă samă… COLIVESCU: Vezi că el te iubea de miilt, Florică, și-i mergea gîndu la măritiș… Vorba ceea: Vre broscoiu să se lipească de floare. FLORICA (în parte, fără să-l asculte): Cum aș face să-l aduc înapoi… unde să-l găsăsc? COLIVESCU: Dar să-l lăsăm dracului pomană… Am vinit, Florico, să-.ți spun, că poimîne pleacă regimentu și că-i vreme să ne cununăm. FLORICA (în parte, tristă): Sărmanu Florin! (Aria horei) COLIVESCU Frunză verde rozmarin! FLORICA (în parte) Sărmanul Florin! COLIVESCU Sufletu-mi varsă venin, FLORICA Sărmanul Florin! COLIVESCU Fie-ți milă de-al meu chin! FLORICA Sărmanul Florin! COLIVESCU Că-s un biet băiet străin. FLORICA Sărmanul Florin! COLIVESCU Florico, floare de crin… FLORICA Sărmanul Florin! COLIVESCU Pentru tine-amar suspin! FLORICA Sărmanul Florini COLIVESCU Ah! eu ție mă închin; FLORICA Sărmanul Florin! COLIVESCU Dă-mi mîna și zi: Amin! FLORICA Sărmanul Florin! COLIVESCU: Aud? FLORICA (în parte): Nu mai pot sta locului. Mă duc în tîrg după el… COLIVESCU: Aud? FLORICA: Așteaptă-mă aici, , că viu îndată să-ți dau răspuns… (Iese prin fund alergînd.) COLIVESCU: Da unde te duci?… Încotro?… Haid’! o zburat rîndunica… mi-o zis s-o aștept cu răspunsu… halal de .tine, Colivescule!… ți se clocește norocu și are să scoată pui… Oi să capăt o nevăstuică frumușică și cu avere… Ce de mai colivi… iaca… vreu să zic, ce de mai bencheturi… de-acu-nainte!… Asta-i casa Floricăi… ian s-o cercetez puțin pe dinîntru, că ea o să-mi fie cuibu. (Întră în casă cîntînd fără acompanement de muzică.) Fost-am fost un clopotar Ș-am mai fost și pălămar; Dar acum sînt militar Ș-am s-ajung și ghenerar. SCENA XIII[modifică] FLORIN (în uniformă de vînători, întră prin fund): Iaca și eu!, .. M-am scris la oaste ș-am intrat la vînători, ca să-mi alung aleanu… Unde-i Florica? Am venit să-mi ieu ziua bună de la dînsa, păn-a nu pleca cu regimentu… oi să merg tocmai… hăt… la București… să mi se peardă urma… Las’, Florico, că mă-i plînge tu în lipsa me… .te-a mînca el doru de Florinaș, și Florinaș unde? Nu-i!… s-o dus peste nouă mări și țări… pe unde-o cu trierat Alexandru Machedon. (Arie nouă) Sînt vînător! Copil de munte, Ostaș de frunte Învingător! (Imitînd cleronul.) Tra, ra, ra, ra, tra, ra, ra, ra, Țara mea scumpă voi . apăra. Tra, ra, ra, ra. Sînt vînător! La căprioare Glăsuitoare Am să dau zor. Tra, ra, ra, ra, tra ra, ra, ra; Copile mîndre voi săruta. Tra ra, ra, ra. Sînt vînător! De-acuma vie Pe Românie Orișice nor; Tra ra, ra, ra, tra ra, ra, ra; Norul de dușmani voi alunga. Tra ra, ra, ra. SCENA XIV[modifică] FLORIN, COLIVESCU (iese din casă cu o sticlă de vin la gură) COLIVESCU: Înghite-Agachi!… (Bea.) FLORIN: Iaca pălămariu! dracu mi l-o scos în cale. COLIVESCU (coborînd în scenă): Halal de gospodărie bună… Încă o dușcă, băiete. (Voiește să mai bea.) FLORIN (smuncindu-i sticla): Ian mai stăi, badeo, că ai treabă cu mine. (Bea.) COLIVESCU: Ce? iar tu?… Ce vrei, măi, cu mine? FLORIN: Ai să-mi dai samă de pehlivăniile tale, șonțîtule. COLIVESCU (îngrijit): Care pehlivănii, nebunule? FLORIN: A! ți-ai bătut gioc de mine?… A! pușchiule, m-ai făcut să cred că-s clironom?… Ai cercat să mă strici cu Florica, pentru ca să tragi cenușa pe turta ta? (Scoate sabia.) COLIVESCU (cu frică, bîiguind): Ce tur-tur-turtă? FLORIN: Apără-te! sfrijîtule, c-am să-mi răzbun… să te tai bucățele, bucățele ca pe-o ciupercă… COLIVESCU (spăriet): Ciu-per-per-percă? FLORIN (răpezindu-se): Scoate-ți sabia, oblojîtule, că întru-n păcat!… COLIVESCU (apărîndu-se cu trombonul): Măi, nu face pozna… măi, vină-ți în fire… (Fuge primpregiurul copacului, alungat de Florin.) FLORIN: Ba nu, hemesitule, am să te-nvăț eu a umbla cu satana-n sîn! COLIVESCU: Sfinte Onofrei! scapă-mă… FLORIN: Te-oi învăța eu să umbli după Florica… COLIVESCU: Da ascultă, Florinașule… FLORIN: N-ascult nimic… Te lepezi de satana? COLIVESCU: Mă lepăd! FLORIN: Te lași de Florica? COLIVESCU: Ce face? FLORIN: Te lași de Florica? COLIVESCU: Ba nici gîndesc! FLORIN: Ei! apoi, mori de mîna me, păcătosule!… (Luptă între sabia lui Florin și trombonul lui Colivescu.) SCENA XV[modifică] FLORIN, COLIVESCU (luptîndu-se). FLORICA (în uniformă de vivandieri se arată la portiță) FLORICA: Ram, pa, ta, plan, pa, ta, plan… etc. FLORIN, COLIVESCU: Ce văd? Florica, vivandieră? (Încremeniți.) FLORICA: Vivat! M-am făcut vivandieră, ca să urmez regimentu în care ai întrat tu, Florine! FLORIN: Zău?… (Cu dragoste.) Ah! Florico!… ești un bujor de fată!… Dar cum ai aflat?… FLORICA: Cînd ai fugit de-aici mînios și deznădăjduit, m-am luat după tine ca să te cat pin tîrg… și te-am zărit ieșind din casa căpitanului cu uniformă de vînător… atunci am înțăles tot… și făr-a mai sta la gînduri, m-am dus degrabă de m-am alcătuit cu vivandiera ca să-i ieu locu. Ea rămîne aici și mi-o vîndut uniforma sa… așă-i că mă prinde bine? FLORIN: Parcă ești Ileana Cosînzana… COLIVESCU: Cea din poveste, cu păru de aur… FLORIN: Care vra să zică, plecăm împreună de-aici? FLORICA: Împreună! c-așa o lăsat cucoana Todosia cu limbă de moarte… să nu ne dispărțim niciodată. FLORIN: Apoi ca să nu ne dispărțim… Florico… trebuie mai întîi să fim cununați… ce zici, Florico?… vrei să uiți că ți-am greșit? FLORICA (dîndu-i mina): Uit tot… și noroc să deie Dumnezău I… mîni ne-a cununa căpitanu. COLIVESCU: Iaca!… d-apoi eu?… d-apoi eu cum rămîn? FLORICA: D-ta, dacă vrei, te răscumpăr eu de la oaste, ca să tot pălămărești cît îi trăi. COLIVESCU: Ba, foarte-ți mulțămesc! M-am făcut militari… militari rămîn, pentru ca să trăim tustrii la un loc, ca niște frați buni. Vreți? FLORIN, FLORICA: (dîndu-i mîna): Vrem din toată inima. COLIVESCU: Ura! să trăiască Florica!… FLORICA: Ba mai bine să strigăm: Vivat! să trăiască oastea română! TOȚI (cu entuziasm): Vivat! (Arie „Pasăre galbenă-n cioc”) FLORICA Bravi ostași de-ai României, Vivat țara me! Floare mîndr-a vitejiei. Vivat țara me! Ne vom duce la război, Unul chiar</p>
               <p> în contra doi. Vivat, mîndră ca o ste, Vivat țara me! TOȚI Ne vom duce la război, Unul chiar în contra doi. Vivat, mîndră ca o ste, Vivat țara me! FLORIN (ia în brațe pe Florica, o sărută și o pune în picioare pe scaun, strigînd): Vivat puica me! FLORICA Românași voinici de frunte, Vivat țara me! Ne vom face punte, munte. Vivat țara me! Ș-om striga murind în foc: Rămîi, țară, cu noroc! Vivat, mîndră ca o ste, Vivat țara me! TOȚI Ș-om striga murind în foc: Rămîi, țară, cu noroci Vivat, mîndră ca o ste, Vivat țara me! (Cortina cade.)</p>
            </div>
            <div type="div2">
               <head>Drumul de fer </head>
               <subtitle>Comedie cu cîntice într-un act</subtitle>
               <div type="div3">
                  <div type="div4">
                     <head>Persoane</head>
                     <p rend="justify">MAMA BALAȘA, jupîneasă bătrînă cu fes alb, testemel, paftale etc.</p>
                     <p rend="justify">CUCONUL MATACHI NALBĂ, proprietar</p>
                     <p rend="justify">ADELA, fiica lui Nalbă</p>
                     <p rend="justify">RADU, inginer topograf</p>
                     <p rend="justify">CUCOANA CALIOPI, văduvă</p>
                     <p rend="justify">KIR MANOLE, arendaș</p>
                     <p rend="justify">MANOLACHI, fiul său</p>
                     <p rend="justify">IOANA, fată în casă</p>
                     <p rend="justify">SAVA, tînăr țigan</p>
                     <p rend="justify">Scena se petrece în Moldova, la o moșie pe malul Siretului, în anul 1868.</p>
                     <p rend="justify">Teatral reprezintă un salon de țară, simplu mobilat. Trei uși în fund, în stînga și în dreapta; o fereastă în fund; o canape în stînga și alta în dreapta, pe planul întîi.</p>
                  </div>
                  <div type="div4">
                     <head>Scena I</head>
                     <p rend="justify">IOANA (șede la pămînt răzimată de canapeua din stînga și coase la gherghef):</p>
                     <lg>
                        <l>Arde-mă, frige-mă,</l>
                        <l>Pe-un cărbune pune-mă;</l>
                        <l>De mă-i pune pe-un cărbune</l>
                        <l>Ibovnicul nu ți-oi spune…</l>
                     </lg>
                     <p rend="justify">Ardă-l focu gherghef și pe cine m-o pus să cos la el! Cît îi ziulica de mare șăd cu trupu ghemuit și cu picioarele zgîrcite… Mi-am ciuruit degitile cu acu… Na!… iar s-o rupt ața!… Unde-i giupîneasa Bălașa să-nceapă iar a bodogăni… (Imitînd pe Balașa.) Bată-te-ar gardu, coțofană. Numai la zbănțuituri ți-i gîndu… ghidi, ghidi, pupăză bălțată. (Caută să bage alt fir de ață în urechile acului.) Ba că chiar!… zbănțuituri cu gherghefu… dacă se potrivește… (Cîntă încet):</p>
                     <p rend="justify">Arde-mă, frige-mă … etc.</p>
                  </div>
                  <div type="div4">
                     <head>Scena II</head>
                     <p rend="justify">IOANA, SAVA (ivindu-se în fund)</p>
                     <p rend="justify">SAVA: Fa, Ioană!</p>
                     <p rend="justify">IOANA: Ce-i, Savo?</p>
                     <p rend="justify">SAVA: Singură ești?</p>
                     <p rend="justify">IOANA: Ca un cuc.</p>
                     <p rend="justify">SAVA (întrînd): Unde-i giupîneasa Bălașa?</p>
                     <p rend="justify">IOANA: Dracu o știe… A fi umblînd ca o strigoaică pe la cămară, pe la bucătărie, pe la spălătorie, pe la grajdi, pin podu casii, pin fundu pivniții, tot țipînd și ocărind, și pălmuind, după cum i-i obiceiu.</p>
                     <p rend="justify">SAVA: Mare neastîmpărată-i, bat-o pîrdalnicu! Ne face zile fripte.</p>
                     <p rend="justify">IOANA: De și-ar frînge picioru sau vro mînă…</p>
                     <p rend="justify">SAVA: Sau mai bine gîtu…</p>
                     <p rend="justify">IOANA: Știu că i-aș plînge de milă.</p>
                     <p rend="justify">SAVA: I! mămulica me! Cînd te-ar auzi sfîntu, bine ne-ar merge nouă, fa hăi.</p>
                     <p rend="justify">IOANA: Cred și eu.</p>
                     <p rend="justify">SAVA: Am rămînea de capu nostru ș-am giuca drăgaica pin curte… Ian așa!</p>
                     <p rend="justify">(Joacă țigănește.)</p>
                     <lg>
                        <l>Somaikires mo, beșau,</l>
                        <l>Zarzavela Kirostau.</l>
                        <l>Ohto, pende, dabulică,</l>
                        <l>Dragul tetii dănciulică.</l>
                     </lg>
                     <p rend="justify">IOANA: Taci, măi, că doarme boieriu.</p>
                     <p rend="justify">SAVA (oprindu-se spăriet): Aoleu!…</p>
                     <p rend="justify">IOANA: Ian ascultă!</p>
                     <p rend="justify">SAVA: Ce? (Merge de pune urechea la ușa din stînga.) Bine zici, hîrîie boieriu ca zăvodu cel din lanțuh; doarme dus pe lumea somnului. Nu-l mai trezește de-acu nici toaca din iad… (Vine lîngă Ioana.) Adevărat îi, fa, că boieriu vre să se-nsoare din nou?</p>
                     <p rend="justify">IOANA: Așa am auzit. Cică i-o trăsnit ca să ieie pe cucoana Caliopi, vecina moșiei.</p>
                     <p rend="justify">SAVA: Cum, păcatele mele ș-ale tale? la bătrînețe îi mai zburdă? Și ce zice giupîneasa Bălașa?</p>
                     <p rend="justify">IOANA: Giupîneasa îi discîntă de strechie.</p>
                     <p rend="justify">SAVA: Dar duduca?</p>
                     <p rend="justify">IOANA: Duduca-i blîndă ca o mieoriță… Nu zice nimică.</p>
                     <p rend="justify">SAVA: Ce-i drept. Dumnezău să-i înflorească zilele! îi bună de pus pe rană. Tot ea ne scapă de năcaz și de bătăile giupînesei… Mai dăunăzi îi abătusă strigoaicei ca să-mi puie coarne de fer, ca pe vremea veche… De nu era duduca ca să mă apere, pățam rușinea.</p>
                     <p rend="justify">IOANA (rîzînd): Păcat, că bine ți-ar fi prins coarnele.</p>
                     <p rend="justify">SAVA: Iaca! rîzi?… Așa ți-i povestea?… Ei! las’ că te-oi face eu să rîzi păn-îi plînge.</p>
                     <p rend="justify">IOANA: Cum asta?</p>
                     <p rend="justify">SAVA (gîdilind pe Ioana): Ian așa.</p>
                     <p rend="justify">IOANA (rîzînd): Dă-mi pace, nu mă gîdili.</p>
                     <p rend="justify">SAVA: Ba nu…</p>
                     <p rend="justify">IOANA: Șăzi binișor, nebunule, că, zău, te-mpung cu acu.</p>
                     <p rend="justify">SAVA: Măcar și cu sula să dai.</p>
                     <p rend="justify">IOANA: Na, blăstămatule! (îl împunge.)</p>
                     <p rend="justify">SAVA: Aoleu! M-ai ucis!</p>
                     <p rend="justify">IOANA: Satură-te de gîdilit fetele.</p>
                     <p rend="justify">SAVA: Să mă satur?… Na! (Sărută pe Ioana.)</p>
                     <p rend="justify">IOANA (apărîndu-se): Elei! bădică… ce faci?</p>
                     <p rend="justify">(Balașa se ivește la ușa din dreapta și-i vede.)</p>
                  </div>
                  <div type="div4">
                     <head>Scena III</head>
                     <p rend="justify">IOANA, SAVA, BALAȘA (cu o mătură în mînă)</p>
                     <p rend="justify">BALAȘA: Cine se hîrjonește aici?… Iaca bălaurii… (Se apropie pe furiș și lovește pe Sava cu mătura.) Na hîrjoană, bălțatule!</p>
                     <p rend="justify">SAVA: Aoleu!</p>
                     <p rend="justify">BALAȘA: A! tălhariule, vii sus de stinghirești fata de la gherghef? Na, na, spurcatule!</p>
                     <p rend="justify">SAVA: Aoleu! aoleu! (Fuge prin fund.)</p>
                     <p rend="justify">BALAȘA: Taci, baragladină, că trezești boieriu. Stăi pe loc, stăi! (îl alungă.)</p>
                     <p rend="justify">SAVA (în parte, ieșind)-. Calu dracului!</p>
                     <p rend="justify">BALAȘA: Las’ că mi-i încăpea tu-n mînă, cioroiule! (Ioanei.) Și tu, spanchie, cum de te hlizești cu țiganii din curte, ha?</p>
                     <p rend="justify">IOANA (cu frică): Giupîneasă…</p>
                     <p rend="justify">BALAȘA: Ce-ai zis? Cum ai cîrîit?</p>
                     <p rend="justify">IOANA: N-am zis nimică, giupîneasă.</p>
                     <p rend="justify">BALAȘA (examinînd ghergheful): Ian privește, lucru-i aista? Vai! umfla-te-ar rusaliile!… Ce-ai zis?</p>
                     <p rend="justify">IOANA: Nimică.</p>
                     <p rend="justify">BALAȘA: Să nu-ți aud clanțu… Hai, lasă gherghefu și mergi de freacă boieriu pe picioare.</p>
                     <p rend="justify">IOANA: D-apoi boieriu doarme.</p>
                     <p rend="justify">BALAȘA: Dacă doarme, du-te de-l apără de muște cu apărătoarea cea de păun… Hait’… cară-te de-aici, și doar l-îi gîdili pe la nas cu penele, c-apoi atîta-ți trebuie.</p>
                     <p rend="justify">IOANA (în parte, ieșind prin stînga): Of! îmi vine să ieu lumea-n cap!</p>
                  </div>
                  <div type="div4">
                     <head>Scena IV</head>
                     <p rend="justify">BALAȘA: Un păcat cu niște țigani! de nu s-ar teme de sfîntu Neculai cel din cui, ar da foc casii. Noroc că-s eu pe-aici, căci bietu cuconu Matachi, deși se crede iute ca muștariu, bine l-o poreclit cine i-o zis Nalbă… Îi bun de fert în oală și de făcut oblojele cu dînsu; n-are vlagă-n el nici de-o lițcaie… De-aceea l-o scos din minte gaița cea de cucoana Caliopi cu ohtoicurile sale de la fteatru. Auzi ghiuju! În loc să-și bată capu ca să mărite pe duduca, el umblă să se-nsoare. Să se-nsoare, cînd îi bătut de brumă ca un zbîrciog. Poftim! ca și cînd eu, Bălașa, la vrîsta me, aș face cu ochiu logofeților… s-ar prinde ca nuca-n părete și m-ar rîde și cioarăle de pe gard… Nu zic… am fost și eu cînd am fost; dar acum, privește, parcă-s un testemel vechi și clătit în leșie clocotită.</p>
                     <lg>
                        <l>Pe cînd rușii cei cu coadă,</l>
                        <l>Pentru inimi aveam nadă,</l>
                        <l>Nuri, taclituri, fesfesele;</l>
                        <l>Ș-acum am numai zbîrcele.</l>
                        <l>Eram floare trandafir</l>
                        <l>Și-am ajuns frunză de știr;</l>
                        <l>Eram dragă la oricine,</l>
                        <l>Iar acum fug toți de mine.</l>
                        <l>Înainte m-alintam</l>
                        <l>Și pe tineri încîntam;</l>
                        <l>Iar acum nu-i mai încînt,</l>
                        <l>Ci de friguri îi descînt.</l>
                        <l>Ah! amar, amar de viață!</l>
                        <l>Fost-am foc ș-acum sînt gheață,</l>
                        <l>Fost-am mîndră, cînd am fost;</l>
                        <l>Ș-am ajuns un lucru prost!</l>
                     </lg>
                     <p rend="justify">Apoi dă! ce să faci? Vremea vremuiește, floarea se pîrlește. Așa-i lumea, bat-o s-o bată!… (Își șterge ochii și-și suflă nasul tare.)</p>
                  </div>
                  <div type="div4">
                     <head>Scena V</head>
                     <p rend="justify">BALAȘA, ADELA (viind din dreapta)</p>
                     <p rend="justify">ADELA: Mamă Balașă!…</p>
                     <p rend="justify">BALAȘA (cu dragoste): Ce este, Adeluța mamii?</p>
                     <p rend="justify">ADELA: Am zărit de la fereastă vro două trăsuri coborînd dealul spre sat.</p>
                     <p rend="justify">BALAȘA: Or fi niscaiva musafiri… poate chiar vecinii moșiei matale.</p>
                     <p rend="justify">ADELA: Of! de n-ar mai fi iar kir Manole cu fiiul său cel nesuferit!</p>
                     <p rend="justify">BALAȘA: Și cu gaița cea de cucoana Caliopi, care m-o asurzit cu miorlăiturile sale nemțăști. Bat-o concina!… mare străchietă-i.</p>
                     <p rend="justify">ADELA: Și pretențioasă.</p>
                     <p rend="justify">BALAȘA: Așa; are niște apucături de stăpînă, care mă strîng de gît; ea poroncește aici, cînd vine, ca în casa ei. Ba încă în luna trecută nu-i trăsnise prin cap să mă puie să-i gioc parola? Atunci s-agiungă!… Am giucat, cînd am giucat, și parola, și cordeua, și… dar acu am alte de făcut, am de căutat de gospodărie, ca o giupîneasa bătrînă ce sînt.</p>
                     <p rend="justify">ADELA: Și de alintat pe mine; nu-i așa, mămucă?</p>
                     <p rend="justify">BALAȘA: Și de alintat pe mătăluță, sufletu mamii, că eu te-am înfășat, eu te-am legănat, eu te-am hărăcsit de spasmuri, eu te-am discîntat di diochi, eu te-am crescut la sînu meu de-ai răsărit ca un crinișor… Încît băieții, cînd te văd, rămîn cu ochii holbați ca niște buhai de baltă. (Se pune pe canape și ia pe Adela pe genunchi.) Apoi dă!… Cum nu li s-or aprinde călcăile, bieții flăcăi, că asta-i viorica mă-sii, împărăteasa lumii. Ce face? Nu ești împărăteasă? Ian să-ndrăznească cineva să zică ba, că-l opăresc.</p>
                     <p rend="justify">ADELA (rîzînd): Nu mă sui, mămucă, tocmai în naltul cerului, c-or fugi de mine toți tinerii.</p>
                     <p rend="justify">BALAȘA: Or fugi?… pentru ce?</p>
                     <p rend="justify">ADELA: De frică să nu-și frîngă gîtul, cînd or cerca s-ajungă pănă la mine.</p>
                     <p rend="justify">BALAȘA: Și ți-ar părea rău, puișorule?</p>
                     <p rend="justify">ADELA (zîmbind): Gîci, mămucă.</p>
                     <p rend="justify">BALAȘA: Am gîcit… Ți-o căzut tronc la inimă vrun pușchi din Ieși.</p>
                     <p rend="justify">ADELA (coborînd ochii): Ba… nu…</p>
                     <p rend="justify">BALAȘA: Ba nu? (O sărută.) Îngerașu mamii! Ian spune drept: tînăr îi? frumos îi? bogat îi? boier mare-i? nalt îi? subțire-i? are musteață răsucită? spune, drăgulică, nu-mi ascunde nimică… De-a fi cum îl chitesc eu și de ți-a fi drag matale, sînt în stare să ți-l aduc din fundul lumii, călare pe prăjină.</p>
                     <p rend="justify">ADELA (sărutînd pe Balașa): Scumpă mămucă!</p>
                     <p rend="justify">BALAȘA: Ți-i drag, ha?</p>
                     <p rend="justify">ADELA (ascunzîndu-și obrazul în sînul Balașei): Nu știu…</p>
                     <p rend="justify">BALAȘA: Știu eu… Și cînd, și cum, și unde l-ai cunoscut?</p>
                     <p rend="justify">ADELA: Acum două luni, știi, cînd am căzut bolnavă de lungoare la Iași, la mătușa me.</p>
                     <p rend="justify">BALAȘA: Îmi aduc aminte, păcatele mele; cît pe ce o fost să nebunesc, cînd am aflat că te-ai găsit în primejdie de moarte. (Înduioșîndu-se.) Să moară turturica mă-sii? Mai bine m-ar fi rîdicat pe mine Dumnezău… tot îs o biată babă… Mi-am trăit traiu, mi-am mîncat mălaiu… Ce-mi rămîne?… De azi pănă mîni… (Își suflă nasul.) Ei, și? nu-ți uita cuvințelu.</p>
                     <p rend="justify">ADELA: În timpul periodului celui mai dureros a boalei, pe cînd nu mai aveam conștiință de nimic pe lume, m-a vegheat zi și noapte un tînăr…</p>
                     <p rend="justify">BALAȘA: Doftor?</p>
                     <p rend="justify">ADELA: Ba nu… un tînăr inginer topograf.</p>
                     <p rend="justify">BALAȘA: Potograf!… Cum asta?</p>
                     <p rend="justify">ADELA: Ca amic din copilărie a vărului meu, el venea în toate zilele în casa mătușei mele, unde mă aflam.</p>
                     <p rend="justify">BALAȘA (în parte): Înțăleg.</p>
                     <p rend="justify">ADELA: Și din ora ce m-am îmbolnăvit, el n-a voit să se dezlipească de lîngă patul în care sufeream. Ah! mămucă, cu ce îngrijire m-a căutat! cu cîtă răbdare, cu cîtă iubire frățească a petrecut zile întregi la capul meu, fără a închide ochii! De-aș trăi o sută de ani, nu voi uita că-i sînt datoare cu viața.</p>
                     <p rend="justify">BALAȘA: Bun suflet de potograf!</p>
                     <p rend="justify">ADELA</p>
                     <lg>
                        <l>Precum veghează o mamă bună</l>
                        <l>Lîngă copilul ce-i adormit.</l>
                        <l>Astfel cu mine stînd împreună,</l>
                        <l>De gheara morții el m-a ferit!</l>
                        <l>Prin vălul negru de suferire</l>
                        <l>Ca pe un înger îl zăream eu,</l>
                        <l>Și de atunce dulcea-i privire</l>
                        <l>Ades îngînă sufletul meu.</l>
                     </lg>
                     <p rend="justify">BALAȘA: Înțăleg, înțăleg… ți-i drag îngeru; îl vezi prin vis… el îți face iții. Apoi dă!… tinereța… inima…. Așa sîntem noi, partea femeiască… slabe de.oțele… Și cum îl cheamă pe îngeru cel potograf?</p>
                     <p rend="justify">ADELA: Radu.</p>
                     <p rend="justify">BALAȘA: Radu?… frumușel nume… Și unde-i el acu?</p>
                     <p rend="justify">ADELA (tristă): Nu știu, mămucă… De cînd m-am întors aici la moșia tatălui meu, n-am mai avut nici o știre despre dînsul.</p>
                     <p rend="justify">BALAȘA: Nu te măhni, puișorule, că-ți spune mă tușa-ndată unde se află Fătu-Frumos. Am să-ți trag în cărți. (Scoate o păreche de cărți din sîn.)</p>
                     <p rend="justify">ADELA (veselă): Ian să videm ce-or spune cărțile.</p>
                     <p rend="justify">BALAȘA: Ele-s gura adivărului… stăi să le menesc. (Amestecă cărțile, apoi le apropie de gură și zice:) „32 de cărți, bine știți, bine gîciți, bine să ieșiți. Cum o știut cel ce v-o zugrăvit în roș, în negru, în albastru, așa și voi să-mi spuneți cu dreptu ; dac-a fi să fie bucurie și cununie, să cadă drum în drum, dar în dar, inimă-n inimă; iar de nu și nu, să vă sufle vîntu, să vă-nghită pămîntu.” (Pune cărțile pe canape.) Acu taie cărțile, du ducă. (Adela taie cărțile; Balașa așează cărțile.)</p>
                     <p rend="justify">BALAȘA</p>
                     <lg>
                        <l>Riga de caro, ia seama,</l>
                        <l>Cade tocmai lângă dama!</l>
                        <l>Trei ochi, drum! și mai la vale</l>
                        <l>Asul, casa dumnitale.</l>
                        <l>Lîngă as, privește, vine</l>
                        <l>Un valet de roș… pre bine!</l>
                        <l>Apoi șepte… bucurie;</l>
                        <l>Apoi zece… cununie.</l>
                     </lg>
                     <p rend="justify">ADELA: Cununie?</p>
                     <p rend="justify">BALAȘA: Cununie!… Noroc să deie Dumnezeu.</p>
                     <p rend="justify">ADELA: Elei! mamă Balașă, zici c-are să vie?</p>
                     <p rend="justify">BALAȘA (arătînd cărțile): Iată-l cole… Iaca, îl văd viind ca vîntu și ca gîndu… Na! ian ascultă.</p>
                     <p rend="justify">(Se aud afară pocnete de surugii.)</p>
                     <p rend="justify">ADELA: Se aude o poștă.</p>
                     <p rend="justify">BALAȘA: El a fi… potografu!</p>
                     <p rend="justify">ADELA: Vai de mine! Cum mi se bate inima!</p>
                     <p rend="justify">BALAȘA (strîngîndu-și cărțile): Nu fi copilă, Adeluță. Mergi în odaia matale de te mai liniștește, că l-oi primi eu cum se cade. Fugi iute!</p>
                     <p rend="justify">ADELA (pe pragul ușii): Mamă Balașă, n-ar fi mai bine să șed cu d-ta?</p>
                     <p rend="justify">BALAȘA: Nu, drăguță, să nu-i dăm obraz… Las’ pe mătușa, că știe ea ce face… Mergi.</p>
                     <p rend="justify">(Adela iese prin dreapta.)</p>
                     <p rend="justify">BALAȘA: Să te văd, Bălașo… acu-i acu… Ian să-mi mai dreg fiongu de la testemel.</p>
                  </div>
                  <div type="div4">
                     <head>Scena VI</head>
                     <p rend="justify">BALAȘA, MANOLE (întră prin fund)</p>
                     <p rend="justify">MANOLE: Bine-am găsit, giupîneasă.</p>
                     <p rend="justify">BALAȘA: Piei, drace!… Da de unde-ai ieșit deodată popîc, kir Manoli? Așteptam pe riga de caro, și-mi iesă cel de ghindă.</p>
                     <p rend="justify">MANOLE: Ce ghindă? ce vrei să zici?</p>
                     <p rend="justify">BALAȘA: Nimică… Te-ntreb de unde vii?</p>
                     <p rend="justify">MANOLE: Vin de la moșie de la Bursuceni, cu fiiul meu Manolachi, ca să facem vizită lui cuconu Matachi. Ce face cuconu Matachi?</p>
                     <p rend="justify">BALAȘA: Doarme. (În parte.) Cum dracu de m-o înșălat cărțile?</p>
                     <p rend="justify">MANOLE: Doarme!… rău face. Somnu lung îi damlagiu. Am cunoscut un băcal, pe kir Sfetcu, la 1834, ba mă-nșăl… la 1835… Ce zic eu?… la 1830… adică nu știu bine; mi se pare însă că era pe la 1835. În sfîrșit, fie: Am cunoscut la 1834… asta… la 1835, ..</p>
                     <p rend="justify">BALAȘA: Iar te-ai încurcat în socotele, după obicei?</p>
                     <p rend="justify">MANOLE: Nu-nțăleg, soro, ce-am pățit de vro 20 de ani încoaci, sînt cam uitit.</p>
                     <p rend="justify">BALAȘA: Tinereța… Dar unde-o rămas cuconașu d-tale, Manolachi?</p>
                     <p rend="justify">MANOLE: Manolachi? de Manolachi mă-ntrebi?… s-o oprit lîngă iaz ca să-mpuște niște rățe. Îi un vînător… groaznic… Almintere un copil blînd și nevinovat ca o fată mare. Ai crede, giupîneasă… că la vrîsta lui… (Voiește să-i vorbească tainic la ureche.)</p>
                     <p rend="justify">BALAȘA (depărtîndu-se de Manole): Parcă s-o trezit boieriu.</p>
                     <p rend="justify">(Ascultă la ușa din stînga.)</p>
                     <p rend="justify">MANOLE: De-aceea am hotărît să-l însor, și-ți mărturisesc că mi-am pus ochiu pe duduca Adela. Ce zici d-ta, giupîneasă?</p>
                     <p rend="justify">BALAȘA: Adela?… șterge-te pe buze, kir Manoli.</p>
                     <p rend="justify">MANOLE: Pentru ce?</p>
                     <p rend="justify">BALAȘA: Adeluța nu-i de obrazu d-voastră… adică să nu bănuiești.</p>
                     <p rend="justify">MANOLE: Iaca! Nu cumva-i cu ste-n frunte?</p>
                     <p rend="justify">BALAȘA: Ba cu ste, așa să știi… Eu am crescut-o, eu am hărăcsit-o, eu am înflorit-o ca pe-o garofiță; ei îi trebuie alt soi de bărbat, nu ca de-alde…</p>
                     <p rend="justify">MANOLE: Ce ca de-alde?… Și eu l-am crescut pe Manolachi ca pe-o… cum ai zis? care floare?</p>
                     <p rend="justify">BALAȘA: Ba că chiar, l-ai crescut cu țiganii.</p>
                     <p rend="justify">MANOLE: Ei! Ș-apoi? ce-o ieșit de-acolo?</p>
                     <p rend="justify">BALAȘA: O ieșit un obraznic și altă nimică.</p>
                     <p rend="justify">MANOLE: Na… Pricep acu de ce ești supărată pe el… pentru că ți-o împușcat motanu cel alb?… Apoi dă… Îl zgîriese pe nas.</p>
                     <p rend="justify">BALAȘA: Păcat că nu i l-o frînt de tot.</p>
                     <p rend="justify">MANOLE: Mare pagubă! un motan!… dacă-mi aduc aminte… pe vremea rușilor, la 1828, am avut în gazdă un ofițeri de cazaci… La ‚28 o întrat moscalii?… ba la ‚29… dar, la ‚29… Așa, cum îți spuneam, giupîneasă, la 1828… asta… la 1829…</p>
                     <p rend="justify">BALAȘA: Iar te-ai încurcat.</p>
                     <p rend="justify">MANOLE: Ba nicidecum. N-o întrat Prozoroțki la una-mie-opt-sute…</p>
                     <p rend="justify">BALAȘA: Doisprezăce.</p>
                     <p rend="justify">MANOLE: Cum?… la 1812.</p>
                     <p rend="justify">BALAȘA: Tocmai, rușii cei cu coadă.</p>
                     <p rend="justify">MANOLE: Ba fără coadă…</p>
                     <p rend="justify">BALAȘA: Ba cu coadă. Adă-ți bine aminte.</p>
                     <p rend="justify">MANOLE: Ian să videm, ian să videm. Eu am împlinit 50 de ani la Sfîntu Ilie. De la 1812 pănă azi sînt 56 de ani aproape… Care vra să zică, aș fi venit pe lume cu 6 ani înaintea nașterii mele? Mare minune!</p>
                     <p rend="justify">BALAȘA: Mai așa… Acum ai nimerit.</p>
                     <p rend="justify">MANOLE: Însă… dă-mi voie; dacă m-am născut la una mie ș-atîta… (Stă pe gînduri.)</p>
                     <p rend="justify">BALAȘA: Ce-ți mai bați capu degeaba, omule? Vrei să știi curat de cîți ani ești?</p>
                     <p rend="justify">MANOLE: De cîți?</p>
                     <p rend="justify">BALAȘA: De 68.</p>
                     <p rend="justify">MANOLE: 68! Cum, Doamne, iartă-mă!</p>
                     <p rend="justify">BALAȘA: 56 și cu 12, cît fac?… taman 68. Dacă nu mă crezi, cată-te-n gură.</p>
                     <p rend="justify">MANOLE (intrigat): Să fiu oare așa de bătrîn? (Numără pe degete.)</p>
                     <p rend="justify">BALAȘA (în parte): Ian privește socru pentru Adela. Ama! cap de cuc.</p>
                  </div>
                  <div type="div4">
                     <head>Scena VII</head>
                     <p rend="justify">BALAȘA, MANOLE, MANOLACHI</p>
                     <p rend="justify">MANOLACHI (întră prin fund, spăriet): Băbăiță, băbăiță…</p>
                     <p rend="justify">MANOLE: Ce este, copile?</p>
                     <p rend="justify">BALAȘA (în parte): Auzi, copil… Coșcoge nagîț!</p>
                     <p rend="justify">MANOLACHI: Iaca și Baba-Cloanța!… Ce faci, Cloanțo?</p>
                     <p rend="justify">BALAȘA: Ce să fac, gogu mamii… te privesc și rîd.</p>
                     <p rend="justify">MANOLACHI (mînios): De mine?</p>
                     <p rend="justify">MANOLE: Ian lasă, bobocu tatii, nu te mai aprinde… destul de aburit ai vinit de-afară…</p>
                     <p rend="justify">MANOLACHI: M-am sfădit cu un domnișor, colo în capătul grădinii.</p>
                     <p rend="justify">MANOLE: Un domnișor? Cine să fie, și ce făcea acolo?</p>
                     <p rend="justify">MANOLACHI: Zugrăvea nu știu ce cu plumbul pe hîrtie. Mă luasăm după o turturică cît cole, cît cole! Cînd să trag în ea, mă trezăsc cu domnișoru cela în dreptul puștii; îi strig să se deie-ntr-o parte, el începe a rîde ; eu mă mîniu, el mă numește păstîrnac și mă amenință că mi-a rupe urechile. Atunci m-am făcut foc ș-am alergat în casă, băbăiță. Ian așa.</p>
                     <p rend="justify">BALAȘA: Viteazu mamii! Să giuri că se trage din Ciubăr-Vodă, care l-o mîncat guzganii.</p>
                     <p rend="justify">MANOLACHI (furios): Ciubăr-Vodă?</p>
                     <p rend="justify">MANOLE (intrigat): Ciubăr-Vodă!</p>
                  </div>
                  <div type="div4">
                     <head>Scena VIII</head>
                     <p rend="justify">Cei denainte, IOANA</p>
                     <p rend="justify">IOANA: Giupîneasă, s-o trezit boieriu.</p>
                     <p rend="justify">BALAȘA: S-o trezit? Duceți degrabă dulceți și cafe. (Iese prin fund, strigînd:) Savo, Savo, adă apă proaspătă de la șipot. Savo, da unde te-ai ascuns, bălaure?</p>
                     <p rend="justify">MANOLE: Cuconu Matachi îi în etac? Ioana (arătînd în stînga): Aici.</p>
                     <p rend="justify">MANOLE: Mă duc să-i zic ziua bună. Manolachi, vin cu mine să săruți mîna lui cuconu Matachi. (Întră în odaia din stînga.)</p>
                     <p rend="justify">MANOLACHI: Iaca viu, băbăiță. (Merge pănă la ușa din stînga după tatăl său, apoi se întoarce răpide și apucă pe Ioana de mînă.)</p>
                  </div>
                  <div type="div4">
                     <head>Scena IX</head>
                     <p rend="justify">MANOLACHI, IOANA</p>
                     <p rend="justify">MANOLACHI: Fa, ian mai stăi.</p>
                     <p rend="justify">IOANA: Da dă-mi pace, cuconașule, ce te tot legi de mine cînd mă vezi?</p>
                     <p rend="justify">MANOLACHI: Îmi placi, fa, ș-am hotărît să te fur de-aici, ca să te duc cu mine la București.</p>
                     <p rend="justify">IOANA: Tocmai la București?</p>
                     <p rend="justify">MANOLACHI: Tocmai!… Tată-meu mă crede tot în fașe și mă ține de-aproape ca pe-o fată mare. M-am săturat de țară, m-am săturat de casa părintească, și mi-am pus în gînd să fug chiar astăzi în capitală, ca să mă mai spoiesc în lumea cea mare.</p>
                     <p rend="justify">IOANA: Da, bine, acolo-i tîrgu spoielilor?</p>
                     <p rend="justify">MANOLACHI: Așa m-o încredințat vărul meu Pehlivanu. Cunoști pe vărul meu Pehlivanu?</p>
                     <p rend="justify">IOANA: Ba nu.</p>
                     <p rend="justify">MANOLACHI: El îi… Iaca ce-mi scrie din București. (Deschide un răvaș și cîntă, cetind:)</p>
                     <lg>
                        <l>„Ești chior sau nătărău</l>
                        <l>De dai în gropi mereu?</l>
                        <l>Ești bun de mîncat fîn,</l>
                        <l>Dar ai galbini în sîn?</l>
                        <l>Poftim la București,</l>
                        <l>De vrei să te spoiești.</l>
                        <l>Ești crai, ești iuschiuzar</l>
                        <l>Și tufă-n buzunar,</l>
                        <l>Dar știi cu chip frumos</l>
                        <l>Să furi o carte-n stos?</l>
                        <l>Poftim la București</l>
                        <l>De vrei să te spoiești.</l>
                        <l>Ești tînăr, nalt, spătos</l>
                        <l>Și nu pre rușinos;</l>
                        <l>Ești bun de cumpărat</l>
                        <l>Ca un… amorezat?</l>
                        <l>Poftim la Bucurcști,</l>
                        <l>De vrei să te spoiești.”</l>
                     </lg>
                     <p rend="justify">De-aceea găsăsc că locul meu îi în capitală, ș-al tău, Ioano! Ascultă, vrei să vii? Nu scăpa prilejul. Eu te-oi ținea bine; ți-oi da rochii de mătasă și malacof… primești?</p>
                     <p rend="justify">IOANA: Bai.</p>
                     <p rend="justify">MANOLACHI: Auzi, proasta? Se vede că nu te-ai săturat de bătăile giupînesei Bălașii? Ascultă, am să te-aștept din dosul gardului cu brișcă băbăiții. Să vii acolo, cum îi scăpa de sus. M-ai auzit?</p>
                     <p rend="justify">IOANA (în parte): Degrabă ți-a fi?</p>
                     <p rend="justify">MANOLACHI: Acum fugi, că vine băbăița. Nu uita că te-aștept.</p>
                     <p rend="justify">IOANA (în parte, ieșind prin fund): Așteaptă, murgule…</p>
                     <p>MANOLACHI (în parte): Una la mînă.</p>
                  </div>
                  <div type="div4">
                     <head>Scena X</head>
                     <p rend="justify">NALBĂ, MANOLE, MANOLACHI</p>
                     <p rend="justify">MANOLE: Așa, cucoane Matachi; dacă vrei să-mi dai grîul cu 50 de lei chila și popușoiul cu 16 lei merța, îți cumpăr toată pînea de pe moșie.</p>
                     <p rend="justify">NALBĂ: Elei! kir Manoli, cum se poate să-mi dai niște prețuri atît de proaste? D-ta știi că-s iute, și vii nitam, nisam să mă iei în trii parale.</p>
                     <p rend="justify">MANOLE: Nu se-ncape mînie la negoț, cucoane Matachi. Îți dau prețul obicinuit.</p>
                     <p rend="justify">NALBĂ: Ce feli? îmi dai 50 de lei pe chila de grîu, cînd chila se vinde 120 de lei în Galați?</p>
                     <p rend="justify">MANOLE: Așa este, însă unde pui chiria de-aici păn’ la Dunăre? Cărăușia-i scumpă, șosele mai n-avem, și păn-agiung productele la malul Dunării, cîte care se sfarmă, cîți boi se dezghină și mor, cîtă pîne se perde! Nu zic, dac-am avea un drum de fer, cică ne-ar căra roada pămîntului în străinătate, cît ai bate-n palme, și noi proprietarii am cîștiga cîte 50 la sută, numai din cărătură… Însă fiindcă n-avem drumuri de fer…</p>
                     <p rend="justify">NALBĂ: Drumuri de fer?… iar mă iei în trii parale, kir Manoli?…</p>
                     <p rend="justify">MANOLE: Ba nici gîndesc.</p>
                     <p rend="justify">NALBĂ: D-ta crezi în povești de-acele?</p>
                     <p rend="justify">MANOLE: Cred, nu cred, așa aud vorbind lumea, așa zic și eu; ți-o vînd în cît am cumpărat-o.</p>
                     <p rend="justify">NALBĂ: Palavre Franțuzești, kir Manoli, palavre franțuzești. Las’ pe alții să plece urechea la ele; dar nu noi, oameni cu toată giudecata.</p>
                     <p rend="justify">MANOLE: Fie! Noi să ne căutăm de treabă, mai bine, ca niște părinți buni. Cucoane Matachi, una și bună: Vrei să ne-ncuscrim împreună?</p>
                     <p rend="justify">NALBĂ: Cum asta?</p>
                     <p rend="justify">MANOLE: Cununînd pe Manolachi al meu cu Adela d-tale? De primești, îți dau doi galbini pe chila de grîu pe loc.</p>
                     <p rend="justify">NALBĂ (atins): Kir Manoli… mă superi! Copila mea nu-i de dat adalmaș.</p>
                     <p rend="justify">MANOLE: Breee! că iute-ai mai fost! Cine-ți pomenește de adalmaș? Iaca băietul, vezi-l, îi frumos, țapăn, cu duh, ș-apoi încă una, care n-ai crede-o… Pune-ți în gînd… că la vrîsta lui… (Voiește să vorbească la urechea lui Nalbă.)</p>
                     <p rend="justify">NALBĂ (neascultînd): De cîți ani îi?</p>
                     <p rend="justify">MANOLE: De 21… asta… de 22… ba de 21.</p>
                     <p rend="justify">NALBĂ: Nu-i prea tînăr de-nsurat?</p>
                     <p rend="justify">MANOLE: Ei, dragă cucoane Matachi, nu știi, mîncarea de dimineață și-nsuratul devreme… Ș-apoi noi eram mai în vrîstă cînd ne-am căsătorit? Eu am giucat Isaia la 1821, cînd cu răzmirița.</p>
                     <p rend="justify">NALBĂ: Și eu la 1825.</p>
                     <p rend="justify">MANOLE: La 21 o fost răzmirița?… ba la 1820.</p>
                     <p rend="justify">NALBĂ (urmîndu-și gîndul): Ba nu la ‚25, ci la ‚24.</p>
                     <p rend="justify">MANOLE: Ce feli la ‚24? La 1821 sau ‚20, pe cît îmi aduc aminte, întrase Ipsilant în țară.</p>
                     <p rend="justify">NALBĂ: Ia lasă, frate, c-am însămnat în ceaslov; m-am cununat spre sfinții Aftanase și Chirilă. (Stau amîndoi afundați în gînduri.)</p>
                     <p rend="justify">MANOLACHI (în parte): Îs afundați în calendar. Acu-i vreme de fugit. Pe-aici mi-i drumul la București. (Iese pe furiș prin fund.)</p>
                     <p rend="justify">NALBĂ (trezindu-se): Bine ziceam eu, kir Manoli, la 1825.</p>
                     <p rend="justify">MANOLE (vorbind odată cu Nalbă): Bine ziceam eu, cucoane Matachi, la 1821.</p>
                     <p rend="justify">(Se aude afară o trăsură de poștă.)</p>
                     <p rend="justify">NALBĂ: Ce s-aude?</p>
                     <p rend="justify">MANOLE: o poștă.</p>
                     <p rend="justify">NALBĂ: Cine să fie?</p>
                     <p rend="justify">(Se aud rulade italiene afară.)</p>
                     <p rend="justify">NALBĂ: Aud glasul cucoanei Caliopi.</p>
                     <p rend="justify">MANOLE: Cu adevărat.</p>
                     <p rend="justify">NALBĂ (cu bucurie, în parte): Ea-i! privighitoarea mea.</p>
                     <p rend="justify">MANOLE: Iat-o!… Dar unde-i Manolachi?</p>
                  </div>
                  <div type="div4">
                     <head>Scena XI</head>
                     <p rend="justify">NALBĂ, MANOLE, CALIOPI (tn costum de voiagiu, întră prin fund)</p>
                     <p rend="justify">CALIOPI (se închină, fredonînd după aria: „Bona sera” din „Bărbierul de Seviglia”):</p>
                     <p rend="justify">Bună ziua dumnitale,</p>
                     <p rend="justify">Buna ziua îți doresc.</p>
                     <p rend="justify">Iată după lungă cale</p>
                     <p rend="justify">Cu plăcere-aici sosesc…</p>
                     <p rend="justify">NALBĂ: Sărut mîna matale, cucoană Caliopi; dar ce vînt fericit te-o adus.pe la noi… De unde?</p>
                     <p rend="justify">CALIOPI: De unde? tocmai de la București.</p>
                     <p rend="justify">NALBĂ: Tocmai de-acolo?</p>
                     <p rend="justify">CALIOPI: Am avut un proces cu posesorul la Casație, ș-acum, întorcîndu-mă acasă, m-am abătut pe la moșia d-tale. Zi că nu-s gentilă!</p>
                     <p rend="justify">NALBĂ (sărutîndu-i mîna): Ești o zînă… Îmi spunea inima c-ai să vii. Te-am visat.</p>
                     <p rend="justify">CALIOPI: Dovadă că ai o inimă care nu minte, cucoane Matachi; de-aceea am și primit fără sfială curtea d-tale.</p>
                     <p rend="justify">NALBĂ (sărutindu-i amîndouă mînile): Afrodito!</p>
                     <p rend="justify">CALIOPI: Afrodită… dar!… Însă cît pe ce era să nu-ți mai vezi Afrodită.</p>
                     <p rend="justify">NALBĂ: Vai de mine! Cum?</p>
                     <p rend="justify">CALIOPI: Închipuiți-vă că, de la București și păn-aici, am pus șăse zile, m-am prăvălit de șăse ori, ș-am agiuns cu giumătate de suflet. Cît n-om avea drumuri de fer, tot de-aceste o să pățim.</p>
                     <p rend="justify">NALBĂ: Da ce-ai pățit, îngerașule, spune.</p>
                     <p rend="justify">CALIOPI: Ce-am pățit? Ascultați:</p>
                     <p rend="justify">(Arie din „Domino noir”: „Ah! quelle nuit!”)</p>
                     <lg>
                        <l>Ah! ce-am pățit</l>
                        <l>Ce-am pătimit</l>
                        <l>Aici păn-am sosiți</l>
                        <l>Oh! cîte supărări</l>
                        <l>Și zdruncinări!</l>
                        <l>Drumu-i stricat,</l>
                        <l>Caii-s căzuți și surugiul bat;</l>
                        <l>Ei plec de pe loc</l>
                        <l>Într-un noroc.</l>
                        <l>Iată c-ajungem la un deal;</l>
                        <l>Cînd să-l suim, cade un cal,</l>
                        <l>Ceilalți dau înapoi, trăsura dă de mal,</l>
                        <l>O roată iese din butuc,</l>
                        <l>Și surugiul stă năuc;</l>
                        <l>Caii se duc,</l>
                        <l>Iar eu rămîn și de cap m-apuc,</l>
                        <l>Răcnesc, oftez mereu</l>
                        <l>Ca vai de cu!</l>
                        <l>Și zic în gîndul meu ;</l>
                        <l>Ah! te rog, sfinte Dumnezeu,</l>
                        <l>Scapă-mă din acest greu!</l>
                     </lg>
                     <p rend="justify">NALBĂ ȘI MANOLE: Cum se poate!</p>
                     <p rend="justify">CALIOPI</p>
                     <lg>
                        <l>Dar în sfirșit</l>
                        <l>La sat trimit</l>
                        <l>Poștașul buimăcit;</l>
                        <l>Vro patru boi sosesc</l>
                        <l>Și iar pornesc.</l>
                        <l>„Ța, măi, Prian,</l>
                        <l>Hăis, Tălășman!” striga bietul țăran;</l>
                        <l>Dar boii, nenvățați,</l>
                        <l>Stau înjugați.</l>
                        <l>Românul bate-n boii săi;</l>
                        <l>Eu strig la el, mai țip la ei,</l>
                        <l>Și boii spărieți pornesc ca niște zmei;</l>
                        <l>Însă deodată, hodoronc,</l>
                        <l>Dăm într-un șanț cu toții, tronc!</l>
                        <l>Eu cad în fund</l>
                        <l>De-a rostogolul ca un pachet rotund,</l>
                        <l>Ș-acolo, vai de eu!</l>
                        <l>Gemînd mereu,</l>
                        <l>Ziceam în gîndul meu:</l>
                        <l>Ah! te rog, sfinte Dumnezeu,</l>
                        <l>Scapă-mă din acest greu!</l>
                     </lg>
                     <p rend="justify">NALBĂ ȘI MANOLE: Kirie ton dinameon!</p>
                     <p rend="justify">CALIOPI</p>
                     <lg>
                        <l>Ce-o să mă fac?</l>
                        <l>Cu al meu sac,</l>
                        <l>Ca un biet neamț sarac;</l>
                        <l>Pe cîmpul cel glodos</l>
                        <l>Plec, vai! pe jos!</l>
                        <l>La orice pas</l>
                        <l>Alunec, cad, răcnesc în mare glas,</l>
                        <l>Și chiar papucii-mi las</l>
                        <l>La orice pas!</l>
                        <l>Cînd ajung scara lîngă sat,</l>
                        <l>Cînii s-apuc de latrat,</l>
                        <l>Și ca pe-un șoldănaș mă iau la alungat,</l>
                        <l>Iar eu cu spaimă crudă-n sîn</l>
                        <l>Sar iute pe-o claie de fîn</l>
                        <l>Și pănă-n zori,</l>
                        <l>Plîngînd, gemînd, cuprinsă de fiori,</l>
                        <l>Am stat acolo, zău,</l>
                        <l>Ca vai de eu!</l>
                        <l>Ș-am zis în gîndul meu:</l>
                        <l>Ah! te rog, sfinte Dumnezeu,</l>
                        <l>Scapă-mă din acest greu!</l>
                     </lg>
                     <p rend="justify">NALBĂ: Vai de mine! era să-mi mănînce cînii odorul, și eu să rămîn văduoi păn-a nu mă-nsura… cucoană</p>
                     <p rend="justify">CALIOPI… În privirea stării drumurilor, te rog să nu mai amîni ziua cununiei noastre… Eu, mă știi, sînt iute din fire și-mi place lucrul grabnic… Spune, vrei să facem nunta peste cinci zile?</p>
                     <p rend="justify">CALIOPI (cu sentiment): Ah! tiranule… fie.</p>
                     <p rend="justify">NALBĂ (transportat): Ești un serafim!</p>
                     <p rend="justify">MANOLE: Noroc să deie Dumnezeu!… parcă sînteți doi hulubași.</p>
                     <p rend="justify">CALIOPI: Efectul amoriului, kir Manoli.</p>
                     <p rend="justify">MANOLE: A fi… prin urmare, știți una?… haideți să facem amîndouă nunțile-ntr-o zi.</p>
                     <p rend="justify">CALIOPI: Care amîndouă? Și d-ta vrei să te-nsori?</p>
                     <p rend="justify">MANOLE: Ba, ferească Dumnezău!… doar n-am căpchiet la vrîsta mea.</p>
                     <p rend="justify">NALBĂ (atins): Aud?</p>
                     <p rend="justify">MANOLE: Vorbesc de căsătoria fiiului meu, Manolachi, cu duduca Adela.</p>
                     <p rend="justify">CALIOPI: Bună păreche… Să trăiască!</p>
                     <p rend="justify">MANOLE: Amin!… Nu l-ai întîlnit pe Manolachi cînd ai sosit, cucoană Caliopi?</p>
                     <p rend="justify">CALIOPI: El mi-a deschis oblonul trăsurii, și chiar mi-a luat din mînă sacul meu de drum, ca să-l aducă aici.</p>
                     <p rend="justify">MANOLE: Trebuie să vie acuș, păunașul tatii.</p>
                     <p rend="justify">CALIOPI (cam îngrijită): Bine-ar face, fiindcă am niște bani în sac (în parte) și o corespondență de amor, foarte…</p>
                     <p rend="justify">MANOLE: Să n-ai nici o grijă, cucoană; sacul d-tale se află în mîni sigure. Manolachi îi un mieluț nevinovat, un păunaș… Pune-ți în gînd, că la vrîsta lui… (Voiește să vorbească la urechea Caliopii.)</p>
                     <p rend="justify">CALIOPI (fără a-l asculta): Apropo, cucoane Matachi, am întîlnit, pe la capătul livezii, un păunaș străin care se furișa pe sub gard și părea că studia locurile… Cine-i?</p>
                     <p rend="justify">NALBĂ: Nu știu.</p>
                     <p rend="justify">MANOLE: A fi poate obraznicul cela care i-o zis lui Manolachi păstîrnac?</p>
                     <p rend="justify">CALIOPI: Aducea de departe cu un amic a maiorului…</p>
                     <p rend="justify">NALBĂ: Care maior?</p>
                     <p rend="justify">CALIOPI (îngăimată): Maiorul… Velinescu… din București… un văr a răposatului…</p>
                     <p rend="justify">NALBĂ (cam cu îndoială): Așa?</p>
                     <p rend="justify">MANOLE (căutînd pe fereastă): Iată-l!</p>
                     <p rend="justify">CALIOPI: Maiorul? Unde?</p>
                     <p rend="justify">NALBĂ (observînd pe Caliopi, în parte): Iaca… iaca…</p>
                     <p rend="justify">MANOLE: Colo, pe movilă, în față cu casa.</p>
                     <p rend="justify">CALIOPI (alergînd la fereastă): Maiorul?</p>
                     <p rend="justify">MANOLE: Ba nu, păunașu cel străin care ziceai că l-ai întîlnit pe sub gard.</p>
                     <p rend="justify">CALIOPI: Bine zici… Ce face oare-acolo?</p>
                     <p rend="justify">MANOLE: Parca scrie.</p>
                     <p rend="justify">CALIOPI: Ba, parcă face sămne cuiva din casă.. Privește, cucoane Matachi, el pune acu mîna la ochi ca să vadă mai bine.</p>
                     <p rend="justify">NALBĂ: Să nu fie Radu Anghel?</p>
                     <p rend="justify">CALIOPI: Nu cred, că-i prea elegant îmbrăcat.</p>
                     <p rend="justify">MANOLE: Asta. nu-i o dovadă.</p>
                     <p rend="justify">NALBĂ: Apoi dar cine dracu să fie?</p>
                     <p rend="justify">CALIOPI: Ha! am gîcit. manole și</p>
                     <p rend="justify">NALBĂ: Ce?</p>
                     <p rend="justify">CALIOPI: A fi vrun tînăr înamorat de Adela. manole și</p>
                     <p rend="justify">NALBĂ (împreună): Oare?</p>
                     <p rend="justify">CALIOPI: Și după pantomina ce-l văd făcînd, aș giura că-i în corespondență cu dînsa.</p>
                     <p rend="justify">NALBĂ: Cum? Adela?…</p>
                     <p rend="justify">MANOLE: Noră-mea…</p>
                     <p rend="justify">NALBĂ: Să facă năzbutii?</p>
                     <p rend="justify">MANOLE: Păn-a nu să mărita. nalbă și</p>
                     <p rend="justify">MANOLE: Nu se poate!</p>
                     <p rend="justify">CALIOPI: Ba se prea poate. Cine-o știe mai bine decît mine?</p>
                     <p rend="justify">NALBĂ: Aud? (În parte, nemulțămit.) Hmm!</p>
                     <p rend="justify">CALIOPI: Ssst!… tăceți… hoțul s-apropie de gardul grădinii.</p>
                     <p rend="justify">NALBĂ ȘI MANOLE: Ce scop are?</p>
                     <p rend="justify">CALIOPI</p>
                     <p rend="justify">(Arie din „Dame blanche”: „D’ici voyez ce beau domaine”)</p>
                     <lg>
                        <l>Priviți, priviți cum naintează</l>
                        <l>Acel străin înamorat</l>
                        <l>Și pe sub gard se furișează,</l>
                        <l>Chiar ca un lup după vînat.</l>
                        <l>De aveți voi amîndoi</l>
                        <l>Miros bun, nas de copoi,</l>
                        <l>Luați seama, pîndiți bine ;</l>
                        <l>Iată lupul, lupul vine!</l>
                        <l>Iată lupul încruntat!</l>
                        <l>Iată lupul, lupul vine</l>
                        <l>Și-n grădină a intrat!</l>
                     </lg>
                     <p rend="justify">TOȚI</p>
                     <lg>
                        <l>Iată lupul, pîndiți bine;</l>
                        <l>Iată lupul încruntat!</l>
                        <l>Luați seama, lupul vine</l>
                        <l>Și-n grădină a intrat!</l>
                     </lg>
                  </div>
                  <div type="div4">
                     <head>Scena XII</head>
                     <p rend="center italic">Cei denainte, BALAȘA</p>
                     <p rend="justify">BALAȘA (în parte): Iaca! ce s-o apucat?… Nu cumva vreu să s-arunce pe fereastră… (Tare.) Cucoane Matachi, ie sama să nu cazi.</p>
                     <p rend="justify">CALIOPI: Ha, ha! giupîneasă Bălașă, bine c-ai venit să te complimentez de buna creștere a Adelei.</p>
                     <p rend="justify">BALAȘA: Bunătatea d-tale, cucoană.</p>
                     <p rend="justify">CALIOPI: Frumoasă educație!</p>
                     <p rend="justify">BALAȘA: Frumoasă… nu mi-i rușine.</p>
                     <p rend="justify">CALIOPI: O copilă de părinți buni să se compromită la vrîsta ei! Bravo! de cu vreme-a început!</p>
                     <p rend="justify">BALAȘA: Ce face?… Cum ai zis?</p>
                     <p rend="justify">CALIOPI: Zic că ai abuzat de încrederea boieriului.</p>
                     <p rend="justify">BALAȘA: Ce-am făcut boieriului?</p>
                     <p rend="justify">CALIOPI: Ai abuzat…</p>
                     <p rend="justify">BALAȘA: Buzat?… Cine-i buzat? Cuconu?</p>
                     <p rend="justify">CALIOPI: Nu te preface că nu-nțălegi.</p>
                     <p rend="justify">BALAȘA (esasperîndu-se): Da ce să-nțăleg, ce să-nțăleg? Vorbește-mi creștinește.</p>
                     <p rend="justify">CALIOPI (arătînd pe fereastă): Cunoști pe tînărul acela care se uită-ncoaci cu ocheanul?</p>
                     <p rend="justify">BALAȘA: Care? Cel de colo?… Să-l îngrop de l-am mai zărit păn-acu.</p>
                     <p rend="justify">CALIOPI: Cu atîta ești mai vinovată, giupîneasă. Ai ochi și nu vezi manevrele Adelei.</p>
                     <p rend="justify">BALAȘA: Manevre?… Ce manevre? Adeluța mea face manevre? Pușche pe limbă-ți, cucoană!</p>
                     <p rend="justify">NALBĂ (sever): Bălașo!…</p>
                     <p rend="justify">CALIOPI: Las-o, cucoane Matachi, s-o înfund cu minciuna. Giupîneasă Bălașă… privește cum tînărul face sămne într-acoaci. Așă-i? Cui le face, mă rog?… Dumitale? nu!… mie? nu! lui cuconu Matachi? nu! lui kir Manoli? nici atîta!… prin urmare numai Adelei. BALAȘA: El? să îndrăznească… Adeluții mele?… Așteaptă, marțafoiule, să te-nvăț eu a zădărî fetele. (Merge la ușa din fund și strigă.) Savo! Savo!</p>
                     <p rend="justify">NALBĂ: Da ce vrei să faci?</p>
                     <p rend="justify">BALAȘA: Vei videa d-ta… Savo!</p>
                  </div>
                  <div type="div4">
                     <head>Scena XIII</head>
                     <p rend="justify">Cei denainte, SAVA</p>
                     <p rend="justify">SAVA (întrînd prin fund): Aud, giupîneasă.</p>
                     <p rend="justify">BALAȘA: Savo, vezi pe domnișoru cel de colo?</p>
                     <p rend="justify">SAVA (la fereastă): Îl văd.</p>
                     <p rend="justify">BALAȘA: Aleargă iute de-i spune că-l poftește boieriul sus; iar de n-a vra cumva să vie, umflă-l în spinare și-l adă aici, hurduz, burduz.</p>
                     <p rend="justify">SAVA: Bine, giupîneasă. (Iese alergînd.)</p>
                     <p rend="justify">NALBĂ: Ce gînd ai, Bălașă?…</p>
                     <p rend="justify">BALAȘA: Ce gînd am? Vai! bată-l așa și pe dincolo venetic! Auzi, să vie un pușchi din lume ca să fure mințile copilei? Să-mi smulgă garofița de la sîn ș-apoi să fugă cu ea peste nouă mări și țări?… Hei! doar încă n-o închis ochii Bălașa… N-am crescut-o eu, n-am discîntat-o eu, n-am hărăcsit-o eu de flori de cuc… Adeluța-i a mea; n-are să s-amestece nime unde nu-i ferbe oala… M-ați auzit? Nime!</p>
                     <p rend="justify">NALBĂ: Cum? nici eu care-i sînt tată?</p>
                     <p rend="justify">MANOLE: Nici eu care am să-i fiu socru?</p>
                     <p rend="justify">CALIOPI: Nici eu care am să-i fiu maștigă?</p>
                     <p rend="justify">BALAȘA: Nici d-ta, nici d-ta, nici d-ta!… Eu sînt mama Adeluții, de cînd o murit răposata, Dumnezău s-o ierte! Eu am învățat-o gospodăria. Auzi! nu i-am dat creștere bună!… nu i-am dat educație!</p>
                     <lg>
                        <l>Dar pentru gospodărie</l>
                        <l>Cine poate s-o întreacă?</l>
                        <l>Ca Adela cine știe,</l>
                        <l>Cine știe ca să facă</l>
                        <l>Dulcețuri bune,</l>
                        <l>Vutci de minune,</l>
                        <l>Păstrămuri, pască și cozonac?</l>
                        <l>Și aluaturi,</l>
                        <l>Și marinaturi,</l>
                        <l>Și cataifuri, și caimac?</l>
                        <l>Pohaci, plăcinte</l>
                        <l>Grase, ferbinte,</l>
                        <l>Să le mănînce chiar împărați;</l>
                        <l>Varză, bulionuri,</l>
                        <l>Dobă, jambonuri</l>
                        <l>Și bujăniță de mușchi zvîntați.</l>
                     </lg>
                     <p>Da! bujăniță!… degeaba dai din umeri kir Manoli; poate că știi d-ta s-o-faci mai bună? Cum ai zis?</p>
                     <p rend="justify">MANOLE: Da dă-mi pace, giupîneasă, că nu zic nimică.</p>
                     <p rend="justify">BALAȘA: Apoi, ian să te-mpingă păcatu să zici dimprotivă. (Caută pe fereastă.) Iaca, nu se mai vede. L-a fi umflat Sava pe sus.</p>
                  </div>
                  <div type="div4">
                     <head>Scena XIV</head>
                     <p rend="justify">Cei denainte, SAVA</p>
                     <p rend="justify">SAVA: Giupîneasă, l-am adus.</p>
                     <p rend="justify">TOȚI: Unde-i?</p>
                     <p rend="justify">SAVA: Suie scările. (Iese.)</p>
                     <p rend="justify">BALAȘA: Bine! să-l luăm la depănat.</p>
                     <p rend="justify">NALBĂ: Ce să-i spunem? Cucoană Caliopi, să-i vorbești d-ta.</p>
                     <p rend="justify">CALIOPI: Ba d-ta, cucoane Matachi, ca stăpînul casei.</p>
                     <p rend="justify">NALBĂ: Eu îs cam iute, și…</p>
                     <p rend="justify">BALAȘA (în parte): Iute ca nalba.</p>
                     <p rend="justify">NALBĂ: Socot c-ar fi mai potrivit să vorbească kir Manoli, ca socru.</p>
                     <p rend="justify">MANOLE: Eu? bucuros; însă nu știu cum să-ncep; prin urmare, tot mai cuviincios îi cuconu Matachi, ca părinte…</p>
                     <p rend="justify">NALBĂ: Dacă n-aș fi iute…</p>
                     <p rend="justify">BALAȘA: Mări, ce vă poftiți ca grecii la temniță? Las’ că-i grăiește Bălașa. Iată-l!</p>
                  </div>
                  <div type="div4">
                     <head>Scena XV</head>
                     <p rend="justify">Cei denainte, RADU</p>
                     <p rend="justify">RADU: Domnilor!… Un curier estraordinar, în chip de țigan, a venit să mă învite aici din partea stăpînului său… Cine-i, mă rog, stăpînul pomenitului balaur?</p>
                     <p rend="justify">NALBĂ (blînd): Eu, domnule.</p>
                     <p rend="justify">RADU: Domnul meu, iată-mă dinaintea d-tale. Ce poftești?</p>
                     <p rend="justify">NALBĂ: Eu?… Întreabă pe cucoana Caliopi.</p>
                     <p rend="justify">CALIOPI: Ba, pardon… pe kir Manoli.</p>
                     <p rend="justify">MANOLE: Ba pe giupîneasa Bălașa.</p>
                     <p rend="justify">RADU: A!… Se vede că ne jucăm de-a baba-oarba.</p>
                     <p rend="justify">BALAȘA (atinsă): Ce baba-oarba?… Cine-i baba-oarba?… N-auzi, mosiu cela?…</p>
                     <p rend="justify">RADU: Mie-mi vorbești, jupîneasă?</p>
                     <p rend="justify">BALAȘA: D-tale… Se vede că-ți plac fetele?</p>
                     <p rend="justify">RADU: Cum nu?… cînd îs frumușele… dar ce are-a face?…</p>
                     <p rend="justify">BALAȘA: Îți plac!… și de-aceea te furișăzi pe sub gardurile oamenilor?</p>
                     <p rend="justify">RADU: Eu?</p>
                     <p rend="justify">BALAȘA: Și faci sămne la ferestrele caselor?</p>
                     <p rend="justify">RADU (în parte): E lipsită!</p>
                     <p rend="justify">BALAȘA: Faci sămne, ha? Așa, cu mînile, ca o moară de vînt, și cu capu, așa, ca un cal ce se apără de muscă?</p>
                     <p rend="justify">RADU (lui Nalbă): Domnule, esplică-mi, te rog, cimiliturile jupînesei.</p>
                     <p rend="justify">NALBĂ: Ce să-ți esplic, domnule… În două cuvinte îți spun curat că-ți perzi timpul în zădar… Copila mea nu-i de-acele…</p>
                     <p rend="justify">RADU: De care?</p>
                     <p rend="justify">NALBĂ: Copila mea are creștere bună, domnule.</p>
                     <p rend="justify">BALAȘA: Are dar, că eu am crescut-o, eu am…</p>
                     <p rend="justify">RADU: Ș-apoi?… Ce mă privește pe mine?</p>
                     <p rend="justify">BALAȘA: Dacă nu te privește, de ce cați s-o scoți din minte cu schimonositurile d-tale?… De ce te-ai așăzat dincolo de grădină în față cu fereastra ei? De ce-i faci sămne cu mîna și te uiți la dînsa cu ocheana? Nu ți-i rușine ca să te porți ca un sare-garduri?</p>
                     <p rend="justify">RADU: A! înțeleg acum… Ha, ha, ha, ha, ha!</p>
                     <p rend="justify">BALAȘA: Ian auzi-l că și rîde! are obraz să rîdă!</p>
                     <p rend="justify">TOȚI: Rîde!</p>
                     <p rend="justify">RADU: Mă iertați, dar, zău! nu mă pot opri de rîs… prepusurile d-voastre sînt atît de comice!…</p>
                     <p rend="justify">BALAȘA: Ce sînt?… Ian mai zi o dată?</p>
                     <p rend="justify">RADU: Domnilor! în cîteva cuvinte vă pot liniști… Ați crezut că fac curte prin semne telegrafice nu știu cărei domnișoare de aici? V-ați înșelat. Dacă m-am așezat cu instrumentele mele pe movila de lîngă grădină, am făcut-o ca să ridic planul locului pe unde are să treacă drumul de fer.</p>
                     <p rend="justify">TOȚI: Planul… locului drumului de fer!</p>
                     <p rend="justify">RADU: Dar, domnilor! Compania drumului de fer m-a însărcinat cu ridicarea planului; căci sînt inginer topograf.</p>
                     <p rend="justify">BALAȘA: Potograf!</p>
                     <p rend="justify">NALBĂ: Și pe unde, mă rog, are să treacă drumu?</p>
                     <p rend="justify">RADU: De-a lungul moșiei acesteia.</p>
                     <p rend="justify">NALBĂ: De-a lungu?… Să mi se strice-o mulțime de fălci de-arătură și de fînaț?</p>
                     <p rend="justify">MANOLE: Pagubă însămnătoare!</p>
                     <p rend="justify">RADU (scoțînd un plan din carton): Iată linia trasă aici pe plan. Ea începe de la hotarul moșiei, trece prin pădure…</p>
                     <p rend="justify">NALBĂ: Să-mi taie și pădurea?</p>
                     <p rend="justify">RADU: Cotigește pe lîngă iaz, apoi apucă drept prin grădina boierească, și-chiar drept…</p>
                     <p rend="justify">NALBĂ: Prin mijlocu casei poate?</p>
                     <p rend="justify">RADU: Precum zici; chiar prin mijlocul casei… Îmi pare rău, domnul meu; însă avem să fim siliți a-ți da casa la pămînt, pentru ca să treacă drumul.</p>
                     <p rend="justify">NALBĂ (furios): Casa mea!</p>
                     <p rend="justify">MANOLE: Casa lui!</p>
                     <p rend="justify">NALBĂ: Dărăpănată!</p>
                     <p rend="justify">CALIOPI: Cu grădină!</p>
                     <p rend="justify">BALAȘA: Și cămară!</p>
                     <p rend="justify">RADU: Tot!</p>
                     <p rend="justify">BALAȘA: Ca pe vremea ienicerilor!</p>
                     <p rend="justify">RADU: Ba nu, căci ienicerii nu dau despăgubire.</p>
                     <p rend="justify">(Nalbă, Manole, Caliopi și Balașa se apropie de Radu și vorbesc odată cu toții.)</p>
                     <p rend="justify">NALBĂ: Și socoți d-ta c-oi lăsa eu să-mi stricați bunătate de casă, unde m-am născut, unde-am crescut. unde m-am însurat, unde mi-au murit răposata? Odată cu capu!</p>
                     <p rend="justify">BALAȘA: Și socoți d-ta c-oi lăsa eu să strici bunătate de casă, unde-am trăit ș-am îmbătrînit cu cheile în mînă, și unde-am crescut pe Adeluța? Odată cu capu!</p>
                     <p rend="justify">MANOLE: Și socoți d-ta c-oi lăsa eu să stricați bunătate de casă unde m-am deprins a veni de douăzăci și-atîți de ani și care are să fie zestrea miresei? Odată cu capu!</p>
                     <p rend="justify">CALIOPI: Și socoți d-ta c-oi lăsa eu să stricați bunătate de casă unde-am să mă mărit, să fiu stăpînă și să-mi fac cuibu fericirii mele căsătorești? Odată cu capu!</p>
                     <p rend="justify">RADU: Încet, încet, nu vă aprindeți.</p>
                     <p rend="justify">NALBĂ: Ce să nu m-aprind? Eu sînt iute, domnule. Auzi? Să mă păgubească de nu știu cîte fălci de pămînt, pentru ce? pentru un drum de fer!… parcă noi n-am trăit păn-acum și fără drumuri.</p>
                     <p rend="justify">MANOLE: Ba am trăit și ne-au mers bine, slavă Domnului!</p>
                     <p rend="justify">RADU: Bine, dar!… și mai cu seamă moale… prin glod… cu carul… Hăis, Tălășman, ța, Boian!… și boii se spetesc întinzînd la jug și carul scîrție prin glod, și bietul român asudă bătînd cu prăjina în boii lui… Hăis, Boțolan, ța, Prian!… și roata dă într-o groapă și carul se frînge!… Ha ho! ha ho!… Dai la deal? e pre înalt… Dai la vale? e pre răpide… Dai pe șes, e pre mlăștinos!… sosești la malul unei ape? pod nu-i! Ha ho! ha ho!… Carul stă iar pe loc!… și tot astfel, cînd cauți, țara ca și carul rămîne înglodată, în timp ce țările vecine merg înainte cu răpeziciunea gîndului. nalbA: Ș-apoi, meargă sănătoase… Ce ne pasă nouă?</p>
                     <p rend="justify">MANOLE: Ce-avem noi a împărți cu ele?</p>
                     <p rend="justify">BALAȘA (lui Manole): Te-ntreb?</p>
                     <p rend="justify">RADU: Ce-avem a împărți? Avem a împărți binefacerile civilizației și razele acelui soare modern ce poartă falnicul nume de progres. Avem a împărți cu alte popoare comorile pămîntului nostru și a lua în schimb de la ele ceea ce ne lipsește: industrie, arte, cunoștințe folositoare țării. Avem a proba că și noi sîntem demni de a face parte din marea familie europeană, care pășește cătră un viitor măreț. Avem a ne feri de a fi porecliți: Cîrtițile Europei… Și pentru toate aceste, pentru ca să pășim ca toată lumea pe calea ce se deschide înaintea noastră, ne trebuie drumuri de fer, domnilor, precum ne-au trebuit telegraful electric și marele reforme de care se bucură România.</p>
                     <p rend="justify">NALBĂ: Ba că chiar!</p>
                     <p rend="justify">MANOLE: Ama!</p>
                     <p rend="justify">RADU: Dar! drumuri de fer, care ne vor pune în relație cu lumea întreagă; drumuri de fer, care vor înlesni transportul roadelor muncii noastre; drumuri de fer, care ne vor înzeci și înmii averile ; drumuri de fer, care, la caz de boală, ne vor da mijlocul a ne procura ajutorul științei medicale; drumuri de fer, care ne vor scăpa de ruină și de moarte; dar! drumuri de fer, domnilor, adică: înflorirea, întinerirea, reînvierea patriei noastre.</p>
                     <lg>
                        <l>Drumul de fer este un zmeu</l>
                        <l>Ce trece munți în zborul său</l>
                        <l>Și rîuri mari, și văi adînci,</l>
                        <l>Și bălți, și rîpi, și-nalte stînci.</l>
                        <l>Drumul de fer cu-aripi de foc</l>
                        <l>Duce lumini în orice loc,</l>
                        <l>Și-n calea lui naște belșug,</l>
                        <l>Și-n urma lui lipsele fug.</l>
                        <l>Drumul de fer unește-n zbor</l>
                        <l>Orice popor cu alt popor,</l>
                        <l>Ș-aprinde-amor duios, frățesc</l>
                        <l>În orice suflet omenesc.</l>
                     </lg>
                     <p rend="justify">NALBĂ: Palavre, domnule, palavre!… așa ne-ați asurzit cu vorbe mari păn’ ce ne-ați luat moșiile și ne-ați făcut una cu locuitorii… Palavre Franțuzești! Drumurile de fer au să îmbogățască pe străinii care le-or face, iar nu pe noi.</p>
                     <p rend="justify">RADU: Iaca!… Nu cumva veți pretinde ca străinii să ne aducă în țară știința lor… pentru hatîrul ochilor noștri cei frumoși? Ei, domnilor! să fim drepți și să ne ferim de a ne potrivi acelor ce tot strig în contra străinilor; căci am cădea în trista categorie de oameni nerecunoscători… Țărilor civilizate străine sîntem datori noi, românii, cu luminile ce avem astăzi; prin urmare, cînd străinii voiesc să înzestreze România cu instituții folositoare, trebuie să le întindem mînile cu dragoste, trebuie să-i încuragem, dîndu-le avantage potrivite cu sacrificiile lor, iar nu să facem ca orbul din basme, care a spart capul celui ce i-a arătat drumul.</p>
                     <p rend="justify">NALBĂ: Toate aceste-s frumoase, domnule, dar eu unul sînt hotărît să nu las ca să treacă drumul d-tale pe moșia mea.</p>
                     <p rend="justify">RADU: Pre bine; însă cum îl vei opri?</p>
                     <p rend="justify">NALBĂ: M-oi aține la hotar cu păru, dac-a trebui.</p>
                     <p rend="justify">RADU: Ha, ha, ha, ha!</p>
                     <p rend="justify">NALBĂ: Sau mai bine m-oi duce la București ca să intrigarisăsc în contra lui Helbet!… doar oi găsi eu acolo oameni cu cap, care să înțăleagă lucrurile ca mine.</p>
                     <p rend="justify">RADU: Nu cred.</p>
                     <p rend="justify">NALBĂ: Auzi? palavre; drumul de fer îi zmeu cu aripi de foc… trece peste munți ke ta lipa… poveste de mancă… parc-am fi copii… Mai bine carul cu boi, decît drumuri de fer… Nu-i așa, boieri d-voastră?</p>
                     <p rend="justify">MANOLE: Așa!…</p>
                  </div>
                  <div type="div4">
                     <head>Scena XVI</head>
                     <p rend="justify">Cei denainte, ADELA</p>
                     <p rend="justify">ADELA: Ce ceartă-i aici, mamă Balașă?</p>
                     <p rend="justify">BALAȘA: Nu-i nimică, Adeluță… S-o aprins boieriu.</p>
                     <p rend="justify">RADU: Adela!</p>
                     <p rend="justify">ADELA: Radu!</p>
                     <p rend="justify">(Se apropie cu bucurie unul de altul.)</p>
                     <p rend="justify">TOȚI (în parte): Se cunosc!</p>
                     <p rend="justify">RADU: Cum de vă găsesc aici?</p>
                     <p rend="justify">ADELA: Aici e moșia tatălui meu.</p>
                     <p rend="justify">NALBĂ: Ian ascultă, domnule, de unde cunoști pe fiică-mea?</p>
                     <p rend="justify">RADU: Am avut onorul de a-i fi prezentat la Iași.</p>
                     <p rend="justify">BALAȘA (în parte): Aista-i potografu!</p>
                     <p rend="justify">NALBĂ: Așa?… Apoi de ce m-ai înșălat, spuindu-mi că nu făceai nimărui din casă sămne mai adinioarea?</p>
                     <p rend="justify">RADU: Domnule, vă încredințez…</p>
                     <p rend="justify">NALBĂ: Ai vrut să-ți bați gioc de mine?</p>
                     <p rend="justify">CALIOPI: Și de mine?</p>
                     <p rend="justify">MANOLE: Și de mine?</p>
                     <p rend="justify">BALAȘA (în parte, arătînd pe Manole): Na și el!…</p>
                     <p rend="justify">RADU: Domnilor, vă rog să m-ascultați…</p>
                     <p rend="justify">NALBĂ: Ce să te-ascult?… iar palavre?… Ha, ha! vrei să-mi faci drumuri prin casă și cați să-mi amăgești copila!</p>
                     <p rend="justify">ADELA (cu rugăminte): Tată…</p>
                     <p rend="justify">RADU: Domnule…</p>
                     <p rend="justify">NALBĂ: Afară, berbantule!</p>
                     <p rend="justify">RADU (indignat): Domnule…</p>
                     <p rend="justify">NALBĂ: Afară păn’ nu mă iuțesc.</p>
                     <p rend="justify">RADU: Ai noroc, domnule, că ești părintele Adelei…</p>
                     <p rend="justify">(Iese prin fund.)</p>
                     <p rend="justify">NALBĂ: Părinte, nepărinte, afară din casa mea… și cît pentru d-ta, duducă, care cunoști ingineri, să nu te mai arăți în ochii mei, nerușinato!</p>
                     <p rend="justify">ADELA (plîngînd): A!</p>
                     <p rend="justify">BALAȘA: Ce face?… pușche pe limbă-ți!</p>
                     <p rend="justify">NALBĂ: Taci, nebună bătrînă ce ești, că numai vorba-i de tine… nu ești nici de-o ispravă… De azi înainte nu-mi trebuiești… Mergi de-ți cată loc aiurea.</p>
                     <p rend="justify">BALAȘA (furioasă): Cum ai zis? Mă dai afară după de ani de slujbă, pe mine, Bălașa?… și socoți poate că m-oi duce cu una, cu două? C-oi lăsa eu pe Adeluța… garofița mă-sii?… care-am crescut-o, (plîngînd.) am discîntat-o, am hărăcsit-o…</p>
                     <p rend="justify">ADELA: Tată, tată, iartă pe mama Balașa…</p>
                     <p rend="justify">NALBĂ: Lipsiți amîndouă… să nu vă mai văd.</p>
                     <p rend="justify">ADELA: Ah! mamă… (Leșină în brațele Balașei.)</p>
                     <p rend="justify">BALAȘA: Vai de mine! Mi-o ucis puiu, hapsînu dracului… Adelă… Adeluță… (O așează pe canape.)</p>
                     <p rend="justify">TOȚI: A leșinat!… Colonie… oțet… pene arse la nas.</p>
                     <p rend="justify">BALAȘA: Gheață, gheață… Aduceți un lighean cu gheață.</p>
                     <p rend="justify">CALIOPI: Aleargă degrabă la ghețărie, kir Manoli.</p>
                     <p rend="justify">MANOLE: Iaca mă duc. (Iese prin stînga.)</p>
                     <p rend="justify">NALBĂ (buimăcit): Bălașo… nu-și vine-n simțiri?</p>
                     <p rend="justify">BALAȘA: Fugi, căpcăunule, că mi-ai omorît odoru… Adeluța mătușii.</p>
                     <p rend="justify">NALBĂ (lîngă Adela): Adelă…</p>
                     <p rend="justify">CALIOPI: E nesimțitoare… ar trebui un doftor.</p>
                     <p rend="justify">NALBĂ: Dar… un doftor… Să trimetim îndată…</p>
                     <p rend="justify">BALAȘA: Unde să trimetim?… Cale de trii poști de-aici nu se găsește nici doftor, nici spițer… Ar trebui o zi-ntreagă ca să meargă un om păn’ la tîrg.</p>
                     <p rend="justify">CALIOPI: Dac-ar fi un drum de fer pe moșie, într-o clipă ar sosi doftorul aici.</p>
                     <p rend="justify">NALBĂ (năuc): Dar… un drum de fer… bine zici.</p>
                     <p rend="justify">BALAȘA: Ce mai pomenești de drum de fer, cucoană Caliopi! N-ai auzit că boieriu vra să s-ație cu păru la hotar?…</p>
                     <p rend="justify">NALBĂ: Ei! așa… am zis-o… dar mă căiesc… (Cu desperare.) Aș da acu și moșia-ntreagă, numai să scape Adela… Treacă drumul de fer prin pădure, prin grădină, prin casă… pe unde i-a plăcea… treacă chiar peste trupul meu, numai să nu-mi perd copila… Adeluță, vină-ți în simțiri… ți-oi da ce-i vrea, oi împlini toate dorințile tale.</p>
                     <p rend="justify">BALAȘA (în parte): Bietu boieri… plînge!</p>
                     <p rend="justify">NALBĂ: Bălașă!… tu mi-ai crescut-o, tu să mi-o scapi de moarte… auzi tu?… Spune ce să fac?… ce să fac, săracul de mine!</p>
                     <p rend="justify">BALAȘA: Ce să faci? S-o măriți cu potografu.</p>
                     <p rend="justify">NALBĂ: Care potograf?</p>
                     <p rend="justify">BALAȘA: Cel de dinioare, care l-ai dat afară și care se iubește cu Adela.</p>
                     <p rend="justify">NALBĂ: Fie… dar unde-i, unde-i?</p>
                     <p rend="justify">BALAȘA: Undeva fi, n-ai grijă… Îl aduc eu cu ulcica…</p>
                     <p rend="justify">NALBĂ: Adă-l!</p>
                     <p rend="justify">CALIOPI: Ai să vrăjești?</p>
                     <p rend="justify">BALAȘA: Am. (Scoate din buzunar o ulcica și o vărguță, și începe a descînta iute.) Tăceți molcu, să nu-mi smintiți vraja… Sss! (Descîntă învîrtind vărguța în ulcică.)</p>
                     <lg>
                        <l>Vărguță de alun,</l>
                        <l>Acum într-un ceas bun,</l>
                        <l>Prefă-te balaur</l>
                        <l>Cu solzii de aur,</l>
                        <l>Și pe cel dus</l>
                        <l>Adă-l pe sus;</l>
                        <l>Ca un nebun,</l>
                        <l>Pe-o prăjină de alun.</l>
                     </lg>
                     <p rend="justify">CALIOPI: Vine?</p>
                     <p rend="justify">BALAȘA: Vine, vine… iată-l sositor.</p>
                  </div>
                  <div type="div4">
                     <head>Scena XVII</head>
                     <p rend="justify">Cei denainte, SAVA</p>
                     <p rend="justify">SAVA: Giupîneasă, giupîneasă…</p>
                     <p rend="justify">BALAȘA: Carnacsî.</p>
                     <p rend="justify">SAVA: Săriți!… Cuconașu Manolachi o răpit pe Ioana.</p>
                     <p rend="justify">TOȚI: Cum?</p>
                     <p rend="justify">SAVA: L-am văzut cii ochii mei… din dosu grajdiului, apucînd pe Ioana în brațe, sărind cu ea în brișcă și luînd drumu spre iaz.</p>
                     <p rend="justify">CALIOPI: A fugit Manolachi?… cu sacul meu!… Vai de mine!… aleargă, Savo!…</p>
                     <p rend="justify">(Sava iese alergînd.)</p>
                     <p rend="justify">NALBĂ: Ce sac?</p>
                     <p rend="justify">CALIOPI (desperată): Sacul ;meu de voiagiu în care aveam 3000 de galbini și corespondența de amor a maiorului… Săraca de mine!</p>
                     <p rend="justify">NALBĂ: Corespondență de a maior… de amor a maiorului!… Ha, ha! cucoană… aveai corespondență de a maior… cu alții?…</p>
                     <p rend="justify">CALIOPI: Ah!… ce-am spus!… ah! ah! (Cade în istericale pe canapeua din stînga.)</p>
                     <p rend="justify">NALBĂ: Bălașă… nu mă lăsa… Îmi vine-amețală…</p>
                     <p rend="justify">BALAȘA: Altă bele, acu!… Mergi iute de-ți pune la cap un șervet cu gheață.</p>
                     <p rend="justify">NALBĂ (ieșind prin stînga, amețit): Gheață… a maior… Adela…</p>
                     <p rend="justify">CALIOPI (în spasmuri)-. Sacul… banii… maiorul…</p>
                     <p rend="justify">BALAȘA: Ian privește ce frumos o prinde!… coșcogea spanchie cu istericale… Se vede că cucoana era scrisă la oaste… Aferim!</p>
                     <p rend="justify">CALIOPI: Sacul… sacul…</p>
                  </div>
                  <div type="div4">
                     <head>Scena XVIII</head>
                     <p rend="justify">Cei denainte, SAVA, IOANA</p>
                     <p rend="justify">SAVA (aducînd sacul): Iaca sacu… iaca și Ioana…</p>
                     <p rend="justify">(Pune sacul în brațele Caliopii.)</p>
                     <p rend="justify">CALIOPI (trezindu-se): Sacul!… el e! săcușorul meu… averea me… iată-l!… Nu-i lipsește nimic?…</p>
                     <p rend="justify">(Deschide sacul și-l examinează.)</p>
                     <p rend="justify">BALAȘA: Dar cum ai scăpat, fa, din ghearăle hoțului?</p>
                     <p rend="justify">IOANA: Un străin m-o auzit strigînd: agiutor; o ieșit înaintea cailor, i-o oprit, și cuconașu Manolachi, cum l-o văzut, o sărit spăriet din brișcă ș-o apucat fuga pe cîmpi.</p>
                     <p rend="justify">BALAȘA: Da unde-i străinu?</p>
                     <p rend="justify">IOANA: Nu știu… el m-o adus în curte cu brișcă ș-apoi s-o făcut nevăzut.</p>
                     <p rend="justify">BALAȘA (în parte): El a fi, potografu!… Să-i mai vrăjăsc… doar a vini mai degrabă. (Începe iar a vrăji și a descînta.)</p>
                     <p rend="justify">Vărguță de alun,</p>
                     <p rend="justify">Adă-l într-un ceas bun;</p>
                     <p rend="justify">Cu iuțeala vîntului</p>
                     <p rend="justify">Pe fața pămîntului;</p>
                     <p rend="justify">Iar copila să-nflorească,</p>
                     <p rend="justify">Pe loc să se curățească</p>
                     <p rend="justify">De fapt,</p>
                     <p rend="justify">De dat,</p>
                     <p rend="justify">De pîră,</p>
                     <p rend="justify">De ură,</p>
                     <p rend="justify">De-ntristare</p>
                     <p rend="justify">Și de vătămare.</p>
                     <p rend="justify">Ursitul să vie</p>
                     <p rend="justify">Fata să renvie</p>
                     <p rend="justify">Curată,</p>
                     <p rend="justify">Luminată</p>
                     <p rend="justify">Ca să fie măritată.</p>
                  </div>
                  <div type="div4">
                     <head>Scena XIX</head>
                     <p rend="justify">Cei denainte, RADU</p>
                     <p rend="justify">TOȚI: Iată-l!</p>
                     <p rend="justify">RADU: Pardon… m-am întors aici ca să vă spun…</p>
                     <p rend="justify">BALAȘA: Sss!</p>
                     <p rend="justify">RADU: Ce-i?</p>
                     <p rend="justify">BALAȘA (o arată pe Adela).</p>
                     <p rend="justify">RADU: Ce văd! Adela leșinată! (Se apropie de Adela.) Adelă… Adelă!</p>
                  </div>
                  <div type="div4">
                     <head>Scena XX</head>
                     <p rend="justify">Cei denainte, NALBĂ (legat cu un șervet la cap),</p>
                     <p rend="justify">MANOLE (cu un lighean în mînă)</p>
                     <p rend="justify">MANOLE: Iată gheața!</p>
                     <p rend="justify">BALAȘA: Sss!</p>
                     <p rend="justify">(Manole rămîne încremenit lîngă ușă.)</p>
                     <p rend="justify">NALBĂ: Ce-i?</p>
                     <p rend="justify">BALAȘA (arătînd pe Radu): Potografu.</p>
                     <p rend="justify">NALBĂ: A vinit?</p>
                     <p rend="justify">BALAȘA: L-am adus cu ulcica.</p>
                     <p rend="justify">NALBĂ: Ce face-acolo?</p>
                     <p rend="justify">BALAȘA: Sss!</p>
                     <p rend="justify">RADU (cu glasul uimit): Adelă, Adelă… Ascultă glasul meu… Eu sînt lîngă tine… eu, Radu, care te iubesc ca pe îngerul tinereților mele; eu, care mi-aș da viața pentru tine.</p>
                     <p rend="justify">MANOLE: Ce zice?… ce zice?</p>
                     <p rend="justify">BALAȘA: Sss!!</p>
                     <p rend="justify">RADU: Adelă, din lumea în care te găsești întoarce-te iar pentru noi, ca să vezi cum te plîngem, cum te dorim, cît te iubim… Adelă!</p>
                     <p rend="justify">ADELA (deșteptîndu-se): Unde sînt?… Cine mă cheamă? Radu! Radu!… Ah! (Se pleacă pe umărul lui Radu.)</p>
                     <p rend="justify">RADU: Scumpa me!</p>
                     <p rend="justify">NALBĂ (pășind spre Adela): A înviet copila!</p>
                     <p rend="justify">ADELA (spăimîntată): Tatăl meu!… fugi, Radule!</p>
                     <p rend="justify">RADU: N-ai frică, scumpa me… Nici moartea nu mă va putea smulge de lîngă tine… De-a fi chiar să ne ucidă părintele tău, om muri împreună unul lîngă altul…</p>
                     <p rend="justify">NALBĂ (viind lîngă Adela): Să vă ucid eu?… mă ferească Dumnezău! Mai bine vă voi cununa, ca să fac fericirea voastră… și să viu de hac lui kir Manoli.</p>
                     <p rend="justify">MANOLE: Aud?</p>
                     <p rend="justify">ADELA (sărutînd mîna lui Nalbă): Bunul meu părinte!</p>
                     <p rend="justify">BALAȘA: Așa mai vii de-acasă, cucoane.</p>
                     <p rend="justify">RADU: Domnule… cum să vă probez recunoștința me?</p>
                     <p rend="justify">NALBĂ: Cum?… Fericind pe Adela și fâcîndu-mi drumuri de fer pe toată moșia.</p>
                     <p rend="justify">CALIOPI: Bravo, bravo, amicul meu!</p>
                     <p rend="justify">NALBĂ: Cît pentru d-ta, cucoană Caliopi, îți poftesc s-agiungi din maioreasă ghinărăreasă.</p>
                     <p rend="justify">CALIOPI: Merci… Mă duc la Iași să mă mărit cu maiorul.</p>
                     <p rend="justify">NALBĂ: Călătorie… (în parte) sprîncenată.</p>
                     <p rend="justify">MANOLE: Ei bine, eu ce fac cu ligheanu ist de gheață?</p>
                     <p rend="justify">BALAȘA: Bagă-l în sîn, kir Manoli.</p>
                     <p rend="justify">MANOLE: Dar cu fiiul meu, Manolachi?</p>
                     <p rend="justify">BALAȘA: Trimite-l la volintirie pe malu Dunării.</p>
                     <p rend="justify">MANOLE: Cine?… el volintir?… bobocul tatii?… dar nu ți-am spus, giupîneasă Bălașă, că el încă… (vorbește Bălașei la ureche) n-a schimbat toți dinții.</p>
                     <p rend="justify">BALAȘA: Ha, ha, ha! mare natafleț o mai fost.</p>
                     <p rend="justify">MANOLE: Natafleț!</p>
                     <p rend="justify">ADELA: Ce rîzi, mamă Balașă?</p>
                     <p rend="justify">BALAȘA: Nimic… Ian kir Manoli spune ghidușii.</p>
                     <p rend="justify">TOȚI: Ce ghidușii?</p>
                     <p rend="justify">BALAȘA: Cică…</p>
                     <p rend="justify">MANOLE: Să mă-ngropi de-i spune, giupîneasă.</p>
                     <p rend="justify">BALAȘA: Cică… drumul de fer îi iscodirea dracului.</p>
                     <p rend="justify">RADU: Chiar așa să fie, noi să strigăm cu entuziasm: Vivat drumul de fer!</p>
                     <p rend="justify">TOȚI: Vivat!</p>
                     <lg>
                        <l>Drumul de fer unește-n zbor</l>
                        <l>Orice popor cu alt popor;</l>
                        <l>El va sădi amor frățesc</l>
                        <l>În orice suflet omenesc.</l>
                     </lg>
                     <p rend="justify">(Cortina cade.)</p>
                  </div>
               </div>
            </div>
            <div type="div2" rend="P7">
               <head>Surugiul</head>
               <subtitle>Cînticel comic</subtitle>
               <p rend="justify">Cîntat de d-nul X. pe Teatrul din Iași.</p>
               <p rend="justify">(Teatrul reprezintă o poștă din Moldova. În fund, bordeiele surugiilor; în stînga, grajdiul; cîteva căruțe și hamuri pe lîngă păreți; în mijloc, o fîntînă. La ridicarea cortinei se aude în apropiere chiote și pocnete, pe urmă glasul surugiului strigînd, după grajdi):</p>
               <p rend="justify">Ha ho! tbrrr. Iată-ne la poștă, ard-o focu și pe cel care-o ține!… Hi… la imaș, copii… acolo vă așteaptă hambaru cu orz… hi, gloabă… (Pocnește cu harapnicul.)</p>
               <p rend="justify">SURUGIUL (întră pe scenă îmbrăcat cu poturi de aba, ilic de postav cusut cu găitanuri, chingă de curea bătută cu ținte și pălărie cu cordele. El se oprește lîngă culisă și zice): Aud, cucoane?… dacă-i lungă poșta de-nainte?… Ba nu… ian cît cole, o palmă de loc, o fugă de cal… N-ai apucat a porni bine și ai și ajuns (în parte) într-amurgu. (Vine în fața publicului, cătînd în fundul pălăriei.) Ian să videm ce bacșiș mi-o aruncat boieriu?… O jumătate de carboanță?… Crișu el!… A fi vreun ispravnic de cei noi, cărora le zic perfecți… E grăbit s-ajungă la tact, de-aceea lasă bacșișuri bune. Tot ispravnici noi să deie Dumnezeu, căci dacă-s dați afară din slujbă, carboanța scade cît un fifirig. Noi, surugiii, judecăm omu după bacșiș și nu dăm greș niciodată cu chiteala.</p>
               <lg>
                  <l>Cînd văd o droșcă nouă-nouță</l>
                  <l>Ș-un tînăr mîndru lucind în ea,</l>
                  <l>O-ntind la fugă… să fugi, Duluță…</l>
                  <l>Carboanța vine pe urma mea.</l>
                  <l>Iar de-i trăsura cam hîrbuită,</l>
                  <l>Dacă-i drumețul ros pe la cot</l>
                  <l>Și cu sprinceana posomorîtă,</l>
                  <l>Mîn pe tînjală numai de-un zlot.</l>
                  <l>De-i vro carîtă închisă bine</l>
                  <l>Cu o duducă ș-un cuconaș,</l>
                  <l>Dămol la hopuri, că-n urmă vine</l>
                  <l>Dragoste dulce ș-un gălbănaș.</l>
                  <l>Iar dacă este vrun rădvan mare,</l>
                  <l>Cu o păreche cam dos la dos,</l>
                  <l>Le trag o sfîntă de struncinare,</l>
                  <l>Căci mă așteaptă un bănuț ros.</l>
                  <l>Oricum să fie, cînd merg in cale</l>
                  <l>Cu de-alde-ai noștri, nu mă căiesc,</l>
                  <l>Căci vorba ceea: tot cale-vale</l>
                  <l>Iese bacșișul mai omenesc.</l>
                  <l>Iar din păcate de-mi vine rîndul</l>
                  <l>Să duc vro capră sau vrun jidan.</l>
                  <l>La prăvălișuri îi culc de-a rîndul,</l>
                  <l>Căci plătesc numai un gologan.</l>
                  <l>Cu toate-aceste, puțin îmi pasă!</l>
                  <l>Fie vînt, ploaie și calea grea,</l>
                  <l>Fie șoseua dreasă, nedreasă,</l>
                  <l>Cînd sînt călare, lumea-i a mea!</l>
               </lg>
               <p rend="justify">(Își aprinde luleua.) Hei, Doamne!… de 20 de ani de cînd sînt în poște, ce de mai făpturi de oameni am mai văzut!… Cîți domni cu alai am purtat, cînd să suia pe scaun, și după șepte ani — hait… maziliți!… tot eu i-am dus, însă fără alai!… Cîți miniștri mîndri la început și mai pe urmă cu nasu căzut… cîți deputați cu Unirea, cîți ciocoi vechi de-a Regulamentului, și cîți ciocoi noi de-a Convenției, și ruși, și nemți, și turci, de toată sămînța… căci biata Moldova noastră o fost drumu cel mare a străinilor… Ian o țară de jac, satu lui Cremine, fără cîni și fără jitari!… Na! că s-a stîns luleua… (Scapără.)</p>
               <p rend="justify">Îmi aduc aminte, cînd cu nemții… am plecat odată c-un biet căprar, iarna, pe vicol… Șonțișoru era numai în mundirașu lui cel alb și tremura, sărmanu, ca de năbădăici. I se făcuse nasu pipăruș și obrazu patlagea vînătă.</p>
               <p rend="justify">— Frigu-ți-e, domnule?… Îl tot întrebam pe drum.</p>
               <p rend="justify">— No, cald, cald, saperment! îmi răspundea el.</p>
               <p rend="justify">Dacă l-am auzit tot zicînd că-i e cald, mi-am cătat de drum pănă la poștă… Cînd acolo ce să văd? căpraru meu era bocnă!… Îl înghețase caldu lui cel nemțesc.</p>
               <p rend="justify">D-apoi mai acu vro opt ani, aduceam un grecușor în căruță de poștă… rupt, sărmanu, și perpelit de ți se făcea milă… Cică venea la noi să se îmbogățască și s-ajungă postelnic mare. Sosind la jumătate de poștă, el mă-ntreabă în limba lui:</p>
               <p rend="justify">— Mo, suruzi! gasimo țeva de muncato la poștia?</p>
               <p rend="justify">— Găsi, jupîne, cum nu?</p>
               <p rend="justify">— Ma țe gasimo?</p>
               <p rend="justify">— Apoi dă!… brînză, mămăligă, ceapă…</p>
               <p rend="justify">— Țe? mamalinga! ah! ah! vah! panaghia mu!… și o leșinat parpalecu, bată-l concina!… Tocmai atunci sosește din norocire un alt grec cu o brișcă hîrbuită, vreun posesoraș, sau vreun simzar… dracu-l știe. Cum îl văd cu fes, încep a striga:</p>
               <p rend="justify">— Kir Trufanda, vino de-ți învie neamu.</p>
               <p rend="justify">— Ma țe a pațito simpatriot a mea?</p>
               <p rend="justify">— Da știu eu, păcatele mele?… O leșinat pentru că i-am spus c-a să mănînce mămăligă la poștă.</p>
               <p rend="justify">— Mamalinga?… l-ai uțiso!</p>
               <p rend="justify">— Eu?… ferească sfîntu!</p>
               <p rend="justify">— Neschi, dimiata… Cînd te-a întrebat de muncare, trebuia se respunzi la dimialui: maslinia, limoni, ma nu mamalinga…</p>
               <p rend="justify">Ha, ha, ha, ha, n-oi uita-o cît oi trai. Numai cît pomenise samsaru de măsline și cel leșinat se puse a suge cu buzele ca un malac… iari așa (imitează sugerea malacului) și pe loc o înviet.</p>
               <p rend="justify">D-apoi altă dată c-un jidan… Ce-am mai rîs!… Ajungînd la Strungă în deal, îi zic în glumă:</p>
               <p rend="justify">— Pare-mi-se, jupîne, c-o să întîlnim tâlhari.</p>
               <p rend="justify">— Ei, vei! bade surugiu, ce să facem, mă rog?…</p>
               <p rend="justify">— Știi una, jupîne?… acoperi-te cu cerga ca să nu te vadă.</p>
               <p rend="justify">Jidanu meu, de cuvînt, se tupilă în fundu căruței, iar eu n-am ce face?… Îmi schimb glasu și încep a striga: Stăi, mă! Ce ai în căruța asta?</p>
               <p rend="justify">— Ce să am, căpitane? ian niște stecle stricate.</p>
               <p rend="justify">— Stecle să fie oare?</p>
               <p rend="justify">— Dacă nu mă crezi, căpitane, cearcă de vezi. Atunci apuc o prăjină și jachi! peste cergă. Jidanu face zinichi, zinichi, zinichi, adică suna a steclă ca să înșele tâlharii; eu iar trosc! el iar zinichi, zinichi; ș-așa tot cu trosc și cu zinichi ne-am coborît dealu Strungăi. De-atunci o ieșit cînticul ista-n țară. (Cîntă o arie jidovească.)</p>
               <lg>
                  <l>Trosc, pliosc, trosc și jachi și lichi.</l>
                  <l>Ei, vei, vei! zinichi, zinichi.</l>
                  <l>Iată Leiba cel avan</l>
                  <l>Care poartă harțagan.</l>
                  <l>Iată Leiba cel din cușcă</l>
                  <l>Care poartă la drum pușcă</l>
                  <l>Și cînd vede un român</l>
                  <l>Armele-și ascunde-n fin</l>
                  <l>Și sub cerga scărmănată</l>
                  <l>Sună-a steclă fărîmată.</l>
                  <l>Trosc, pliosc, trosc și jachi și lichi</l>
                  <l>Ei, vei, veil zinichi, zinichi!</l>
               </lg>
               <p rend="justify">Acu străinu, ca străinu, dar cum sînt unii ciocoieși, cu mațe pestrițe, săca-le-ar sămînța! că mare urgie mai sînt pe lumea asta! De-a lungu țărei fac pîrjol cu bătaia… Cică-i voinicie boierească să stîlcească un biet om de surugiu ostenit ca vai de el, nemîncat, nedormit, plouat, ars de soare, degerat de frig, pentru că i-s caii căzuți și nu pot merge în fuga mare.</p>
               <p rend="justify">Îmi aduc aminte, acu cinci ani, murise biata mămuca, Dumnezeu s-o odihnească!… (Ștergîndu-și ochii cu minica cămeșii.) Mi se udă ochii cînd mă gîndesc la ea, drăguța.</p>
               <p rend="justify">(Arie: „Căruța poștei”)</p>
               <lg>
                  <l>Sărmana mamă parc-o văd încă</l>
                  <l>Pe patul morței, moartă zăcînd</l>
                  <l>Și cu durere vie, adîncă,</l>
                  <l>Ah! simt din ochii-mi lacrimi curgînd.</l>
                  <l>Biata bătrîna! ea pentru mine</l>
                  <l>Avea un suflet mult iubitor;</l>
                  <l>Ziua și noaptea mă căta bine</l>
                  <l>Și-mi făcea traiul veselitor.</l>
                  <l>Însă-amar mie! moartea cumplită</l>
                  <l>A deschis iute al ei mormînt</l>
                  <l>Și de-atunci viața-mi e tot cernită,</l>
                  <l>C-am rămas singur pe-acest pămînt.</l>
               </lg>
               <p rend="justify">Stam lîngă biata mamă și o jăleam din fundu inimei, căci era acum pe aproape de îngropat, cînd îl aduce dracu pe un ciocoi de cei afurisiți. Toți flăcăii erau porniți la drum, numai eu, din păcate, mă aflam la poștă. Cuconașu era grăbit, parcă-l alungau tătarii din urmă; el vine la bordeiu meu și mă smuncește fără îndurare de lîngă săcriu maică-mea… În zădar mă rugam să mă-ngăduie ca să duc pe mama la groapă… Ticălosu! în loc să aibă milă, el pune pe arnăutu lui de-mi dă vro cîteva bice și-i poroncește să mă croiască tot drumu cu un harapnic de pe capră. Dac-am văzut ș-am văzut, mi-am făcut cruce și am zis în gîndu meu: Ajută-mi, Doamne, să dezbăr lumea de o jivină veninoasă!… și, cu capu gol, pe arșița soarelui, am plecat.</p>
               <p rend="justify">Se făcea nu departe de poștă o vale lungă și răpide de nu putea nici caru deșert să coboare fără pedică. Drumu cotigea pe lîngă o prăpastie adîncă, plină de bolovani… Mișcă, băiete!… să mi te duci de-a ruptu capului!… Unde-am răpezit caii la vale, unde-am cîrnit oiștea spre mal, și-ntr-o clipală, cai, trăsură, surugiu, arnăut și ciocoi, erain cu toții stîlciți și uciși în fundu prăpastiei… Arnăutu și-o rupt gîtu, ciocoiu și-o frînt nasu de-o rămas cîrn și chior. De atunci nu l-am mai zărit prin poște… El o prins frică și merge la drum numai cu harabagii…</p>
               <p rend="justify">Ei!… da ce stau eu de mă amărăsc cu gînduri pocite. (Își scutură pletele.) Pei nălucă și cruce-ajută!… să trăiască surugiu… Nu-i alt român mai voinic decît el în țară.</p>
               <lg>
                  <l>Surugiu vrednic! eu tot calare</l>
                  <l>Ziua și noaptea am traiul meu.</l>
                  <l>Alung necazul din fuga mare</l>
                  <l>Cînd mă ajunge necazul greu.</l>
                  <l>Surugiu ager, alerg pămîntul</l>
                  <l>Din puha lungă mereu pocnind,</l>
                  <l>Dămol sau iute, iute ca vîntul</l>
                  <l>Eu merg calare tot chiuind.</l>
               </lg>
               <p rend="justify">(Chiuie surugiește fi pocnește din harapnic.)</p>
               <p rend="justify">Dacă, de pildă, vine o cupea cu o porumbiță albă și frumoasă, care-mi zice subțirel: „Să mă duci bine, flăcău”. — Lasă, cuconiță, n-ai grijă că ești cu mine! — și-mi apuc hățurile în mîna stîngă și m-arunc pe șăuaș dintr-o săritură… Gata-i? gata!</p>
               <p rend="justify">Mișcați, băieți!… hi, hi… să mă duceți ca vîntu și ca gîndu. (Pocnește.) Hi, breazule, nu te lenevi, că te stricnesc cu șfichiu de foc. (Bate cu harapnicul înainte ca și cînd ar vroi să lovească hățașul.) Vîrtos, murgule, (se adresează la lăturaș) nu te lăsa pe tînjală că-mi ești sub mînă. (Pocnește de lături în dreapta.) Hi, acum pe. șes cu toții, într-o întinsoare, să sfîrîie roțile. (Chiuie.) Hi-i-i-i, zmeișorii tatii… parcă zăresc pe Măriuca la colțu luncii…. Măriuco fa, să mă aștepți cu alivenci pe cînd m-oi întoarce, că ți-oi aduce un tulpan nou. Haide-așa, copii, tot așa la copce, cu toții, deopotrivă, frumos că ne privește duduca cea din trăsură… numai de n-ar deochea… Iacă dealu înainte… să vă văd acu, dragii mei… s-o luăm la fugă din vălcică, ca să suim culmea într-un „zbor… Odată cu toții pe opinteală… (Chiuie și pocnește.) Hi-i-i-i, tătucă, nu mă lăsați… Întinde, Surule… odată, Breazule, hi, hi… (Se zbuciumă ca cum ar sili caii la deal.) Mînca-v-ar cioarele! hi, perire-ar albinele care or strînge ceara de făcut lumînare celui ce vă are!… Ha, ho, ha, ho!… tbrrr… am suit dealu… să ne mai odihnim la umbră și să vă mai frec pe ochi.</p>
               <lg>
                  <l>Surugiu vesel, în cîmp la soare</l>
                  <l>Eu cîte fete le întîlnesc</l>
                  <l>Preschimb cu ele glume ușoare</l>
                  <l>Și chiar din fugă le amețesc.</l>
                  <l>Iar cînd un dușman calea-mi aține</l>
                  <l>Îi dismierd fața cu șfichiu de foc,</l>
                  <l>Și cînd în țară anul nou vine</l>
                  <l>La frații noștri urez noroc.</l>
               </lg>
               <p rend="justify">(Pocnește ca în ajunul Sfîntului Vasile.) Hăi, hăi! la mulți ani cu fericire, să trăiți toți în unire… Hăi, hăi! să vă fie casa casă și masa masă! hăi, hăi! Noroc bun și veselie și-mi faceți parte și mie… hăi, hăi!</p>
               <p rend="justify">(Cortina cade.)</p>
               <p rend="justify"> </p>
            </div>
         </div>
      </body>
   </text>
</TEI>
