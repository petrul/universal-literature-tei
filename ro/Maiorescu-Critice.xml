<?xml version="1.0" encoding="utf-8"?>
<TEI xmlns="http://www.tei-c.org/ns/1.0" xml:lang="ro">
   <teiHeader>
      <fileDesc>
         <titleStmt>
            <title>Critice. O cercetare critică. Discursuri.</title>
            <author>Maiorescu, Titu</author>
         </titleStmt>
         <editionStmt>
            <edition>
               <date/>
            </edition>
         </editionStmt>
         <publicationStmt>
            <p rend="color(#000000)">
               <ptr target="https://creativecommons.org/licenses/by-sa/3.0/deed.ro"/>
               <lb/>
            </p>
         </publicationStmt>
         <sourceDesc>
            <p rend="start color(#000000)">
               <ptr target="https://ro.wikisource.org/"/>
            </p>
         </sourceDesc>
      </fileDesc>
      <profileDesc>
         <langUsage>
            <language ident="ro">ro</language>
         </langUsage>
      </profileDesc>
      <revisionDesc>
         <listChange>
            <change>
               <name>Petru Dimulescu</name>
               <date>2019-04-02T22:17:26.324344000</date>
            </change>
         </listChange>
      </revisionDesc>
   </teiHeader>
   <text>                         
      <body>
         <head>Critice. O cercetare critică. Discursuri.</head>
         <author>Maiorescu, Titu</author>
         <p rend="start color(#000000)">
            <ptr target="https://ro.wikisource.org/"/>
         </p>
         <p rend="color(#000000)">
            <ptr target="https://creativecommons.org/licenses/by-sa/3.0/deed.ro"/>
            <lb/>
         </p>
         <p rend="center color(#000000)">ro</p>
         <div type="div1">
            <head>Articole critice</head>
            <div type="div2">
               <head>Poezii populare române adunate de d. Vasile Alecsandri</head>
               <subtitle>Poezii populare ale românilor adunate și întocmite de Vasile Alecsandri, tipărită cu spesele azilului Elena Doamna, 1 vol. în 8, VIII și 416 pag., București, Tipografia Lucrătorilor Asociați, 1866</subtitle>
               <p>Jurnalele române nu și-au îndeplinit încă datoria lor față cu colecția de poezii populare publicată de d. Alecsandri. Mai toate foile noastre periodice însemnează în rubrica intereselor, de care promit să se ocupe, și cuvântul de literatură, însă mai toate sunt de o negligență remarcabilă pentru această parte a vieței noastre publice. Noi cei dintâi admitem că pentru multe din producțiunile literare ale românilor, tăcerea absolută este încă sentința cea mai blândă ce o merită, dar cu atât mai mult când este vorba de o publicațiune ca aceea a d-lui Alecsandri, tăcerea ne pare o lipsă de conștiință.</p>
               <p>Convorbirile literare, îndată la aparițiunea cărții în cestiune, și-au împlinit datoria de a o anunța în câteva rânduri călduroase publicului cititor. Însă acel anunț al momentului nu este îndestul pentru cerințele criticei literare, și noi ne folosim cu plăcere de ocazia ce ni se oferă pentru a reveni încă o dată la lucrarea d-nului Alecsandri. Căci, pe lângă rangul necontestabil ce această colecțiune de poezii ne pare că ocupă înaintea tutulor publicațiunilor din ultimul deceniu al literaturei noastre, cartea d-lui Alecsandri este și va rămâne pentru tot timpul o comoară de adevărată poezie și totdeodată de limbă sănătoasă, de notițe caracteristice asupra datinelor sociale, asupra istoriei naționale și, cu un cuvânt, asupra vieței poporului român.</p>
               <p>D. Alecsandri împarte poeziile, culese și întocmite de d-sa din gura poporului, în balade (cântece bătrânești), doine și hore. În ele găsim poezia aproape a întregului popor: Moldova și Țara Muntenească, Transilvania și Basarabia sunt deopotrivă reprezentate. Mai la fiecare poezie, la fiecare aluziune socială din ea, la fiecare cuvânt mai greu, d. Alecsandri a făcut note explicative, care, în cea mai mare parte a lor, adaugă la meritul cărții și cuprind observațiuni pline de interes.</p>
               <p>În articolul de față am dori să ne dăm în câteva cuvinte samă de impresiunea binefăcătoare de care ne pătrunde cetirea acestor poezii.</p>
               <p>Ceea ce le distinge întâi în modul cel mai favorabil de celelalte poezii ale literaturii noastre este naivitatea lor, lipsa de orce artificiu, de orce dispoziție forțată, simțimântul natural ce le-a inspirat. Sunt două moduri de a privi lumea care ne încunjură: cu reflecția rece, speculativă sau speculătoare, și cu inima plină de simțiri. Din cel dintâi mod ies pentru literatură cărțile de știință, din cel de al doilea - lucrările de artă. Ceea ce constituie defectul operelor de artă celor rele este confundarea acestor sfere, este lipsa de inspirare sentimentală și producerea sub impresia reflecției. Cei mai mulți poeți ai noștri cântă fără cauză firească, simulează inspirări ce nu-i agită, descriu sentimente ce nu-i insuflă, și nu este o excepție junele de 17 ani care în anul trecut trimisese spre publicare un caiet de poezii plin de “iluziuni pierdute asupra sexului frumos”. În acești oameni nechemați și nealeși predomnește calculul, ei iau pana în mână fără a ști încă ce să cânte, se hotărăsc mai întâi să facă “o poezie” și apoi își răsfoiesc mintea pentru a găsi o materie convenabilă, și astfel lucrarea lor face o impresie tot așa de rece ca și reflecția din care a izvorât.</p>
               <p>Nimic din toate aceste în poezia populară! Și ce ambiție calculătoare ar putea îndemna pe simplul sătean ca să-și întrupeze simțirea în forma poetică! Ceea ce abundanța tristeței sau bucuriei i-a scos din adâncul inimei sale nu este niciodată al lui; în toate inimele își află un răsunet și la toate le devine o proprietate: fapta lui devine fapta lor, el însuș piere necunoscut. Cea mai adâncă simțire numai îl silește astfel a se arunca afară din sine, și de aceea din poezia lui îți vorbește însăș durerea și însăș bucuria, dar nu un individ care sufere, un individ care se bucură. Însă tocmai aceasta este semnul adevăratei poezii, și ne putem explica cum asupra Iliadei, atribuite lui Homer, s-a născut controversa dacă în adevăr este compusă de un poet Homer, sau este numai un șir de balade populare de autori necunoscuți, într-atât poetul celei mai frumoase epopee s-a consumat și s-a pierdut fără vreo urmă a individualității sale în lucrarea ce a produs-o.</p>
               <p>Pentru a însufleți această explicare teoretică cu exemple, vom cita din cartea d-lui Alecsandri câteva poezii luate după prima răsfoire, care toată poartă acel semn de adâncă inspirare adevărată:</p>
               <p>Drum la deal și drum la vale Îmi fac veacul tot pe cale, N-am în lume sărbătoare, Nici n-am partea mea la soare. Ostenit mereu de ducă, Noaptea-n codri mă apucă, Copacilor sunt nălucă.</p>
               <p>(Doină din Valahia, pag. 277)</p>
               <p>Sub tufe de clocotel Zace-un tânăr voinicel Cu mândruța lângă el. – Scoală, scoală, măi bărbate, Nu mai tot zace pe spate, Că mi-am urât zilele Mutând căpătâiele Când la cap, când la picioare, Când la umbră, când la soare. – Oh! dragă muierea mea, Nu pot, nu pot, chiar de-aș vrea. Boala mea nici că s-a duce Pân'ce tu nu mi-i aduce Mură-albastră și amară, Sloi de gheață-n miez de vară.</p>
               <p>– Oh! drăguț bărbatul meu, Ajuta-ți-ar Dumnezeu! Eu toți munții am călcat, Mură-albastră n-am aflat, Sloi de gheață n-am găsit, Că pământu-i încălzit. – Muierușcă din Brașeu! Mură-albastră-i ochiul tău, Care mă ucide rău. Sloi de gheață netopită E chiar inima-ți răcită Și de mine deslipită!</p>
               <p>(pag. 53)</p>
               <p rend="bold">Busuiocul</p>
               <p>- Busuioace, busuioace, N-ai mai crește, nici te-ai coace! – Dar de ce să nu mă coc, Că mă port fetele-n joc? – Trandafire, n-ai mai fi, Nici în cale-ai înflori! – Dar de ce să nu mai fiu, Că mă poartă lelea viu? – Tu ești viu, dar eu sunt mort, Și de-abie-n lume mă port. – Mergi în horă, saltă-n joc, S-ai parte de busuioc. Vin la horă ici în șir, S-ai parte de trandafir.</p>
               <p>(pag. 341)</p>
               <p>Izvorând astfel poezia populară din plenitudinea simțimântului, în ea ne aflăm apărați de acele aberațiuni intelectuale care strică inspirarea multor poeți, chiar a celor cu talent. Politica, declamările în contra absolutismului, reflecțiile manierate asupra divinității, imortalității etc., etc. nu ating cuprinsul lor sentimental și nu silesc pe cetitor a recădea din înălțimea impresiei poetice în mijlocul preocupărilor de toate zilele. Nu că doară poporul ar fi nesimțitor la asemenea lucruri; dar el când face poezie, nu face politică, când inima îi saltă, încetează sarcina reflecției. Și la români se găsesc poezii contra Rusiei și a Austriei, dar nu fiindcă Rusia este “cnuta colosală de la nord” și Austria “despoticul absolutism”, ci fiindcă străinul îi rămâne străin sub orce formă politică l-ar subjuga. Exemple aflăm multe în cântecele din Basarabia și în doinele din Transilvania.</p>
               <p>Frunză verde de măslină, Trecui Nistrul, apă lină, Să vedem pânea de-i bună Ca și-n țara mea străbună. Fie dulce ca și mierea. Mie-mi pare că-i ca fierea.</p>
               <p>(pag. 405)</p>
               <p>Când eram la mama fată, Purtam rochii de bucată, Dar de când m-am măritat C-un moscal din cela sat, Nici n-am fustă de purtat, Nici papuci de încălțat! Inima-mi e cu lăcată; Când aș discuia odată, Ar cunoaște lumea toată, Cât amar și cât venin Bea inima la străin.</p>
               <p>(pag. 406)</p>
               <p rend="bold">Doină haiducească</p>
               <p>Murgule, coamă rotată, Mai scoate-mă-n deal odată Să-mi fac ochișorii roată, Să mă uit la lumea toată. Veni-ar timpul să vie. Ca românul iar să-nvie Și de hoți să mântuiască Țara lui Ardelenească!</p>
               <p>Asta nu-i țară de câni, Ci e țară de români, Nu-i pământ de ungureni, Ci de neaoși pământeni!</p>
               <p>(pag. 311)</p>
               <p rend="bold">Vrăbiuța</p>
               <p>Vrăbiuță de pe deal, Zbori degrabă în Ardeal Și te-ntoarce de îmi spune Or vești rele or vești bune. Du-te, vezi dacă mai sunt Frați de-ai mei pe-acest pământ, Sau dacă i-a omorât Ungureanul cel urât? De-or fi vii, să mă răpăd Într-o fugă ca să-i văd, De-or fi morți, să mi-i răzbun Cu-o măciucă de alun Ce-i bună de descântat Și morții de răzbunat.</p>
               <p>(pag. 317)</p>
               <p>Cu toate aceste, autorii și publicul “din societate” s-ar înșela foarte mult când ar crede că simțimântul naiv al poporului nu este compatibil cu ideile cele înalte. Lumea se poate aprofunda tot așa de bine pe calea inimei ca și pe calea reflecției, și din aceea că poporul își exprimă numai simțirile sale nu rezultă că i-ar lipsi meditațiunea și delicatețea în exprimarea ei. Îndrăznim chiar să credem că mulți poeți de salon ar fi încântați când ar putea descoperi în fantazia d-lor idei cu o umbră numai de frumusețea celor populare, precum le aflăm, d.e., în următoarele poezii:</p>
               <p rend="bold">Bade trandafir</p>
               <p>Bade, trandafir frumos! Vrut-ai să te-arăți duios, Dar te-ai arătat ghimpos Și din minte nu m-ai scos. – Vai! leliță din cel sat! Ce-ai cerut și nu ți-am dat? Cerut-ai faguri de miere, Eu ți-am dat buzele mele; Cerut-ai o viorea, Ți-am adus inima mea. – Dacă vrei dragoste-aprinsă, Adă-mi gură neatinsă, Și o inimă fecioară Ca apa de la izvoară.</p>
               <p>(pag. 309)</p>
               <p>Sus în vârf de brăduleț S-a oprit un șoimuleț, El se uită drept în soare Tot mișcând din aripioare. Jos, la trunchiul bradului, Crește floarea fagului, Ea de soare se ferește Și de umbră se lipește. – Floricică de la munte, Eu sunt șoim, șoimuț de frunte, Ieși din umbră din tulpină, Să-ți văd fața la lumină, C-a venit până la mine Miros dulce de la tine. Cât am pus în gândul meu Pe-o aripă să te ieu Și să mi te port prin soare Păn' te-i face roditoare Și de mine iubitoare. – Șoimuleț duios la grai, Fiecare cu-al său trai. Tu ai aripi zburătoare Ca să te înalți la soare, Eu la umbră, la răcoare, Am menire-nfloritoare. Tu te leagăni sus pe vânt, Eu mă leagăn pe pământ. Du-te-n cale-ți, mergi cu bine, Făr-a te gândi la mine. Că e lumea-ncăpătoare Pentr-o pasăre ș-o floare!</p>
               <p>(pag. 31)</p>
               <p>Nu mai puțin frumoase sunt poeziile populare cât pentru delicatețea expresiilor și energia și justețea comparărilor; d. e., când zice Păunașul Codrilor (pag. 24):</p>
               <p>Nu, eu mândra nu ți-oi da Pân' ce capul sus mi-a sta, Că eu când o am luat În cosițe i-am jurat Să n-o las de lângă mine Și s-o apăr de orcine.</p>
               <p>Sau când spune în Doncilă (pag. 113):</p>
               <p>Rămâi, soro, sănătoasă, Ca o viorea frumoasă Într-un păhărel pe masă.</p>
               <p>Sau când compară cu vioiciune plastică (pag. 290):</p>
               <p>Voinicelul nearmat E ca știuca pe uscat, Voinicelul fără cal E ca peștele pe mal Și ca mărul lângă drum, N-are pace nicidecum, Câți trec îl zburătuesc Și de crengi îl sărăcesc Dar voinicul înarmat Și p-un zmeu încălecat Drăgălaș e și frumos Ca luceafăr luminos.</p>
               <p>Sau la pag. 79:</p>
               <p>Doamne-ajută! el zicea. Barda-n mână apuca Ca un vânt înviforat Într-un lan de grâu uscat.</p>
               <p>Am trece mult peste marginile unui articol de revistă când am sta să relevăm toate frumusețile din colecțiunea d-lui Alecsandri. Un singur punct ne permitem încă să semnalăm atenției cărturarilor noștri: cuvintele cele originale, care ne surprind mai pe fiecare pagină a acestor poezii populare. Ce importanță are originalitatea cuvintelor pentru poezie am arătat mai pe larg în o cercetare anterioară asupra acestei materii; aci voim numai să cităm câteva exemple din colecțiunea de față:</p>
               <p>Eu la umbră, la răcoare Am menire-nfloritoare.</p>
               <p>(pag. 31)</p>
               <p>Tu ai bani de vânturat.</p>
               <p>(pag. 42)</p>
               <p>Un brad verde, cătinat Pe biserică plecat.</p>
               <p>(pag. 21)</p>
               <p>Sora cea mezină.</p>
               <p>(pag. 14)</p>
               <p>Unicelul.</p>
               <p>(pag. 18)</p>
               <p>Vă ia unul câte unul Și din fugă vă cosește Și vă taie chip snopește.</p>
               <p>(pag. 81)</p>
               <p>Terminând aceste puține observări asupra colecțiunii d-lui Alecsandri, nu avem decât să-i mulțumim d-sale și celor ce l-au ajutat în culegerea și publicarea poeziilor populare pentru lucrarea cu care au înzestrat literatura noastră.</p>
            </div>
         </div>
         <div type="div1">
            <head>O cercetare critică asupra poeziei române de la 1867</head>
            <div type="div2" rend="P21">
               <head>Prefața la ediția dintâi</head>
               <p>Cartea de față a fost altfel proiectată decât se prezintă publicului acum.</p>
               <p>Sunt aproape doi ani de când membrii societății „Junimea“ consacră o parte din timpul fiecărei ședințe a lor la lectura poeziior române publicate până astăzi, cu scop de a compune pentru juna generațiune română o antologie, în care toate poeziile să fie, dacă nu mai presus de orice critică, cel puțin insuflate de un simțământ poetic și ferite de înjosire în concepțiune și în expresiuni. Însă din miile de poezii citite, societatea nu a putut alege un număr suficient pentru a compune un volum, și dintr-o colecțiune de poezii frumoase a ieșit o critică de poezii rele.</p>
               <p>Critica se află la începutul volumului, iar câteva exemple de poezii mai bune la fine, și publicațiunea întreagă este un semn caracteristic al stării în care a ajuns literatura română în anul 1867.</p>
               <p>T. M.</p>
               <p>Iași, iunie 1867.</p>
            </div>
            <div type="div2" rend="P21">
               <head>Prefața autorului la ediția de la 1874</head>
               <p>Iluzii pierdute — iată semnul timpului în care trăim. Stăpânirea frazei încetează.</p>
               <p>Numai deziluzionarea să nu treacă în scepticism.</p>
               <p>Puținii bărbați eminenți ce-i avem au început să se retragă unul câte unul din viața publică, iar în locul lor năvălește mulțimea mediocrităților și, cu steagul naționalismului și al libertății în frunte, acea gloată de exploatatori, pentru care Dunărea nu e destul de largă ca să-i despartă de Bizanț. În contra lor rezistența, fie și violentă, era o datorie. De aci critica! Însă critica unde trebuie și constructivă unde poate. Paginile următoare cuprind un șir de cercetări critice asupra câtorva forme de cultură română din ultimele decenii.</p>
               <p>Scrierile astfel împreunate în volumul de față sunt o retipărire din Convorbiri literare. Prezentându-se acum singure înaintea publicului și lipsite de vecinătatea și de sprijinul scriitorilor uniți cu noi în aceeași tendință, ele sunt silite să răspundă îndată la o întâmpinare de princip[iu], care caută să le tăgăduiască dreptatea și folosul.</p>
               <p>Direcția cea nouă — ni se zice — nu putea să se introducă în conlucrare pașnică pe lângă cea veche? Trebuia oare o critică așa de neîmpăcată în contra celor mai multe forme și autorități de astăzi? Admițând chiar că transilvănenii scriu rău, că Bărnuțiu nu e om de știință, că Șincai nu e istoric, că Societatea Academică Română e stearpă, că cele mai multe ziare și poezii nici nu merită acest nume; de ce să fie totuși așa de amar combătute? Tot sunt creațiuni de cultură, forme fie și goale pentru primirea cuprinsului viitor, tot sunt ceva, sunt un semn de viață și sunt mai bine decât nimic.</p>
               <p>La aceasta răspundem:</p>
               <p>Puterile unui popor, fie morale, fie materiale, au în orice moment dat o cantitate mărginită. Averea națională a românilor are astăzi o cifră fixă, energia lor intelectuală se află asemenea într-o câtime fixată. Nu te poți juca nepedepsit cu această sumă a puterilor, cu capitalul întreprinderii de cultură într-un popor. Timpul, averea, tăria morală și agerimea intelectuală ce le întrebuințezi pentru o lucrare de prisos, necum pentru o lucrare greșită, sunt în veci pierdute pentru lucrarea cea trebuincioasă și cea adevărată. Amândouă nu pot merge lângăolaltă, tocmai fiindcă izvorul puterilor unei națiuni nu este nesecat, ci este din fire mărginit. Dacă dar îți lipsesc o mie de școlari silitori și modești, de industriași și meseriași naționali, de poeți și prozatori mai buni, de oameni de știință adevărați, cauza este că mărginitele puteri de care dispune poporul tău pentru aceasta sunt consumate de profesori ignoranți, de funcționari netrebnici, de academicieni, secretari, membri onorifici, asociați în cultură, jurnaliști, ateneiști, conservatoriști, poetastri, spânzurători de pânze la „expoziția artiștilor în viață“, și celelalte, și celelalte.</p>
               <p>Ai un singur bloc de marmură: dacă îl întrebuințezi pentru o figură caricată, de unde să mai poți sculpta o Minervă?</p>
               <p>T. MAIORESCU</p>
               <p>Iași, martie 1874</p>
            </div>
            <div type="div2" rend="P21">
               <head>Prefața la ediția de la 1892</head>
               <p>Studiul elementar asupra poeziei române apăruse întâi în primele numere ale Convorbirilor literare (1 martie—15 iunie 1867) și fusese apoi publicat în volum deosebit.</p>
               <p>„Exemplele de poezii mai bune“, care însoțeau acel mic volum de la 1867, nu se mai află reproduse în reeditarea de față. Cele 11 poezii lirice, 10 fabule-epigrame și 13 balade de Gr. Alexandrescu, Alecsandri, Bolintineanu, M. D. Corne, G. Crețeanu, Donici, I. Negruzzi, Nicoleanu, T. Șerbănescu și A. Sihleanu, relevate atunci ca singure posibile, nu mai pot avea astăzi această însemnare.</p>
               <p>De atunci încoace s-au ivit în literatura noastră multe alte lucrări. „Pastelurile“ și baladele războinice ale lui Alecsandri, poeziile lui Naum, Vlahuță, Șerbănescu, Duiliu Zamfirescu, T. Robeanu, Ollănescu-Ascanio, A. C. Cuza, Bodnărescu, Coșbuc, Volenti, ale doamnelor Matilda Cugler-Poni, Lucreția Suciu, Veronica Micle și, mai ales, ale lui Eminescu ar trebui neapărat să figureze astăzi într-o asemenea antologie.<note xml:id="ftn1" place="foot" n="">1 Astăzi (1908) ar mai trebui adăogate exemple din poeziile lui Octavian Goga, Al. Brătescu-Voinești, St. O. Iosif, P. Cerna, G. Vâlsan, M. Codreanu, ale drei Maria Cunțan, ale doamnei Elena Fagaro și ale altora. T. M.</note> Unele din ele au înălțat limba, forma, ideea poeziei române cu mult peste treapta de la 1866.</p>
               <p>Cercetarea noastră critică de acum 25 de ani rămâne,dar numai ca un indicator pentru distanța străbătută pe calea evoluțiunii de progres.</p>
               <p>T. M.</p>
               <p>București, septembrie 1891</p>
            </div>
            <div type="div2" rend="P21">
               <head>Poezia română - cercetare critică</head>
               <div type="div3" rend="P22">
                  <head>
                     <label>I</label>
                     <lb/>Condițiunea materială a poeziei</head>
                  <p>Poezia, ca toate artele, este chemată să exprime frumosul; în deosebire de știință, care se ocupă de adevăr. Cea dintâi și cea mai mare diferență între adevăr și frumos este că adevărul cuprinde numai idei, pe când frumosul cuprinde idei manifestate în materie sensibilă. Este dar o condițiune elementară a fiecărei lucrări artistice de a avea un material în care sau prin care să-și realizeze obiectul. Astfel, sculptura își taie ideea în lemn sau în piatră, pictura și-o exprimă prin culori, muzica prin sonuri. Numai poezia (și aci vedem prima ei distingere de celelalte arte) nu află în lumea fizică un material gata pentru scopurile ei. Căci cuvintele auzite nu sunt material, ci numai organ de comunicare. Cine aude silabele unei poezii sanscrite fără a înțelege limba sanscrită, deși poate primi o idee vagă de ritmul și de eufonia cuvintelor, totuși nu are impresia proprie a lucrării de artă, nici partea ei sensibilă, nici cea ideală; fiindcă sonul literelor nu are să ne impresioneze ca ton muzical, ci mai întâi de toate ca un mijloc de a deștepta imaginile și noțiunile corespunzătoare cuvintelor, și unde această deșteptare lipsește, lipsește posibilitatea percepțiunii unei poezii. Din contră, cine vede o pictură indică, și fără a înțelege ideea străină ce a încorporat-o poate artistul prin culori, d. e. înfățișarea unui cult necunoscut al antichității, are totuși pe deplin partea sensibilă a lucrării de artă și este în stare a o aprecia. Culorile picturii sunt dar un adevărat material, asemenea sonurile muzicii, piatra sculpturii; însă cuvintele poeziei sunt de regulă numai un mijloc de comunicare între poet și auditoriu.</p>
                  <p>Unde este atunci materialul sensibil al poetului, fără de care nu poate exista arta? Materialul poetului nu se află în lumea dinafară; el se cuprinde numai în conștiința noastră și se compune din imaginile reproduse ce ni le deșteaptă auzirea cuvintelor poetice. Când cetim, d. e., la Bolintineanu:</p>
                  <lg>
                     <l>Într-o sală-ntinsă, printre căpitani,</l>
                     <l>Stă pe tronu-i Mircea încărcat de ani.</l>
                  </lg>
                  <lg>
                     <l>Astfel printre trestii tinere-nverzite</l>
                     <l>Un stejar întinde brațe veștejite.</l>
                  </lg>
                  <lg>
                     <l>Astfel după dealuri verzi și numai flori</l>
                     <l>Stă bătrânul munte albit de ninsori.</l>
                  </lg>
                  <p>partea materială din ceea ce este frumos în această poezie sunt imaginile provocate în fantezia noastră prin cuvintele poetului: „Mircea încărcat de ani, ca un stejar ce-și întinde brațe veștejite printre trestii, ca un munte albit de ninsori de pe dealuri verzi“ etc.</p>
                  <p>Prima condițiune dar, o condițiune materială sau mecanică, pentru ca să existe o poezie în genere, fie epică, fie lirică, fie dramatică, este: ca să se deștepte prin cuvintele ei imagini sensibile în fantezia auditoriului, și tocmai prin aceasta poezia se deosebește de proză ca un gen aparte, cu propria sa rațiune de a fi. Cuvântul prozaic este chemat a-mi da noțiuni, însă aceste noțiuni sunt abstracte, logice, desmaterializate, și pot constitui astfel un adevăr și o știință, dar niciodată o artă și o operă frumoasă. Frumosul nu este o idee teoretică, ci o idee învăluită și încorporată în formă sensibilă, și de aceea cuvântul poetic trebuie să-mi reproducă această formă. Noțiunea abstractă „cina cea de taină“ poate fi adevărată, dacă îi cunosc relațiunile esențiale din istorie, însă pentru aceasta nu este încă frumoasă; vroiesc să fac din ea o operă de artă, trebuie să încorporez într-o materie sensibilă, să mi-o deping cu culori într-un tablou (Leonardo da Vinci) sau să o descriu prin cuvinte, care să-mi deștepte imagini de sensibilitate adecvate cu obiectul ei (Klopstock, Messias).</p>
                  <p>Prin urmare, un șir de cuvinte care nu cuprind alta decât noțiuni reci, abstracte, fără imaginațiune sensibilă, fie ele oricât de bine rimate și împărțite în silabe ritmice și în strofe, totuși nu sunt și nu pot fi poezie, ci rămân proză, o proză rimată.</p>
                  <p>Pentru a demonstra acest adevăr, demonstrațiune cu atât mai importantă cu cât din ignorarea lui multe din poeziile noastre nici nu intră în categoria operelor de artă, ci sunt proză stricată prin rime, vom intra în câteva amănunte ale producțiunilor adevărat poetice și vom arăta cum o sumă de particularități esențiale ale poeziilor frumoase se explică numai pe baza acelui adevăr.</p>
                  <p>Poetul, chemat a deștepta, prin cuvintele ce le întrebuințează, aceleași imagini sensibile în conștiința auditoriului, ce trebuie să le aibă el în fantezia sa, are a se lupta cu o primă greutate foarte însemnată: cu pierderea crescândă a elementului material în gândirea cuvintelor unei limbi. La început cuvintele corespundeau unei impresii sensibile, și cine le auzea atunci își reproducea prin ele acea imagine materială din care se născuseră. Cu cât înaintează însă limba, cu cât experiența se întinde peste mai multe sfere și cuprinde cunoștința a tot mai multe obiecte de același fel, cu atât cuvântul ce le exprimă devine mai abstract, caută a se potrivi cu toată suma de obiecte câștigată din nou, pierde una câte una din amintirile sensibile de mai nainte și, devenind o noțiune generală, se ridică pe calea abstracțiunii spre sfera științei, însă se depărtează în proporție egală de sfera poeziei. Să luăm, d. e., cuvântul eminent. Când zice astăzi cineva „inteligență eminentă“, nu leagă nici o imagine sensibilă cu aceste cuvinte. Altfel a fost în vechime, în acea vechime romană, care a întrebuințat pentru prima oară cuvântul eminens. Eminens sta în legătură cu vechiul meno, care însemna a fi înălțat, a se ridica peste un nivel dat; de unde cuvântul mensa, care mai înainte vrea să zică orce ridicătură, masă, bancă, scenă pentru vinderea sclavilor etc.; e-minere arăta o ridicătură mai frapantă decât celelate, scoasă la iveală dintre toate, și eminens cuprindea dar pe atunci o imagine sensibilă foarte semnificativă. Astăzi a dispărut elementul material din concepțiunea acestui cuvânt, eminent este o noțiune exclusiv intelectuală. Eminens cel vechi putea fi o expresie poetică, eminentul de astăzi este o expresie esențial prozaică.</p>
                  <p>Ceea ce s-a întâmplat cu eminens s-a întâmplat cu cele mai multe cuvinte ale limbii române și a tutulor limbilor indo-europene: cuprinsul lor, în procesul psihologic al formării noțiunilor, a devenit așa de eteric, încât nu mai posedă decât o slabă amintire de sensibilitate. Ce importanță are această eterizare pentru știință am arătat cu altă ocaziune<note xml:id="ftn2" place="foot" n="">Despre scrierea limbii române[...].</note>. Rezultatul însă pentru artă este că poetul nu mai poate întrebuința toate cuvintele limbii simplu, așa precum sunt admise astăzi pentru însemnarea obiectelor gândirii lui, ci trebuie sau să le ilustreze cu epitete mai sensibile, sau să le învieze prin personificări, sau să le materializeze prin comparațiuni, în orice caz însă să aleagă, dintre toate cuvintele ce exprimă aproape același lucru, pe acele care cuprind cea mai mare doză de sensibilitate potrivită cu închipuirea fanteziei sale.</p>
                  <p>Dacă, precum am arătat, prin progresul logic al inteligenței limbistice într-un popor, gândirea cuvântului, care gândire avea la început trup și suflet, și-a pierdut cu timpul trupul și și-a păstrat numai sufletul, un suflet rece și logic, oglindă credincioasă a rațiunii omenești, poetul trebuie mai întâi de toate să încălzească acest product și să resusciteze în imaginațiunea auditoriului trupul evaporat din vechile concepțiuni de cuvinte.</p>
                  <p>1. Să privim acum mai cu de-amănuntul mijloacele poeților de a ne sensibiliza gândirea cuvintelor. Primul mijloc este alegerea cuvântului celui mai puțin abstract. Un exemplu va lămuri pe deplin această afirmare. Când zic „simt durere“, cuvintele sunt numai prozaice, fiindcă-mi dau o noțiune intelectuală, dar nu mă silesc a o întrupa; când zic „durerea mă cuprinde“, locuțiunea a devenit mai poetică, fiindcă verbul este mai expresiv, sau, cum se zice, mai pitoresc. „Durerea mă pătrunde, durerea mă săgeată“ etc. sunt alte variațiuni corespunzătoare trebuinței de sensibilitate în cugetarea aceluiași lucru. Și astfel vedem poeții preferând cuvintelor abstracte pe cele ce exprimă o gândire mai individuală și calități mai palpabile.</p>
                  <p>A. Mureșanu, în loc de a vorbi de armata turcească, de Rusia, de patria română, cuvinte cu totul prozaice, sensibilizează aceste noțiuni și zice:</p>
                  <lg>
                     <l>N-ajunse iataganul barbarei semilune</l>
                     <l>A cărui plăgi fatale și azi le mai simțim,</l>
                     <l>Acum se vâră cnuta în vetrele străbune,</l>
                     <l>Dar martor ne e Domnul că vii nu o primim!</l>
                  </lg>
                  <p>Schiller, în Moartea lui Wallenstein<note xml:id="ftn3" place="foot" n="">Traducere română de E[milia] M[aiorescu], pag. 15, 22.</note>, zice:</p>
                  <lg>
                     <l>Pălăria</l>
                     <l>De amiral mi-ai smuls-o de pe cap.</l>
                  </lg>
                  <p rend="justify">Și în alt loc:</p>
                  <lg>
                     <l>Cu ochi posomorât</l>
                     <l>Privesc ei pe străini în țara lor,</l>
                     <l>Și bine le-ar veni să ne trimită</l>
                     <l>Acasă cu un pumn de bani</l>
                  </lg>
                  <p rend="justify">etc.</p>
                  <p rend="justify">Camõens zice (Lusiada, cântul V):</p>
                  <lg>
                     <l>După ce am trecut linia arzândă ce separă lumea-n două.</l>
                  </lg>
                  <p rend="justify">Din aceeași particularitate poetică se explică farmecul fabulelor lui La Fontaine. Obiectul acestor fabule este cunoscut din alți autori, poate nici unul nu este original al lui. Dar ceea ce este original în La Fontaine este acea alegere admirabilă de cuvinte, prin care în modul cel mai simplu se exprimă lucrurile în natura lor palpabilă:</p>
                  <lg>
                     <l>Maître corbeau sur un arbre perché</l>
                     <l>Tenait en son bec un fromage,</l>
                     <l>Maître renard par l’odeur alléché</l>
                  </lg>
                  <p>etc.</p>
                  <lg>
                     <l>Il ouvre un large bec, laisse tomber sa proie</l>
                  </lg>
                  <p>etc.</p>
                  <p>Shakespeare, modelul cel mai perfect pentru tot ce se va chema vreodată fantezie de poet, se ferește până la exagerare de cuvinte abstracte și, dacă le întrebuințează, le pune totdeauna alăturea o imagine sensibilă.</p>
                  <p>Exemple se află pe fiecare pagină a operelor sale. Să ne mărginim la câteva din cele traduse în românește, din Macbeth<note xml:id="ftn4" place="foot" n="">Traducere de P. Carp, p. 16, 23, 24, 52, 60.</note>:</p>
                  <lg>
                     <l>Să pot răsturna cu viteaza mea limbă</l>
                     <l>Orice te-ar depărta de la cercul de aur.</l>
                  </lg>
                  <p rend="justify">„Cercul de aur“ în loc de coroana regală, la care aspira Macbeth. La finele actului I zice Macbeth:</p>
                  <lg>
                     <l>Su[nt] deplin hotărât: întins e orice nerv / Spre teribila faptă.</l>
                  </lg>
                  <p rend="justify">În actul III, scena I:</p>
                  <lg>
                     <l>...eu su[nt] rădăcina / Și tatăl multor regi.</l>
                  </lg>
                  <p>În scena 4:</p>
                  <lg>
                     <l>Am înotat în sânge atâta de departe,</l>
                     <l>Încât de-a mă întoarce tot așa greu îmi vine</l>
                     <l>Cât de-a merge înainte. În cap îmi clocotesc</l>
                     <l>Curioase gândiri.</l>
                  </lg>
                  <p rend="justify">Etc., etc.</p>
                  <lg>
                     <l>Amis, ne creusez pas vos chères rêveries,</l>
                  </lg>
                  <p rend="justify">zice Victor Hugo (Feuilles d’automne, 29).</p>
                  <p>2. Al doilea mijloc ce-l vedem întrebuințat de poeți pentru a produce materialul sensibil în gândirea cuvintelor din partea auditoriului sunt adjectivele și adverbele, ceea ce s-a numit „epitete ornante“.</p>
                  <p>Substantivul și verbul singur, chiar când se refer de-a dreptul la obiecte și acțiuni materiale, nu produc în mintea noastră decât o slabă amintire de sensibilitate, mai mult o nălucire a materiei decât o adevărată impresie. Când zicem, d. e., Hasdrubal fu ucis în bătălia de la Metaurus, nu ne gândim la imaginile sensibile ce ar trebui să fie cuprinse în aceste cuvinte. Nici pe Hasdrubal nu ni-l închipuim în figura lui, nici uciderea nu ne-o reproducem în cruzimea ei, nici bătălia, nici râul Metaurus: aceste substantive și verbe sunt numai semne uscate pentru gândirea abstractă a faptului istoric, gândire exclusiv prozaică.</p>
                  <p>Poetul nu poate întrebuința asemenea verbe și substantive goale, ci este silit a le îmbrăca, a le împrospăta în partea lor sensibilă prin anume relevare a ei. Aci este cauza care ne explică, d. e., epitetele constante ce le aflăm în Homer lângă persoanele principale din epopeile lui. Homer nu numește pe Ahil singur, nici pe Diomed, nici pe Pallas Atene etc. Căci ce sunt aceste nume? Cuvinte reci, care nu silesc imaginația să-și reproducă persoana în plenitudinea ei de viață palpabilă. De aceea Homer zice totdeauna Achil cel grabnic la picior, și te silește astfel să-ți construiești în fantezia ta o imagine mai sensibilă a eroului; Homer zice Diomed cel bun la strigăt, Minerva cu ochiul albastru etc.</p>
                  <p>Shakespeare, în Macbeth, unde vorbește Banquo cu vrăjitoarele, le descrie:</p>
                  <lg>
                     <l>Se vede că înțelegeți,</l>
                     <l>Căci fiecare pune degetul ciuntit</l>
                     <l>Pe zbârcitele buze.</l>
                  </lg>
                  <p rend="justify">Și în alt loc:</p>
                  <lg>
                     <l>Voi fi silit să iau</l>
                     <l>De la noapte-mprumut vreuna din a ei</l>
                     <l>Întunecate oare.</l>
                  </lg>
                  <p rend="justify">Alecsandri, în frumoasa poezie <hi rend="italic">Groza</hi>, deșteaptă cea mai vie impresie prin adjectivele pline de sensibilitate cu care însoțește obiectele gândirii:</p>
                  <lg>
                     <l>Galben ca făclia de galbenă ceară</l>
                     <l>Ce aproape-i ardea,</l>
                     <l>Pe o scândură vechie aruncat afară</l>
                     <l>De somnul cel veșnic Groz-acum dormea...</l>
                     <l>. . . . . . . . . . . . . . . . . . . . . . .</l>
                     <l>Un moșneag atuncea, cu o barbă lungă,</l>
                     <l>La Groza mergând,</l>
                     <l>Scoase doi bani netezi din vechea sa pungă</l>
                     <l>Lângă mort îi puse, mâna-i sărutând,</l>
                     <l>Mai făcu o cruce și zise plângând</l>
                     <l>etc.</l>
                  </lg>
                  <p rend="justify">Frumos este adjectivul sensibil în strofa lui Mureșanu:</p>
                  <lg>
                     <l>Înalță-ți lata frunte și caută-n jur de tine</l>
                     <l>Cum stau ca brazi în munte voinici sute de mii...</l>
                  </lg>
                  <p rend="justify">Foarte plastic în descrierile sale este Bolintineanu:</p>
                  <lg>
                     <l>Noaptea se întinde, și din geana sa</l>
                     <l>Argintoase lacrimi peste flori vărsa.</l>
                  </lg>
                  <lg>
                     <l>. . . . . . . . . . . . . . . . . . . .</l>
                  </lg>
                  <lg>
                     <l>Colo, sub o neagră stâncă,</l>
                     <l>Geme râul spumător,</l>
                     <l>Pacea nopții e adâncă,</l>
                     <l>Luna doarme pe un nor.</l>
                  </lg>
                  <lg>
                     <l>. . . . . . . . . . . . . . . . . . . .</l>
                  </lg>
                  <lg>
                     <l>Caigi! vezi, noaptea vine</l>
                     <l>După dealuri fumegând.</l>
                     <l>Pe un pisc sălbatec și vijelios</l>
                     <l>Unde urlă-n poale Argeșul spumos,</l>
                     <l>Este o cetate</l>
                  </lg>
                  <p>etc.</p>
                  <p rend="justify">3. Un alt mijloc de a realiza aceeași condițiune neapărată a frumosului poetic sunt personificările obiectelor nemișcătoare sau prea abstracte, precum și a calităților și acțiunilor. Prin aceasta se introduce în gândirea cuvintelor o nouă mișcare, neobișnuită în proză, și tocmai de aceea surprinzătoare, ce deșteaptă imaginea sensibilă și colorează schema palidă a cuvântului prin cea mai energică viziune.</p>
                  <p>Nici Homer nu mai întrebuințează verbul simplu a săgeta, ci zice: „Săgeata zboară cu voluptate pentru a gusta carnea inimică“.</p>
                  <p>În Horațiu grija se urcă pe corăbii:</p>
                  <lg>
                     <l>Scandit aeratas vitiosa naves / Cura.</l>
                  </lg>
                  <trailer>Od. II, 16.</trailer>
                  <p>În Sofocle ajutorul are „ochi voioși“ etc.</p>
                  <p>Cea mai pitorească fantezie și în această privință o are iarăși Shakespeare:</p>
                  <lg>
                     <l>Lumina a intrat</l>
                     <l>Deja cu noaptea-n luptă,</l>
                  </lg>
                  <p rend="justify">zice Lady Macbeth.</p>
                  <lg>
                     <l>Sacrilegul omor a călcat sfântul templu</l>
                     <l>Al regelui furând viața din altar,</l>
                  </lg>
                  <p rend="justify">strigă Macduff:</p>
                  <lg>
                     <l>Pân-a nu mântui</l>
                     <l>Nocturnul liliac monachescul său zbor</l>
                     <l>Și pân-a nu trage cornuratul gândac,</l>
                     <l>Somnoros bâzâind, clopotul de noapte,</l>
                     <l>Se-mplinește-o faptă de crudă pomenire,</l>
                  </lg>
                  <p rend="justify">prevestește Macbeth:</p>
                  <lg>
                     <l>Grozavul omor,</l>
                     <l>Ce santinela sa, lupul, l-a trezit</l>
                     <l>Urlându-i ora nopții, pășește stafios...</l>
                     <l>Pământ nestrămutat, n-auzi pasul meu</l>
                     <l>Oriunde m-ar purta, ca nu pietrele tale,</l>
                     <l>Destăinuindu-mi fapta, să lipsească pe noapte</l>
                     <l>De grozava tăcere ce-acum nevoiește.</l>
                  </lg>
                  <p rend="justify">Trecând la literatura noastră, deși nu ne putem aștepta încă la aceeași fantezie viguroasă, totuși constatăm întrebuințarea aceluiaș mijloc de personificare.</p>
                  <p>În exemplul citat din Bolintineanu:</p>
                  <lg>
                     <l>Colo sub o neagră stâncă</l>
                     <l>Geme râul spumător.</l>
                     <l>Pacea nopții e adâncă.</l>
                     <l>Luna doarme pe un nor,</l>
                  </lg>
                  <p>impresia produsă din această strofă provine mai ales din personificarea lunii în versul din urmă.</p>
                  <p>Asemenea în o poezie a lui Gr. Alexandrescu:</p>
                  <lg>
                     <l>Este ora nălucirii: un mormânt se dezvelește,</l>
                     <l>O fantomă-ncoronată din el iese, o zăresc,</l>
                     <l>Iese, vine către țărmuri, stă, în preajma sa privește —</l>
                     <l>Râul înapoi se trage, munții vârful își clătesc.</l>
                  </lg>
                  <p>Dintre toate poeziile „Dlui Marelui Logofăt“ I. Văcărescu (publicate la 1848), aproape singurele strofe acceptabile ne par a fi cele dintâi din <hi rend="italic">O zi și o noapte de primăvară la Văcărești</hi>, și frumusețea lor stă mai ales în personificarea amorului:</p>
                  <lg>
                     <l>N-am să scap, în piept port dorul</l>
                     <l>Peste ape, peste munți,</l>
                     <l>Văz că peste mări amorul</l>
                     <l>Când o vrea își face punți.</l>
                     <l>La Carpați, mi-am adus jalea,</l>
                     <l>Lor am vrut să hărăzesc:</l>
                  </lg>
                  <lg>
                     <l>Răsunetul, frunza, valea,</l>
                     <l>Apele mi-o înmulțesc!</l>
                     <l>Mii de piedici, mii de curse;</l>
                     <l>Peste firea toat-a-ntins,</l>
                     <l>Lacrimi înzadar sunt curse:</l>
                     <l>Unde-oi merge, eu sunt prins.</l>
                  </lg>
                  <p>Aceste exemple vor fi deajuns pentru a da o idee despre personifică rile poetice și pentru a dovedi că și ele sunt născute din necesitatea de a sensibiliza gândirea prea abstractă a cuvintelor.</p>
                  <p>4. Să mai observăm în fine încă un mod prin care poetul caută să ajungă la același rezultat, comparațiunea, metafora, tropul în genere. Un obiect al gândirii se pune în paralelă cu altul, care trebuie să fie sensibil, și cu cât această paralelă este mai nouă și mai frapantă, cu atât imaginația este silită a-și construi figurile sensibile cuprinse în cuvinte.</p>
                  <lg>
                     <l>Talent fără noroc</l>
                     <l>E de prisos:</l>
                     <l>Tămâia fără foc</l>
                     <l>N-are miros,</l>
                  </lg>
                  <p>zice Goethe în proverbele sale rimate.</p>
                  <p>H. Heine compară:</p>
                  <lg>
                     <l>Ca un rege e păstorul,</l>
                     <l>Tron e dealul înverzit,</l>
                     <l>Iar coroana e deasupra-i</l>
                     <l>Soarele cel strălucit.</l>
                  </lg>
                  <lg>
                     <l>La picioare îi sunt mieii,</l>
                     <l>Curtezani lingușitori,</l>
                     <l>Cavaleri îi sunt vițeii,</l>
                     <l>Ce aleargă printre flori.</l>
                  </lg>
                  <lg>
                     <l>Țapii sunt actori de curte.</l>
                     <l>Dar când păsări ciripesc,</l>
                     <l>Clopotele când răsună,</l>
                     <l>Fac orchestrul cel regesc.</l>
                  </lg>
                  <lg>
                     <l>Și toți cântă și încântă,</l>
                     <l>Apa-ncepe a șopti,</l>
                     <l>Și cu arbori-mpreună</l>
                     <l>Vor pe rege-a adormi.</l>
                  </lg>
                  <lg>
                     <l>În acest timp stăpânește</l>
                     <l>Un ministru, acel câne</l>
                     <l>Ce lătrând vrea să arate</l>
                     <l>Că veghează peste stâne.</l>
                  </lg>
                  <lg>
                     <l>Ca din vis oftează prințul:</l>
                     <l>Cârmuirea e prea grea!</l>
                     <l>Ah! aș vrea să fiu acasă</l>
                     <l>Și lângă regina mea.</l>
                  </lg>
                  <lg>
                     <l>Pe-al ei sân se odihnește</l>
                     <l>Capul meu cel obosit,</l>
                     <l>Și în ochii-i se cuprinde</l>
                     <l>Un regat nemărginit!</l>
                  </lg>
                  <lg>
                     <l>De tous les océans votre course a vu l’onde,</l>
                     <l>Hélas! et vous feriez une ceinture au monde</l>
                     <l>Du sillon du vaisseau,</l>
                  </lg>
                  <p rend="justify">compară V. Hugo (<hi rend="italic">Feuilles d’automne</hi>, 6).</p>
                  <lg>
                     <l>Tandis que votre ami, moins heureux et moins sage,</l>
                     <l>Attendait des saisons l’uniforme passage</l>
                     <l>Dans le même horizon;</l>
                     <l>Et comme l’arbre vert qui de loin se dessine,</l>
                     <l>A sa porte effeuillant ses jours, prenait racine</l>
                     <l>Au seuil de sa maison!</l>
                  </lg>
                  <lg>
                     <l>Ca un glob de aur luna strălucea,</l>
                  </lg>
                  <p>începe Bolintineanu una din cunoscutele sale balade istorice.</p>
                  <lg>
                     <l>Mihai mândru vine iară,</l>
                     <l>Falnic ca un stâlp de pară.</l>
                  </lg>
                  <p>Două observări dintre cele multe ce se pot face asupra acestei materii ne par la ordinea zilei pentru starea actuală a poeziilor române: cea dintâi se referă la noutatea, cea de a doua la justețea comparațiunilor. Punctul de plecare pentru orice comparare poetică a fost necesitatea sensibilizării obiectelor. Însă pentru ca acest scop să fie atins, comparațiunea trebuie să fie relativ nouă, altfel nu produce nici o imagine. Ceea ce am arătat că se întâmplă cu vorbele izolate se întâmplă și cu comparațiunile: prin uzul zilnic își pierd elementul sensibil. Auzind tot mereu una și aceeași comparare, nu mai avem pentru ea atențiune, și nu ne mai reproducem cuprinsul material. Când zic, d. e., curajos ca un leu, nu-mi mai amintesc figura leului, ci primesc locuțiunea oarecum ca un semn convențional pentru gândirea abstractă a unei calități. Precum prin deasa întrebuințare se tocesc monetele și se pierde chipul și pajura exprimate pe ele, așa din comparațiunile prea des auzite se șterge imaginea sensibilă; și cu aceasta toată rațiunea lor de a fi.</p>
                  <p>Rămâne acum la tactul lingvistic al poetului de a simți care metaforă se poate întrebuința cu succes și care a încetat de a mai fi comparațiune sensibilă și, prin urmare, trebuiește, pentru un timp, sau cu totul depărtată, sau cel puțin modificată în poezie. În această privință, nouă ne pare că în poeziile române de astăzi sunt mai ales trei imagini așa de uzate și abuzate, încât poeții cei tineri ar face bine să se ferească de ele: aceste sunt florile, stelele și filomelele. Toate amantele poeților noștri sunt ca o floricică sau ca o steluță sau ca amândouă în același timp (lucru mai greu de închipuit), toți prinții, toate aniversările, toate „zilele mărite“ sunt ca o stea mare, și toate impresiile poetice se deșteaptă când cântă filomela. Astăzi însă am citit atâtea flori și floricele, stele, steluțe, stelișoare și filomele în versurile române, încât acum primim aceste cuvinte numai ca niște semne uscate, obișnuite în vorbire, prin urmare fără nici un rezultat poetic.</p>
                  <p>Spre a mai putea fi întrebuințate asemenea metafore în literatura română, trebuiesc împrospătate în mod original prin alte cuvinte, care să fie în stare a renaște din nou imaginile în frumusețea lor primitivă.</p>
                  <p>Drept model poate servi poezia lui Alecsandri, Dedicațiune:</p>
                  <lg>
                     <l>Tu, care ești pierdută în neagra veșnicie</l>
                     <l>Stea dulce și iubită a sufletului meu...</l>
                  </lg>
                  <lg>
                     <l>. . . . . . . . . . . . . . . . . . . . . . .</l>
                  </lg>
                  <lg>
                     <l>O, blândă, mult duioasă și tainică lumină...</l>
                  </lg>
                  <p>Aci imaginea își produce efectul ei fiindcă este pregătită și reînnoită prin celelalte cuvinte marcante: tu, care ești pierdută în neagra veșnicie etc.</p>
                  <p>Cât de slabe, din contra (pentru a nu spune un cuvânt mai energic), sunt comparațiuni ca aceste:</p>
                  <lg>
                     <l>Căci eu în lume sunt ca o floare,</l>
                     <l>Și cu iubirea mă mai nutresc</l>
                     <l>Ș-a filomelei dulce cântare</l>
                     <l>Pare că-mi zice: ah, te iubesc!</l>
                  </lg>
                  <lg>
                     <l>. . . . . . . . . . . . . . . . . .</l>
                  </lg>
                  <lg>
                     <l>Dragă Elizo, tu ești mai dulce</l>
                     <l>Decât o roză, decât un crin...</l>
                  </lg>
                  <lg>
                     <l>. . . . . . . . . . . . . . . . . .</l>
                  </lg>
                  <lg>
                     <l>Frumoasă ca o roză erai în astă lume,</l>
                     <l>Frumoasă ca o floare, ca floarea delicată...</l>
                  </lg>
                  <lg>
                     <l>. . . . . . . . . . . . . . . . . .</l>
                  </lg>
                  <lg>
                     <l>Tu ești o stelă, ce dai lumină...</l>
                  </lg>
                  <lg>
                     <l>. . . . . . . . . . . . . . . . . .</l>
                  </lg>
                  <lg>
                     <l>Ce e noaptea când nu cântă</l>
                     <l>Filomele printre flori?</l>
                  </lg>
                  <p>Dacă e vorba să comparăm tot cu flori, să ne luăm mai bine de exemplu poeziile populare, chiar cele mai de rând, care toate au cel puțin originalitate în determinarea florilor și nu vorbesc numai de roze și de crini. Cât este de expresivă următoarea strofă, născută pe străzile Bucureștilor!</p>
                  <lg>
                     <l>Frunză verde măr sălciu,</l>
                     <l>La grădină-n Cișmegiu,</l>
                     <l>Două fete frumușele</l>
                     <l>Mi-a furat mințile mele:</l>
                     <l>Una oacheșă și naltă</l>
                     <l>Ca o dalie învoaltă.</l>
                     <l>Alta blondă mijlocie</l>
                     <l>Ca o jună iasomie,</l>
                     <l>Una are ochi de mură,</l>
                     <l>Care inimile fură,</l>
                     <l>Alta două viorele</l>
                     <l>Ce te scoate din oprele</l>
                  </lg>
                  <p>etc.</p>
                  <p>A doua condițiune pentru admiterea comparărilor este: ca ele să fie juste. Comparările sunt chemate a da o imaginație sensibilă pentru gândirea prea abstractă, însă această imagine trebuie să fie potrivită cu gândirea, altfel sensibilizarea ei produce contrazicere și constituie o eroare. E de necrezut cât de des păcătuiesc scriitorii în contra unei așa de elementare reguli a conceperii, întrebuințând comparări false sau pline de confuzie.</p>
                  <p>Această parte a poeziilor române moderne este plină de erori uneori așa de comice, încât pot deveni un izvor bogat pentru almanahuri humoristice, și cu cât autorul vrea să fie mai solemn sau mai duios, cu atât, se înțelege, impresia este mai ridicolă.</p>
                  <p>Un poet compară:</p>
                  <lg>
                     <l>Primăvara cea dorită de la sferele senine</l>
                     <l>Pe-a zefirului aripe între noi voioasă vine,</l>
                     <l>Sub ușoarele ei pasuri mii de flori au răsărit,</l>
                     <l>Câmpul, muntele și codrul de nou iar au înverzit,</l>
                     <l>Aerul senin s-adapă de-a suflării ei miroase,</l>
                     <l>Și din sânu-i rourează pe țarine ploi mănoase.</l>
                     <l>Primăvara vine cu pasuri ușoare și plouă din sân!</l>
                  </lg>
                  <p rend="justify">Altul zice:</p>
                  <lg>
                     <l>Talia-ți naltă și subțirică</l>
                     <l>Ochii tăi negri de abanos,</l>
                     <l>Mâna ta albă și mititică</l>
                     <l>Face din tine un cer stelos.</l>
                  </lg>
                  <p rend="justify">Talie înaltă, ochi negri și mâna mică fac un cer stelos!</p>
                  <p>Un poet cântă:</p>
                  <lg>
                     <l>Să fiu zefirul, să fiu zambilă,</l>
                     <l>Prin cele fete să salt ușor.</l>
                  </lg>
                  <p rend="justify">Altul compară:</p>
                  <lg>
                     <l>Sus la Petricica</l>
                     <l>Când mergea fetica</l>
                     <l>Și sta ziulica,</l>
                     <l>Vițeii păzea</l>
                     <l>Își lua de furcă,</l>
                     <l>Și ca o haiducă,</l>
                     <l>Și ca o nălucă,</l>
                     <l>— În tufiș torcea.</l>
                  </lg>
                  <p rend="justify">Și în alt loc:</p>
                  <lg>
                     <l>Ochii cum îi joacă</l>
                     <l>Ca la o șerpoaică,</l>
                     <l>Ca o panduroaică</l>
                     <l>etc.</l>
                  </lg>
                  <p>Citim într-o foaie nouă din Iași (septembrie 1866):</p>
                  <lg>
                     <l>Ador tare adevărul,</l>
                     <l>Îl ador că e frumos,</l>
                     <l>Precum e în floare mărul,</l>
                     <l>Al livezii pom frumos.</l>
                  </lg>
                  <p rend="justify">Adevărul frumos ca mărul!</p>
                  <p>Unul începe:</p>
                  <lg>
                     <l>Belă copilă, de grații plină,</l>
                     <l>Muză sublimă, soare d-amor,</l>
                     <l>Coruri de nimfe pe buza-ți lină</l>
                     <l>Le văd cum joacă încetișor.</l>
                  </lg>
                  <p rend="justify">Închipuiți-vă o buză pe care joacă coruri de nimfe!</p>
                  <p>Unul se adresează la iubita sa:</p>
                  <lg>
                     <l>Tu, floare frumușică, ca cerul de măreață,</l>
                     <l>Ca dânsul de albastră...</l>
                  </lg>
                  <p rend="justify">Iar altul zice:</p>
                  <lg>
                     <l>Aste inimi prea-nfocate</l>
                     <l>Cu stâlpări de nemurire</l>
                     <l>De al păcii imn legate</l>
                     <l>Cânt a patriei iubire!</l>
                  </lg>
                  <p rend="justify">Ce imagine teribilă! Inimi înfocate, legate de un imn cu stâlpări de nemurire!</p>
                  <p>Dar destul și prea destul din această infirmerie a literaturii române, și să revenim la partea serioasă a cercetărilor ce ne ocupă. Recapitulând rezultatul dobândit din analizarea precedentă a amănuntelor poetice, constatăm ca demonstrate următoarele propoziții din începutul cercetării de față:</p>
                  <p>Particularitățile stilului poetic (expresii determinate, epitete, personificări, comparațiuni) purced toate din trebuința de a sensibiliza gândirea obiectelor; aceasta provine din necesitatea de a crea poeziei elementul material, ce nu-l află gata afară din sine, de care însă nu se poate lipsi nici o lucrare de artă, frumosul fiind tocmai exprimarea unei idei sub o formă sensibilă corespunzătoare.</p>
                  <p>Din aceste reflecții înțelegem în același timp ce vrea să zică mult discutata originalitate a poetului. Poetul nu este și nu poate fi totdeauna nou în ideea realizată: dar nou și original trebuie să fie în vestmântul sensibil cu care o învălește și pe care îl reproduce în imaginațiunea noastră. Subiectul poeziilor, impresiunile lirice, pasiunile omenești, frumusețile naturii sunt aceleași de când lumea; nouă însă și totdeauna variată este încorporarea lor în artă: aici cuvântul poetului stabilește un raport pănă atunci necunoscut între lumea intelectuală și cea materială și descopere astfel o nouă armonie a naturii.</p>
                  <p>Ne pare important a insista asupra acestor adevăruri fundamentale ale literaturii: căci tocmai ele sunt astăzi pierdute din conștiința tinerii noastre generații, și de aceea astăzi suntem în pericol de a nu mai avea unul din puternicele mijloace de cultură ale societății române. Este probabil că politica ne-a surpat mica temelie artistică ce o puseseră în țara noastră poeții adevărați, Alecsandri, Bolintineanu<note xml:id="ftn5" place="foot" n="">Înțelegem pe Bolintineanu de mai nainte, pănă la 1852, când se făcu publicarea primelor sale poezii; căci peste ultimele lucrări ale sale (Eumenidele etc.) trebuie să aruncăm un văl.</note>, Gr. Alexandrescu.</p>
                  <p>Atât cel puțin este sigur, că cele mai rele aberațiuni, cele mai decăzute produceri între poeziile noastre de la un timp încoace, sunt cele ce au primit în cuprinsul lor elemente politice. Și cauza se înțelege ușor: politica este un product al rațiunii; poezia este și trebuie să fie un product al fanteziei (altfel nici nu are material): una dar exclude pe cealaltă.</p>
                  <p>De aceea vedem că poeziile politice, precum și cele rele istorice au toate vițiul corespunzător: de a fi lipsite de sensibilitatea poetică. Exemple vor explica mai bine ce însemnează aceasta, și pentru mai multă lămurire să începem cu o poezie foarte caracteristică a unei celebrități de ale noastre către C. Negri:</p>
                  <lg>
                     <l>O, Negri! inamicii a tot ce dă mărire</l>
                     <l>Și viață României nu-ți vor putea ierta</l>
                     <l>Că ai luat o parte de lauri la unire</l>
                     <l>Prin insistența ta!</l>
                  </lg>
                  <lg>
                     <l>A face-un singur popol, o singură domnie</l>
                     <l>Din două; a restrânge atâția postulani:</l>
                     <l>Crezi tu că o să facă vreodată bucurie</l>
                     <l>Acestor sclavi tirani?</l>
                  </lg>
                  <lg>
                     <l>Cuvântul datorie spre țară e un nume!</l>
                     <l>Și patria o umbră, mărirea un eres!</l>
                     <l>A face să rămâie desprețuită-n lume</l>
                     <l>Și-n umbră mai ales,</l>
                  </lg>
                  <lg>
                     <l>A pune interesul persoanelor nainte</l>
                     <l>De interesul țării, a nu simți vrun dor</l>
                     <l>Când jugul rău apasă aceste locuri sfinte,</l>
                     <l>Aceasta-i legea lor!</l>
                  </lg>
                  <p>etc.</p>
                  <p>Toate aceste strofe cuprind un șir de cuvinte reci, fără imagine, și prin urmare nici nu sunt poezie: sunt un articol de jurnal pus în rime, o monstruozitate literară. Dacă un adevărat talent poetic a ajuns la această decadență, ce să mai așteptăm de la ceilalți? Unul ne face următoarea „poezie“ epică:</p>
                  <p>CEI 300 EROI DE LA SATUL PUTINEIUL (1594)</p>
                  <lg>
                     <l>Cu o despărțire de români aleasă</l>
                     <l>Din oastea cea bravă a lui Bravu trasă,</l>
                     <l>Radu, Stroe, Preda, cei trei frați Buzești,</l>
                     <l>Și Stoica și Radu, frați Calomfirești,</l>
                     <l>În câteva ore bat oastea tătară</l>
                     <l>Și în două rânduri ei o sfărâmară;</l>
                     <l>Apoi pun pe goană hordele barbare.</l>
                  </lg>
                  <lg>
                     <l>Secerând cununa cea nemuritoare.</l>
                     <l>În această luptă trei sute olteni,</l>
                     <l>Bravi ca și eroii din Călugăreni.</l>
                     <l>Singuri se luptară, bravii mei români,</l>
                     <l>Cu douăsprezece de mii de păgâni;</l>
                     <l>Toți într-o unire bravii mei jurară</l>
                     <l>Pe păgâni să-nvingă sau cu toți să moară.</l>
                  </lg>
                  <p>Manualul de istorie al lui Laurianu, pus în stanțe și trochee, și încă și aceste ca vai de ele.</p>
                  <p>Un alt scriitor, care acum „debutează“ în poezie, se adresează într-un ziar (din octombrie 1866) la Dumnezeu și-i spune între altele:</p>
                  <lg>
                     <l>Împărați, regi, principi, dară, toți sunt o necesitate</l>
                     <l>Pentru popoli: unii știu să-și împlinească datoria ce-ai impus,</l>
                     <l>Altul însă, plin d-orgoliu, speculează onestitate,</l>
                     <l>Calcă în picioare legea, făr-a fi de tine pus.</l>
                  </lg>
                  <lg>
                     <l>Triste scene, suferințe, care strigă răzbunare;</l>
                     <l>Tot ce-i sacru, nici virtute, toate aruncate-n vânt —</l>
                     <l>E tiranul! El domnește fără vreo nerușinare.</l>
                     <l>Tată, fiu, soție, frate la el nu-i decât cuvânt.</l>
                  </lg>
                  <p>Și așa mai departe în vro zece strofe, și, nota bene, toată această declamațiune politică este numai o introducere pentru a ajunge la exprimarea dorinței de a-și revedea amanta:</p>
                  <lg>
                     <l>Elvirița absentează, nu-i viață pe pământ.</l>
                  </lg>
                  <p>Într-un alt ziar nou (din august 1866) citim:</p>
                  <lg>
                     <l>Să scriu la ode lingușitoare</l>
                     <l>N-am obiceiul, mărturisesc;</l>
                     <l>Chiar de cuvinte măgulitoare</l>
                     <l>Întotdeauna mă cam feresc;</l>
                  </lg>
                  <lg>
                     <l>Dar cu plăcere și cu căldură</l>
                     <l>Aș scrie multe, pre legea mea,</l>
                     <l>Strâmbe, sucite, fără măsură,</l>
                     <l>Fără de vină cum aș putea.</l>
                  </lg>
                  <lg>
                     <l>Aș face una acelui care</l>
                     <l>Democrația ar sprijini,</l>
                     <l>Și monstruoasa centralizare</l>
                     <l>Ca pe o spaimă o ar goni.</l>
                  </lg>
                  <lg>
                     <l>Aș face una cu mulțămire</l>
                     <l>Acelui spirit îngrijitor,</l>
                     <l>Ce prin școli bune mai cu grăbire</l>
                     <l>Ar da lumina și în popor</l>
                  </lg>
                  <p>. . . . . . . . . . . . . . . . etc.</p>
                  <p>Sperăm că, din opoziția frapantă între exemplele din urmă și între poeziile citate mai nainte, cititorul va fi simțit deosebirea radicală ce desparte poezia de proză; fie aceasta simplă, fie rimată, și va fi înțeles că înainte de a putea fi vorba de poezie, trebuie cel puțin să se împlinească condițiunea mecanică a oricărei opere de artă: aflarea materialului sensibil care pentru poezie consistă în imaginile sensibile deșteptate prin cuvinte.</p>
                  <p>O dată această condițiune împlinită, începe tărîmul artelor, posibilitatea frumosului, critica estetică, și de aci înainte vin apoi cerințele artistice: ca dicțiunea să nu fie prea materializată prin imagini, ca cuvintele să fie așa de bine alese, încât să întrupeze în modul cel mai simplu și pregnant ideile poetului etc. După măsura acestor cerințe se dovedește apoi adevăratul poet, și se deosebește chiar și în privința cuvintelor literatura clasică de literatura decadenței. Dar, după cum am văzut, de aceste considerări mai înalte nu s-a tratat în paginile precedente, și nici nu credem oportun a se trata în literatura noastră, prea tânără pentru o estetică mai rafinată. Pentru noi a fost prima necesitate: a marca în mod demonstrativ linia de separare între poezie și celelalte genuri literare, pentru ca, cel puțin pe această cale, să se lățească în juna generație un simțământ mai just despre primele elemente ale artei poetice.</p>
               </div>
               <div type="div3" rend="P22">
                  <head>
                     <label>II</label>
                     <lb/>Condițiunea ideală a poeziei</head>
                  <p>Trecând la partea a doua a cercetării noastre, ne propunem a analiza care este, în privința ideilor exprimate de poet, condițiunea fără a cărei împlinire nici nu poate exista poezia.</p>
                  <p>O veche împărțire a tuturor obiectelor gândirii omenești face deosebirea între lumea interioară sau sufletească și între lumea exterioară sau fizică. Însă și această lume fizică există pentru noi numai întrucât simțim ceva cu prilejul ei. Astfel, toate obiectele gândirii, fie externe, fie interne, se pot privi împreună și se pot deosebi dintr-un alt punct de vedere: în obiecte ale rațiunii reci sau logice și în obiecte ale simțământului sau pasionale, deosebire întemeiată pe cunoscuta dezbinare între minte și inimă.</p>
                  <p>Paralel cu această deosebire, costatăm pentru scopul ce ne ocupă următoarea propoziție limitativă: ideea sau obiectul exprimat prin poezie este totdeauna un simțământ sau o pasiune, și niciodată o cugetare exclusiv intelectuală sau care se ține de tărâmul științific, fie în teorie, fie în aplicare practică.</p>
                  <p>Prin urmare, iubirea, ura, tristețea, bucuria, disperarea, mânia etc. sunt obiecte poetice; învățătura, preceptele morale, politica etc. sunt obiecte ale științei, și niciodată ale artelor; singurul rol ce-l pot juca ele în reprezentarea frumosului este de a servi de prilej pentru exprimarea simțământului și pasiunii, tema eternă a frumoaselor arte<note xml:id="ftn6" place="foot" n="">Goethe în Faust vorbește mult de științe, Corneille în Horace de fapte din istoria romană, Scribe (dacă este permis a-l numi lângă acești doi) în Verre d’eau de politica engleză: însă toate aceste numai pentru a arăta cu prilejul lor simțămintele și pasiunile omenești.</note>. Și pentru ce aceasta?</p>
                  <p>Câteva din cauzele fundamentale ce deosebesc cele două sfere ale gândirii omenești ne par destul de simple pentru a putea fi explicate în cercetarea de față fără prea lungi digresiuni.</p>
                  <p>Și mai întâi poezia este un product de lux al vieții intelectuale, une noble inutilité, cum a zis așa de bine Mme de Staël. Ea nu aduce mulțimii nici un folos astfel de palpabil încât să o atragă de la sine din motivul unui interes egoist; ea există pentru noi numai întrucât ne poate atrage și interesa prin plăcerea estetică. Însă o condițiune fără de care nu poate fi interes și plăcere este ca, mai întâi de toate, poezia să fie înțeleasă, să vorbească la conștiința tuturor. Prin urmare, ea nu-și poate alege obiecte care se țin de domeniul ocupațiunilor exclusive, precum sunt cele științifice, fiindcă aceste[a] rămân neînțelese pentru marea majoritate a poporului, ci este datoare să ne reprezinte simțăminte și pasiuni, fiindcă aceste[a] sunt comune tuturor oamenilor, sunt materia înțeleasă și interesantă pentru toți. Ceea ce separă pe oameni deolaltă este cuprinsul diferit cu care și-au împlinit mintea; ceea ce-i unește este identitatea mișcărilor de care se pătrunde inima lor.</p>
                  <p>Dar chiar mărginindu-se poetul științific la acea minimă parte din public care se alcătuiește din oameni speciali, din politicieni, filologi etc., se naște pentru dânsul o nouă împotrivire: ceea ce, chiar pe acest tărâm, este interesant astăzi, nu a fost interesant ieri și nu mai interesează mâine, și o poezie însuflețită numai de asemenea obiecte ar pierde din an în an din atracțiunea ei.</p>
                  <p>Astăzi se interesează societatea politică română de descentralizare; societatea ce se mai gândește la cercetări lingvistice, de unificarea ortografiei și de terminațiunile cuvintelor noi: vor trece oare mulți ani până când aceste preocupări să fie șterse de la ordinea zilei? O dată descentralizarea făcută, ortografia și limba unificate, mișcarea cauzată prin aceste îndeletniciri trecătoare va înceta, și nimeni nu le va putea reînvia în propriul lor interes intrinsec.</p>
                  <p>Prin urmare, poezia rătăcită în sfera științei și a politicii rămâne întâi neînțeleasă și neinteresantă pentru marea majoritate a oamenilor contemporani, și este, al doilea, pierdută în generațiunile următoare chiar pentru cercul restrâns de indivizi pentru care a avut un sens și o atracțiune în ziua nașterii ei.</p>
                  <p>Însă prea rară este, este de prea mare preț și valoare acea creațiune a spiritului omenesc ce se numește poezie, pentru a fi expusă vicisitudinii mobile a zilnicelor interese. De magica figură ce poetul a creat-o din abundența inimii sale, trebuie să se frângă valul timpului și să o lase intactă pentru generațiunile viitoare, ca o scumpă moștenire seculară a geniului omenesc.</p>
                  <p>Numai copiii cei necopți, pentru a-și face o grădină, taie florile și frunzele din tulpina lor și le așează în nisipul spulberat: cea dintăi suflare a vântului le doboară, cea dintăi rază a soarelui le veștejește. Dar natura, marea noastră învățătoare, își împlântă rădăcina stejarului în pătura cea mai adâncă și statornică a pământului, și de acolo dă creațiunii sale putere de a lupta și de a trăi.</p>
                  <p>Să analizăm acum o altă cauză, mult mai importantă, pentru care poezia nu poate trata obiecte științifice.</p>
                  <p>Frumoasele arte, și poezia mai întâi, sunt repaosul inteligenței. În mijlocul fluctuațiunii perpetue, de care este mișcat acel straniu product al formațiunilor animaliere ce se numește minte omenească, arta se stabilește ca un liman de adăpost, spre a reda inteligenței agitate o liniște salutară. Aceasta a fost cauza din care s-a lățit odinioară poezia între oameni; aceasta este cauza din care astăzi își păstrează valoarea ei nemăsurată pentru fericirea geniului omenesc.</p>
                  <p>Dar activitatea științifică nu se potrivește cu această chemare a poeziei. Căci știința provine din acea însușire înnăscută a minții noastre prin care suntem veșnic siliți a întâmpina orice fenomen al naturii cu cele două întrebări omenești: din ce cauză? spre ce efect? Însă primul efect ce-l descoperim se arată a fi totdeodată o cauză pentru un alt efect, care la rândul său este noua cauză pentru alte efecte, și pe nesimțite se deschide înaintea noastră linia timpului, care ne duce înainte într-un viitor nemărginit. Și asemenea cercetând înapoi, ni se arată prima cauză a unui fenomen ca fiind și ea efectul unei alte cauze, care iarăși este efectul unei cauze anterioare, și așa mai departe, se deschide și îndărătul nostru aceeași linie infinită a timpului. Și astfel omenirea, împinsă în sufletul ei de forma apriorică a cauzalității, se urcă și se coboară pe scara timpului în sus și în jos, până când mințile îmbătrânite ale generațiunii actuale se pleacă la pământ și lasă altei generațiuni sarcina de a împinge piatra lui Sisifos cu un pas mai înainte; această altă generațiune o lasă generațiunilor viitoare, și așa mai departe se dezvoltă știința, și nu are nicăieri repaos și niciodată sfârșit: căci prima cauză și ultimul efect sunt refuzate minții omenești; nici o limită eternă nu ne oprește, dar etern ne oprește o limită.</p>
                  <p>În această stare a inteligenței active se coboară arta ca o mângâiere binefăcătoare. Ea prinde atenția neliniștită și agitată spre infinit și, înfățișându-i o idee mărginită în forma sensibilă a frumosului, îi dă liniștea contemplativă și un repaos intelectual. Poezia în special trebuie să ne decline spiritul de la înlănțuirea fără margini a nexului cauzal, să ne manifesteze idei cu început și cu sfârșit și să dea astfel o satisfacțiune spiritului omenesc. De aceea ea este datoare să ne îndrepteze spre simțăminte și pasiuni. Căci tocmai simțămintele și pasiunile sunt actele de sine stătătoare în viața omenească: ele au o naștere și o terminare pronunțată, au un început simțit și o catastrofă hotărâtă și sunt doar obiecte prezentabile sub forma limitată a sensibilității.</p>
                  <p>Celelalte arte, prin chiar condițiunile lor materiale, sunt restrânse în acest cerc estetic și sunt ferite de rătăcirea științifică: nici teorii politice, nici regule lingvistice nu se pot sculpta în piatră sau exprima în muzică.<note xml:id="ftn7" place="foot" n="">Nimic nu este absolut în omenire. Jurnalele din noiembrie 1866 ne spun că un american a pus constituțiunea Statelor Unite în muzică; dar cel puțin aceasta ni se spune ca o monstruozitate americană. Când se va simți cu aceeași claritate de toți ai noștri că o poezie asupra constituțiunii este tot așa de monstruoasă ca acea muzică americană!</note> Poezia singură este în pericol de a-și confunda sfera, și aceasta din cauză că ea întrebuințează același organ pentru ideile ei pe care-l întrebuințează și știința pentru ale sale: adică limbajul omenesc. Cu atât mai mult însă este de datoria poetului a-și îndrepta atențiunea spre diferența între aceste două sfere deosebite și a distrage mintea obosită de perpetua cauzalitate.</p>
                  <p>Recapitulând rezultatul dobândit din cercetarea teoretică de pân-acum, afirmăm din nou adevărul cu care am început: ideea sau obiectul poeziei nu poate fi decât un simțământ sau o pasiune. Și precum am făcut în partea I, așa vom arăta și în această parte, că însușirile esențiale ale poeziilor celor frumoase în privința ideilor lor se explică numai pe baza acestui adevăr.</p>
                  <p>Poetul, chemat a exprima simțirile omenești, a aflat în însăși natura lor legea după care să se conducă. Între deosebirile ce disting afectul în genere, fie simțământ, fie pasiune, de celelate stări ale cugetului, se pot cita următoarele ca principale:</p>
                  <p>1. O mai mare repejune a mișcării ideilor. Observarea aceasta o poate face orcine. Exemplul cel mai lămurit dintre toate ni-l prezintă spaima, cu prodigioasa sumă de idei ce ne pot străbate mintea în momentele ei.</p>
                  <p>2. O exagerare sau cel puțin o mărire și o nouă privire a obiectelor sub impresiunea simțământului și a pasiunii. Lucrurile gândite iau dimensiuni crescânde, micul cerc al conștiinței intelectuale se preface în linte microscopică și, privite prin ea, toate senzațiunile și toate ideile momentului apar în proporțiuni gigantice și sub culori neobișnuite.</p>
                  <p>3. O dezvoltare grabnică și crescândă spre o culminare finală sau spre o catastrofă, dacă luăm acest cuvânt și în sens bun, nu numai în împrejurări tragice.</p>
                  <p>Aceste trei semne caracteristice ale afectelor sunt totdeodată cele trei calități ale poeziei.</p>
                  <p>1. Poezia adevărată, ca și pasiunea și simțământul, ne arată dar o grabnică tranzițiune de la o idee la alta și în genere o mișcare abundentă a gândirii. Gândirea fiind exprimată prin cuvinte, imitarea acelei particularități psihologice ne prescrie dar a stabili între idei și cuvinte un raport de preciziune, astfel încât cu orice înmulțire de cuvinte să se înmulțească în aceeași proporție și suma de idei. Căci ceea ce întârzie tranzițiunea gândurilor și amorțește mișcarea abundentă sunt tocmai frazele cele lungi, în care după atâta auzire de sonuri nu se produce nici un progres de înțelegere în conștiință. Prin urmare, regula ce o scoatem pentru poezie din această considerare a afectelor se poate exprima în mod negativ: poezia să nu se întoarcă în jurul aceleiași idei, să nu se repete, să nu aibă cuvinte multe pentru gândiri puține. O excepție aparentă sunt poeziile cu refren (cupletele); dar numai aparentă. În realitate, refrenul, deși păstrând aceleași cuvinte, cuprinde în fiecare strofă o idee nouă sau cel puțin o altă privire a ideii celei vechi. D. e.:</p>
                  <p>VOCEA MUNTELUI</p>
                  <lg>
                     <l>Colo-n vale se coboară</l>
                     <l>Trist și cu capul plecat</l>
                     <l>Un drumeț: doru-l omoară</l>
                     <l>Să-ajungă de-unde-a plecat.</l>
                  </lg>
                  <lg>
                     <l>„Oare-amorul mă așteaptă</l>
                     <l>Sau o piatră ș-un mormânt?“</l>
                     <l>Atunci eco se deșteaptă</l>
                     <l>Și răspunde: „Un mormânt“.</l>
                  </lg>
                  <lg>
                     <l>Greu suspină și-înainte</l>
                     <l>Grăbind pasul s-a-ndreptat,</l>
                     <l>Groaza tulbură-a sa minte,</l>
                     <l>Dorul l-a înaripat.</l>
                     <l>„În mormânt așa de iute!</l>
                     <l>Fie, pacea-i în mormânt!“</l>
                     <l>Ș-atunci eco din cel munte</l>
                     <l>Sună: „Pace-i în mormânt!“</l>
                  </lg>
                  <lg>
                     <l>„Vino dară, vino, moarte,</l>
                     <l>Ca pe-un dar eu te aștept,</l>
                     <l>Să merg nu pot mai departe</l>
                     <l>Moartă-i inima în piept!</l>
                     <l>Ah! de moarte nu mi-e frică</l>
                     <l>Mă tem că mă va uita!“</l>
                     <l>Din văi un glas se ridică</l>
                     <l>Și răspunde: „Va uita!“</l>
                  </lg>
                  <lg>
                     <l>Vai, furtuna-în piept zbucnește</l>
                     <l>La sărmanul călător,</l>
                     <l>Și o lacrimă lucește</l>
                     <l>În ochiu-i: „Da’ vreau să mor,</l>
                     <l>Dacă pacea pentru mine</l>
                     <l>Pacea-i numai în mormânt!“</l>
                     <l>Și din văile vecine</l>
                     <l>Eco strigă în mormânt!“</l>
                  </lg>
                  <trailer>(Imit. din Heine de M. Corne)</trailer>
                  <p>Din acest exemplu se vede că refrenul, departe de a face excepție, confirmă regula de mai sus că poezia să nu se repete și să nu revie în jurul aceleiași idei. Importanța acestei reguli merge așa de departe, încât olandezul Hemsterhuis a putut defini frumosul: o producțiune ce ne dă cele mai multe idei în cel mai scurt timp.</p>
                  <p>Toți poeții cei buni sunt exemple pentru aceasta, și dacă este poate cu putință a le face obiecțiunea că sunt uneori prea conciși și chiar obscuri în expresiunile lor pregnante, nu li se va afla niciodată defectul contrariu, de a fi prea lungi, fiindcă aceasta s-ar îndrepta în contra propriei naturi a poeziei.</p>
                  <p>Considerată dintr-un punct de vedere exterior, această regulă implică, dar, pentru poezie cerința unei conformități între cuprins și întindere. Nu vrei să exprimi toate nuanțele simțământului, îți sunt ideile reduse la un cerc mai strâmt de privire: poezia să-ți fie scurtă. Numai când abundența noilor gândiri îți crește astfel în conștiință încât sparge forma prea strâmtă a unei strofe și te silește a o întrupa într-o nouă formă, numai atunci vei adăoga un nou șir de cuvinte și-l vei continua până când te agită acest impuls irezistibil.</p>
                  <p>E caracteristic a arunca o privire în faimoasa colecțiune de poezii a lui Heine, Buch der Lieder. Majoritatea poeziilor sunt de una, de două, de trei strofe, și totuși în ele se cuprinde o lume întreagă de idei poetice, de simțăminte și pasiuni. Însă în expresie nici un cuvânt de prisos; cea mai precisă legătură între son și idee! Din contră, cele mai multe poezii române sunt lungi, lungi de nu se mai isprăvesc, în cuvinte, nu în idei, și cu cât poetul este mai rău, cu atât poezia este mai lungă. Parcă mulțimea cuvintelor și cifra paginilor imprimate ar fi măsura valorii poetice!</p>
                  <p>Prin câteva exemple sperăm că se va lămuri pe deplin chestiunea de față. Începem cu două poezii<note xml:id="ftn8" place="foot" n="">Traducere de T. Scheletti.</note> din colecțiunea citată a lui Heine:</p>
                  <lg>
                     <l>Deodată eu am desperat</l>
                     <l>Că voi putea răbda,</l>
                     <l>Și-n fine toate le-am răbdat,</l>
                     <l>Dar cum? nu mă-ntreba.</l>
                  </lg>
                  <p rend="justify">Un poet mediocru ar fi făcut zece strofe ca să exprime aceeași idee, și ar fi slăbit de zece ori efectul.</p>
                  <lg>
                     <l>Aș vrea ca durerile mele</l>
                     <l>Vărsate într-un singur cuvânt</l>
                     <l>Să le pot arunca la vânturi,</l>
                     <l>Să le ducă etern pe pământ!</l>
                  </lg>
                  <lg>
                     <l>Să-l poarte la tine, iubito,</l>
                     <l>Cuvântul de chin și de foc.</l>
                     <l>Să-l auzi în orișice oră,</l>
                     <l>Să-l auzi în orișice loc.</l>
                  </lg>
                  <lg>
                     <l>Și pentru repaosul nopții</l>
                     <l>Când ochii abia ai închis,</l>
                     <l>El are să te urmeze</l>
                     <l>Și pănă-n adâncul tău vis.</l>
                  </lg>
                  <p>Să vedem acum câteva exemple contrarii. A. Mureșanu începe poezia sa Vinovatul cu strofa:</p>
                  <lg>
                     <l>Cât de dulce armonie</l>
                     <l>Dormea cândva-n pieptul meu,</l>
                     <l>Cum știa toate să ție</l>
                     <l>Nesmintit acordul său!</l>
                  </lg>
                  <p>Toate știa să ție acordul său vrea să zică că era armonie în pieptul meu, și cele două rânduri din urmă nu fac decât a mai spune încă o dată ceea ce spuseseră mai bine rândurile dintâi.</p>
                  <p>Pân-acum priveam la soare,</p>
                  <p>La roata lui cea de foc,</p>
                  <p>Ca un prunc ce-n al său joc</p>
                  <p>Privește la zburătoare.</p>
                  <p>Cum privește copilul la zburătoare, așa priveam eu la soare! Eroarea acestei imagini este tocmai că nimeni nu privește de bunăvoie în soare; dar eroarea s-ar fi strecurat nesimțită dacă ar fi comis-o poetul numai în versul întâi, mai ales că cuvântul la permite două sensuri; însă versul al doilea se repetă și insistă:</p>
                  <p>Pân-acum priveam la soare,</p>
                  <p>La roata lui cea de foc.</p>
                  <p>Stranie îndeletnicire, și periculoasă!</p>
                  <p>Dar acum ș-o rază mică,</p>
                  <p>Când la ochii-mi s-a ivit,</p>
                  <p>De nu-i închid, rău mă strică.</p>
                  <p>Se poate o manieră mai lungă de a exprima această idee? Dar acum ș-o rază mică mă doare, se-nțelege dacă-mi ajunge la ochi, senț elege dacă nu închid ochii. Atât de bine se-nțelege, încât este urât de a o spune. Poezia nu e tratat de fiziologie.</p>
                  <p>Și așa merge poezia mai departe încă cinci strofe. Și când se sfârșește, te miri pentru ce s-a sfârșit. Putea să mai continue cel puțin vro opt strofe, cu aceeași economie de spirit. Pentru a varia lectura, să revenim la un exemplu bun din Heine:</p>
                  <p>Lacrima ce am vărsat</p>
                  <p>S-a schimbat în floare.</p>
                  <p>Și suspinul ce-am oftat,</p>
                  <p>În privighetoare.</p>
                  <p>Și de mă iubești, copilo,</p>
                  <p>Te-ncunun cu flori</p>
                  <p>Și un cor te va-ncânta</p>
                  <p>De privighetori.</p>
                  <p>Să mai cităm următoarea poezie a lui Alecsandri, remarcabilă prin sobrietatea cuvintelor și grabnica tranzițiune a gândirii:</p>
                  <p>STELELE</p>
                  <p>De la mine păn’ la tine</p>
                  <p>Numai stele și lumine!</p>
                  <p>Dar ce sunt acele stele?</p>
                  <p>Sunt chiar lacrimele mele</p>
                  <p>Ce din ochii-mi au zburat</p>
                  <p>Și pe cer s-au aninat</p>
                  <p>Cum se-anină despre zori</p>
                  <p>Roua limpede pe flori.</p>
                  <p>Vărsat-am multe din ele</p>
                  <p>Pentru soarta țării mele,</p>
                  <p>Multe pentru cei ce sunt</p>
                  <p>Pribegiți de pe pământ!</p>
                  <p>Multe lacrimi de jelire...</p>
                  <p>Iar de dulce fericire</p>
                  <p>Ah! vărsat-am numai două,</p>
                  <p>Și-s luceferi amândouă!</p>
                  <p>Dar deja în contra Pescarului aceluiași poet am avea obiecțiuni de făcut în privința regulii ce ne ocupă. Cele dintâi cinci strofe sunt destul de variate în idei:</p>
                  <p>PESCARUL BOSFORULUI</p>
                  <p>De-ar vrea înaltul prooroc,</p>
                  <p>Mohamed, strălucit,</p>
                  <p>Să-mi fie ziua cu noroc</p>
                  <p>Și dorul împlinit,</p>
                  <p>De-aș prinde-acum în preajma mea</p>
                  <p>Pe-al mării împărat,</p>
                  <p>Ce poartă-n frunte-o mare stea,</p>
                  <p>Un talisman bogat;</p>
                  <p>Eu, care sunt un biet pescar,</p>
                  <p>Purtat din val în val</p>
                  <p>Eu, care dorm în Iuschiudar,</p>
                  <p>În iarba de pe mal,</p>
                  <p>Eu, Abdulah, cel mai voinic</p>
                  <p>Vâslaș de pe Bosfor,</p>
                  <p>Ce n-am decât un biet caic</p>
                  <p>Ș-un suflet plin de dor;</p>
                  <p>Allah! atunci orice-am dorit,</p>
                  <p>Allah! orce-aș vrea eu,</p>
                  <p>De la apus la răsărit</p>
                  <p>Ar fi îndată-al meu;</p>
                  <p>Caftane, șaluri de Cașmir</p>
                  <p>— Cu late, scumpe flori,</p>
                  <p>Iuți armăsari de la Misir</p>
                  <p>Ca vântul de ușori,</p>
                  <p>Ș-un lung caic de abanos</p>
                  <p>În aur prelucrat,</p>
                  <p>Cu imnuri din Coran frumos</p>
                  <p>Pe margine săpat,</p>
                  <p>Și treizeci de vâslași osmani</p>
                  <p>Ce vesel ar zbura,</p>
                  <p>Mai repezi decât Elcovani</p>
                  <p>Pe-ntinsa Marmara.</p>
                  <p>Dar n-aș vrea nici stofe cu fir</p>
                  <p>Și cu mărgăritar,</p>
                  <p>Nici largi caftane de vizir,</p>
                  <p>Nici falnic armăsar;</p>
                  <p>N-aș vrea nici săbii de Taban</p>
                  <p>Deprinse la omor,</p>
                  <p>Nici lung covor de Ispahan</p>
                  <p>Ce saltă sub picior...</p>
                  <p>Dar strofa a 6-a reîntoarce gândirea la aceleași lucruri și slăbește efectul:</p>
                  <p>Allah! mă jur că de-aș avea</p>
                  <p>A mării talisman,</p>
                  <p>N-aș vrea să fiu vizir, n-aș vrea</p>
                  <p>Nici padișah-sultan;</p>
                  <p>N-aș vrea comori, n-aș vrea să am</p>
                  <p>Nici chioșcuri, nici sarai,</p>
                  <p>Nici să dezmierd în Bairam</p>
                  <p>Huriile din rai.</p>
                  <p>Apoi poezia culminează în următoarea strofă finală:</p>
                  <p>Ci-n mrejă dulce prefăcând</p>
                  <p>Duioas-inima mea,</p>
                  <p>M-aș duce-ncet și tremurând</p>
                  <p>Să prind norocu-n ea,</p>
                  <p>Să prind copila lui Topal,</p>
                  <p>Frumoasa Biulbiuli,</p>
                  <p>Ce cântă noaptea lin pe mal,</p>
                  <p>Pe mal la Candili!</p>
                  <p>Scoțându-se afară strofa a șasea, poezia ar câștiga în efectul ei cel frumos.</p>
                  <p>Însă cu toată claritatea sperăm că se va simți eroarea menționată aci din următoarele strofe ale unui alt „poet“, a cărui citare alăturea cu poeții de mai sus nu o putem scuza decât prin scopul didactic ce și l-a propus cercetarea noastră:</p>
                  <p>ÎNTRISTAREA<note xml:id="ftn9" place="foot" n="">Poezia o reproducem din Versuinții romani, adică: Culesiune versuarie din foile naționale, editată de studenții școlilor orădene. Oradea-Mare, 1854. Această stranie adunătură este plină de poezii de același calibru.</note>
                  </p>
                  <p>Mult mi-e inima-ntristată, Căci prea rău mă văd ursit, Furtuni rele de la soartă Peste mine-au năvălit.</p>
                  <p>Niciodată vre un bine</p>
                  <p>Stător nu am avut,</p>
                  <p>Relele toate cu mine</p>
                  <p>Petrecere ș-au găsit.</p>
                  <p>Din a mea mică pruncie</p>
                  <p>Cu norocul m-am luptat,</p>
                  <p>Dar el tot cu dușmănie</p>
                  <p>În mai rău m-a cufundat.</p>
                  <p>Favor deloc n-am găsit</p>
                  <p>În crudă anima lui,</p>
                  <p>Ci cu totul s-a silit</p>
                  <p>Să mă-nchin cruzimei lui.</p>
                  <p>O! dea cerul vreodată,</p>
                  <p>Să pot să mă liniștesc —</p>
                  <p>Cu lumea cea înverșunată</p>
                  <p>Să pot să mă înfrățesc.</p>
                  <p>Dușmănia, neunirea</p>
                  <p>Ca fumul piară din noi;</p>
                  <p>Și dreptatea, fericirea</p>
                  <p>Cerul sădească-ntre noi.</p>
                  <p>Să nu mai fim niciodată</p>
                  <p>Unul altuia vrăjmași;</p>
                  <p>Ci cu anima curată</p>
                  <p>S-ajutăm pe pătimași.</p>
                  <p>etc., etc.</p>
                  <p>E cu neputință a citi asemenea lucruri pănă la sfârșit. Toată strofa următoare își dă osteneala să mai spuie încă o dată ceea ce ne-a spus strofa precedentă.</p>
                  <p>Și cu toate aceste numai o mică reflecție asupra artei lor ar spune acestor poeți că dușmanul cel mai mare al poeziei este tocmai cuvântul. Ceea ce îngreuează efectul, ceea ce poate produce simțământul de monotonie și de urât într-o lucrare poetică este mai ales mulțimea de cuvinte. S-a arătat în partea I a studiului de față că materialul poeziei nu sunt cuvintele, ci imaginile deșteptate prin cuvinte în fantezia cititorului. Cuvântul nu este, prin urmare, decât un mijloc de comunicare, necesitatea fizică de care este înlănțuită ideea în trecerea ei din mintea poetului în mintea auditoriului. El nu are existență de sine, ci are singura misiune de a fi un organ de care să se anine gândirea în comunicarea ei, și trebuie să se mărginească strict la împlinirea acestei misiuni. Și aci, ca și în regulele anterioare, este o linie de demarcațiune foarte pronunțată între poeții cei chemați și între simplii fabricanți de rime.</p>
                  <p>O observare mai este de făcut la acest paragraf, sau mai bine zicând o întâmpinare de combătut.</p>
                  <p>S-a zis că poezia să fie abundentă în idei: cum se potrivește aceasta cu scurtimea ei? Bine că scurtimea face impresia frumoasă a unui raport precis între cuvânt și gândire, dar nu pare mai puțin adevărat că, d. e., într-o singură strofă cu puținele ei cuvinte, fie aceste[a] oricât de precise, suma de idei nu s-ar putea numi abundentă și n-ar constitui o vie mișcare a gândirii. Cum se explică atunci justețea poetică a poeziilor celor mici? Dacă analizăm efectul ce ni-l produc, constatăm în noi o mulțime de idei de ale noastre proprii, deșteptate cu prilejul citirii și alăturea de cuvintele poetului. Nu numai ceea ce spune poezia ne ocupă conștiința, ci ea se află a fi în atâtea raporturi cu alte cercuri de gândiri ale noastre, încât și aceste[a] sunt reproduse în conștiință și însoțesc și ilustrează oarecum percepțiunea poetică. Farmecul acestui fel de poezii nu este atât în ceea ce spun, cât în ceea ce rețin și ce lasă în liberul joc al fanteziei lectorului. Experiența o putem face îndată cu strofa citată din Heine: Deodată eu m-am desperat Și-n fine toate le-am răbdat, Că voi putea răbda, Dar cum? nu mă-ntreba.</p>
                  <p>Nu mă-ntreba, fiindcă nu-ți pot răspunde, fiindcă tocmai culmea simțământului, în durere, ca și în bucurie, nu se va deschide niciodată cu cuvintele reci, ci va fi reținută ca un rest inexprimabil al adâncului inimii omenești. Dar simțământul pentru care eu n-am aflat expresie în cuvinte reprodu-ți-l tu prin propria simțire, și, cu imaginațiunea înviată prin puținele mele indicări, scoate la lumina conștiinței tale ceea ce este ascuns în cugetul meu.<note xml:id="ftn10" place="foot" n="">Compară Edgar Poe, analiza poeziei sale Corbul, publicată în traducere franceză în Histoires grotesques et extraordinaires.</note>
                  </p>
                  <p>Să luăm alt exemplu, și vom afla același fenomen:</p>
                  <p>Dacă privesc în ochii tăi,</p>
                  <p>Durerea mi s-a stins,</p>
                  <p>Și dacă gura ți-o sărut,</p>
                  <p>Un farmec m-a cuprins.</p>
                  <p>Pe pieptu-ți de mă odihnesc,</p>
                  <p>În inimă tresar,</p>
                  <p>Dar dacă-mi spui: eu te iubesc,</p>
                  <p>Aș vrea să plâng amar.</p>
                  <p>(Heine)</p>
                  <p>Pentru ce? Lectorul să o simtă, s-o afle în sine, și multele posibilități ale explicării, diferite după diferiții indivizi, constituie abundența de idei ce caracterizează producțiunea poetică. Alt exemplu:</p>
                  <p>Adese ochiul tău îmi pare</p>
                  <p>Întunecat de-un tainic dor,</p>
                  <p>Dar eu cunosc a ta-ntristare:</p>
                  <p>Viață pierdută, pierdut amor!</p>
                  <p>Și niciodat’ n-a revenit</p>
                  <p>Copilăria cea trecută,</p>
                  <p>A ta ursită s-a-mplinit;</p>
                  <p>Amor pierdut, viață pierdută!</p>
                  <p>(Heine)</p>
                  <p>În fine un exemplu din Goethe:</p>
                  <p>De sub pământ</p>
                  <p>Un ghiocel</p>
                  <p>De-abia ieșise</p>
                  <p>Tinerel.</p>
                  <p>Veni o albină,</p>
                  <p>Gustă din el:</p>
                  <p>Să știi că natura</p>
                  <p>Când i-a creat,</p>
                  <p>Pentru olaltă</p>
                  <p>I-a destinat.</p>
                  <p>O perspectivă întreagă asupra frumoasei armonii în natură se deschide cu aceste cuvinte; dar poetul înțelept a dat numai un îndemn gândirii și a lăsat liber șirul reprezentărilor să se dezvolte în conștiința cititorului după propria sa individualitate.</p>
                  <p>Voltaire a zis-o: „le secret d’être ennuyeux c’est de tout dire“, și dacă prima cerință pentru un artist este ca să știe ce să spună, desigur a doua cerință este ca să știe ce să nu spună.</p>
                  <p>Când curentul electric se transmite dintr-un loc în altul, numai o parte a lui merge pe firele văzute de metal: o altă parte, tot așa de esențială, străbate în ascuns prin pătura umedă a pământului. Tot așa, în lumea inteligenței, cuvântul zis este numai un fragment al raportului ce se stabilește între suflet și suflet: restul se acordă pe tăcute și formează ascunsa armonie a simțirilor omenești.</p>
                  <p>2. A doua asemănare între poezie și pasiune este un fel de exagerare a gândirii. Orice simțământ produce o încordare extraordinară a înțelegerii momentane, și sub presiunea ei ideile lucrează asupra conștiinței noastre cu acea energie caracteristică al cărei rezultat este mărirea obiectelor și perceperea lor în proporții și sub culori neobișnuite. Mijloacele prin care se manifestă aceeași particularitate în poeziile cele frumoase sunt felurite.</p>
                  <p>Mai întâi se poate constata observarea ei în alegerea obiectivului. Obiectul poeziei este o idee care, fie prin ocaziunea, fie prin energia ei, se distinge și se separă de ideile ordinare, înălțându-se peste sfera lor. Simțământul care-i servește de fundament l-am putut avea toți; gradul intensității lui, forma și combinațiunea sub care se prezintă sunt originale și proprii ale poetului. Această intensitate și combinațiune nouă ne explică pentru ce, privite din punct de vedere prozaic, poeziile par de regulă exagerate. Dar tocmai exagerarea lor, ținută în marginile frumosului, este timbrul emoțiunii artistice sub care s-au conceput. Câtă exagerare, ce personificări nereale, însă în același timp ce simțământ adevărat al naturii se manifestă în următoarea poezie:</p>
                  <p>CONSOLAȚIUNE</p>
                  <p>Și dacă nici o iubită</p>
                  <p>La moarte-mi nu va jeli,</p>
                  <p>Cu rouă totuși florile</p>
                  <p>Mormântu-mi vor stropi.</p>
                  <p>Din trecători dacă nici unul</p>
                  <p>La el nu va privi,</p>
                  <p>A lunii rază călătoare</p>
                  <p>Cu dor se va opri.</p>
                  <p>Și dacă pe acest pământ</p>
                  <p>Mă va uita orcine,</p>
                  <p>Dumbrava și câmpiile</p>
                  <p>Se vor gândi la mine.</p>
                  <p>Căci și câmpia, și dumbrava</p>
                  <p>Și florile, și luna</p>
                  <p>De-a lor poet își vor aduce</p>
                  <p>Aminte totdeauna.</p>
                  <p>(Trad. din Justinus Kerner)</p>
                  <p>Un alt mic exemplu îl extragem din Lessing:</p>
                  <p>CÂNTEC SPANIOL</p>
                  <p>Ieri eram plin de amor.</p>
                  <p>Azi pătimesc,</p>
                  <p>Mâine-o să mor:</p>
                  <p>Totuși gândesc</p>
                  <p>Astăzi și mâine</p>
                  <p>La ieri cu dor.</p>
                  <p>Cât de decisivă este alegerea obiectului, din acest punct de vedere, se va lămuri mai bine din exemple contrarii, precum în genere regulele estetice au mai multă valoare negativă: nu pot crea binele, dar indică răul și contribuiesc la evitarea lui.</p>
                  <p>Trăiască pipa consolatoare,</p>
                  <p>începe un „poet“,</p>
                  <p>Și cu țigara ce ne distrăm, (?)</p>
                  <p>Ele-n necazuri ne dau uitare,</p>
                  <p>Oare fericii (?) la ele aflăm.</p>
                  <p>Când n-ai mijloace de amăgire</p>
                  <p>Pentru vro jună ce o iubești,</p>
                  <p>Cere la pipă povățuire,</p>
                  <p>Ea-ți va da-n grabă câte voiești,</p>
                  <p>și așa mai departe vro zece strofe, în care înjosirea ideilor este întrecută numai de cacofonia limbii (Ea-ți va da-n grabă etc.).</p>
                  <p>Un alt poet, pe care-l luăm tot din sus-citata „culesiune“ a studenților orădeni, se adresează la una formosa (citește: o frumoasă):</p>
                  <p>Soarele vieții mele</p>
                  <p>Resipitoare de rele,</p>
                  <p>Tu ești, o! nimfă frumosa</p>
                  <p>Ca Melita amorosa.</p>
                  <p>A! Ce zic? portretul tău</p>
                  <p>Singur e în stare, zău!</p>
                  <p>Ca să-mi insufle viață,</p>
                  <p>Nina, când nu ești de față.</p>
                  <p>C. P. A.</p>
                  <p>Măsura ritmică a cuvintelor, rima cea măgulitoare, melodioasa cadență și tot ce alcătuiește forma poeziei nu s-au descoperit de geniul omenesc pentru ca orice scriitor să ne spună că ia povățuiri de la pipă în chestiuni de amor. Asemenea lucruri sunt platitudini prozaice, dar nu concepțiuni de artă.</p>
                  <p>Cu cât are mai mult simțământ poetic și mai distinse comparațiuni Barbu, țiganul din Iași, când cântă plin de melancolie:</p>
                  <p>Dragi boieri de lumea nouă,</p>
                  <p>Ziua bună vă zic vouă:</p>
                  <p>Eu mă duc, mă prăpădesc</p>
                  <p>Ca un cântec bătrânesc.</p>
                  <p>Ah, gândiți c-am fost odată</p>
                  <p>Glasul lumii desfătată,</p>
                  <p>Ș-închinați câte-un pahar</p>
                  <p>Lui biet Barbu lăutar!</p>
                  <p>Cunoaștem obiecțiunea ce o fac poeții „pipei“ și companie în contra acestei critici: poezia frumoasă trebuie să fie adevărată, rien n’est beau, que le vrai etc.</p>
                  <p>Obiecțiunea seamănă cu cei ce o fac.</p>
                  <p>Tot ce e frumos e adevărat! Fie; deși îți vine să întrebi cu Pontius Pilatus: ce este adevărul? Dar de aici încă nu rezultă că tot ce este adevărat trebuie să fie și frumos.</p>
                  <p>Nimeni nu contestă domnului C. P. A. că se uită la portret când nu-i este Nina de față; dar de aci nu urmează că această întâmplare adevărată să fie poetică. Din multele idei cu realitate ce trec prin capetele omenești, numai acele sunt și frumoase care, sub vălul unei sensibilități adecvate, ne prezintă simțăminte distinse prin forma, intensitatea sau ocaziunea lor.</p>
                  <p>Și în toate cazurile cuvântul adevărat, în aplicarea sa la artă, trebuiește înțeles cum grano salis. Ce este adevărat în frumoasa strofă citată:</p>
                  <p>Și dacă pe acest pământ</p>
                  <p>Mă va uita orcine,</p>
                  <p>Dumbrava și câmpiile</p>
                  <p>Se vor gândi la mine?</p>
                  <p>Este adevărat că se vor gândi câmpiile la poet? Nu; dar adevărat este că poetul și-o închipuiește, și că această închipuire îl mângâie. Cuvintele poetului pot, dar, să fie tot așa de puțin reale în înțelesul lor exact ca nălucirea nebuniei, numai simțământul cel profund al naturii să fie păstrat; și cine a înțeles odată natura vizionară a întregii existențe nu se va mira de aceasta.</p>
                  <p>Cu alte cuvinte: adevărul artistic este un adevăr subiectiv, și el nu prescrie niciodată lui C. P. A. de a face câte o poezie din toate evenimentele sale private, ci îi prescrie să-și întrupeze în forma poetică numai acele simțăminte adevărate care se disting prin noblețea lor și, introducând o suflare de idealism în existența de toate zilele, sunt demne de a manifesta o subiectivitate de om. Și aci este punctul unde se vede din nou cât de osebită este poezia de ocupațiunea științifică. Un alt mijloc, prin care poezia caută a imita și a produce energia afectului, este contrastul, și ca exemplu cităm mai întâi următoarele versuri noi ale unui june poet român:</p>
                  <p>Pe când frunza-ngălbenită</p>
                  <p>Pe creangă murea,</p>
                  <p>Inima-mi întinerită</p>
                  <p>Vesel te iubea.</p>
                  <p>Azi pe creangă cu plăcere</p>
                  <p>Frunza vei zări,</p>
                  <p>Azi inima-mi de durere</p>
                  <p>Poate va muri.</p>
                  <p>(M. D. Corne)</p>
                  <p>Ce efect frumos pot să producă contrastele ne probează următoarea poezie a lui Goethe:</p>
                  <p>MÂNGÂIERE ÎN LACRIMI<note xml:id="ftn11" place="foot" n="">Traducere de N. Schelitti.</note>
                  </p>
                  <p>„De ce, amice, ești mâhnit,</p>
                  <p>Când veseli toți ne-am strâns?</p>
                  <p>Eu după ochii tăi cunosc:</p>
                  <p>Desigur tu ai plâns.“</p>
                  <p>„Și dacă-am plâns, retras de voi,</p>
                  <p>Am plâns de chinul greu,</p>
                  <p>Și lacrimi curg așa de dulci</p>
                  <p>Alin sufletul meu.“</p>
                  <p>„Amicii tăi voioși te rog</p>
                  <p>În sânul lor să vii</p>
                  <p>Și orice-n lume ai pierdut</p>
                  <p>Mâhnit să nu mai fii.“</p>
                  <p>„Strigați, vuiți, dar să vă spun</p>
                  <p>Ce pătimesc nu pot.</p>
                  <p>Ah, nu! eu n-am pierdut nimic,</p>
                  <p>Deși-mi lipsește tot.“</p>
                  <p>„Fii sprinten, dar și cu curaj,</p>
                  <p>Ești tânăr plin de foc,</p>
                  <p>În anii tăi oriunde-ajungi</p>
                  <p>Cu-amor și cu noroc.“</p>
                  <p>„Ah, nu, acolo n-am s-ajung!</p>
                  <p>Stă prea sus ca să sper,</p>
                  <p>Lucește blând ș-așa frumos</p>
                  <p>Ca steaua cea din cer.“</p>
                  <p>“De stele să ne bucurăm,</p>
                  <p>Dar nu să le dorim,</p>
                  <p>Și cu plăcere noaptea-ades</p>
                  <p>La ele să privim.“</p>
                  <p>„Și cu plăcere zile-ntregi</p>
                  <p>Privesc ades la ea;</p>
                  <p>Lăsați ca nopțile să plâng</p>
                  <p>Cât inima mea vrea.“</p>
                  <p>Un nou șir de reflecții decurge din acest paralelism între poezie și simțământ îndată ce privim partea lui negativă. Dacă este greu și de multe ori imposibil a analiza natura pozitivă a cerințelor poetice, este, din contră, mai ușor și mai sigur a arăta ceea ce este oprit în poezie, și aci estetica practică își împlinește misiunea ei cea mai folositoare.</p>
                  <p>Din aceea că poezia, ca și pasiunea, mărește obiectul și se înalță într-o sferă distinsă, rezultă, ex contrario, că ea trebuie să se ferească de micșorare și de înjosire.</p>
                  <p>Vorbind mai întâi de defectul micșorării, atingem o chestiune destul de importantă pentru poezia română actuală: chestiunea diminutivelor. Formele de substantive și adjective în ică, țică, șică, oară etc. sunt astăzi vițiul contagios de care sufer mai toate poeziile române. Câte scapă de înjosirea ideilor mor de boala diminutivelor. Fiecare poet crede că nu este destul de poetic, de delicat, dacă nu-și diminuează cuvintele, și acum am ajuns așa de departe, încât cu greu se va mai afla vreo poezie română care să nu fie bântuită de aceste forme de decadență lingvistică.</p>
                  <p>Scumpa mea Mariță</p>
                  <p>Zâna mea din cer,</p>
                  <p>Ia dă-mi o guriță</p>
                  <p>Asta-i tot ce cer</p>
                  <p>Ș-apoi Ionițică</p>
                  <p>(Nu-i e destul Ioniță, a făcut Ionițică!)</p>
                  <p>Ce fac cu onoare,</p>
                  <p>Știi c-o gurițică</p>
                  <p>E ca și o floare</p>
                  <p>etc.</p>
                  <p>. . . . . . . . . . . . . . .</p>
                  <p>Ia această cruciuliță</p>
                  <p>Și păstreaz-o-n sânul tău,</p>
                  <p>Tu mai dă-mi a ta guriță</p>
                  <p>etc.</p>
                  <p>Gurița ta, fetiță, e dulce, rumeioară,</p>
                  <p>E garofița creață în a ei primăvară...</p>
                  <p>Și talia-ți gingașă e foarte mlădioasă,</p>
                  <p>A tale piciorușe, o scumpa mea frumoasă</p>
                  <p>etc.</p>
                  <p>. . . . . . . . . . . . . . . . . . . . .</p>
                  <p>De-ți place, scumpă Lino, aceste versulețe</p>
                  <p>etc., etc.</p>
                  <p>. . . . . . . . . . . . . . .</p>
                  <p>Mariță, guriță, Ionițică, cruciuliță, garofiță, piciorușe, versulețe — pentru Dumnezeu! Ce limbă este aceasta? Ce forme de copii nevârstnici? Ce lingușire bizantină? Cu asemenea terminațiuni linse și corupte are să se producă energia, intensitatea, vigoarea impresiunii poetice? Să ne înțelegem: ce rol pot juca diminutivele în poezie? Poezia are să mărească efectul; prin urmare, numai acolo unde anume prin micimea obiectului se produce impresiunea cea mai marcantă, numai acolo diminutivul poate avea locul său special. Toți poeții cei mari ne învață aceasta. Să ne aducem aminte de exemplul citat din Goethe:</p>
                  <p>De sub pământ</p>
                  <p>Un ghiocel</p>
                  <p>De-abia ieșise</p>
                  <p>Tinerel.</p>
                  <p>Veni o albină,</p>
                  <p>Gustă din el:</p>
                  <p>Să știi că natura</p>
                  <p>Când i-a creat,</p>
                  <p>Pentru olaltă</p>
                  <p>I-a destinat.</p>
                  <p>Și textul german cuprinde diminutive, unul din puținele exemple de diminutive în Goethe. Pentru ce? Micimea obiectului este punctul de contrast. Ideea este: armonia cea mare a universului se manifestă până în cele mai mici ființe ale sale. Prin urmare, diminutivul are aci rațiunea sa de a fi.</p>
                  <p>Dar când se află diminutive în fiecare strofă și la fiecare ocaziune, când gura este mică, piciorul mic, Maria mică, Ioniță mic, garoafa mică, versul mic, atunci e mic și poetul, mică și literatura, și toate se află în decadență. E de necrezut pănă unde merge această manie în literatura noastră.</p>
                  <p>Un june student, altminteri plin de inteligență, începe a publica niște încercări poetice și le dedică lui V. Alecsandri într-un sonet, care se termină astfel:</p>
                  <p>Primește, poete, aste versurèle, Vreau să leagăn gingaș dorul ce-am visat! Căci sub ale tale falnice-aripèle</p>
                  <p>A-și închipui pe dl Alecsandri cu aripi este deja o întreprindere îndrăzneață; dar dacă aripele sunt mari, treacă-meargă! Însă a-și închipui pe dl Alecsandri cu aripèle este o imagine de un ridicol așa de pronunțat, încât, pentru onoarea gustului omenesc, trebuie să căutăm un fel de explicare la întrebuințarea ei.</p>
                  <p>Explicarea este ușurința rimei. Versuri și aripe nu se rimează; hai să facem versurele și aripele! Bălaie și vale nu merge; hai să zicem:</p>
                  <p>Mariuța bălăioară</p>
                  <p>Împreună două flori</p>
                  <p>Și le-aruncă în vălcioară.</p>
                  <p>Gură și garoafă nu se potrivește, hai să zicem: tu ai guriță ca o garofiță; și așa în infinit. Diminutivele românești, în diferință de cele germane, au nefasta proprietate de a cuprinde în terminarea lor silaba intonată; prin urmare, orice cuvânt românesc rimează (când în rimă masculină, când în rimă feminină) cu orice alt cuvânt de același gen îndată ce se pune în diminutiv. Hinc lacrimae.</p>
                  <p>Și pentru această neglijență, pentru lenea poetului de a-și căuta o altă rimă, se corupe poezia întreagă și se introduce în literatură o efeminare și un spirit de miniatură precum nu se mai află nici în ultima decadență a lingușirilor persane și turcești.</p>
                  <p>Cu cât o rimă este mai ușoară, cu atât este mai ieftină și mai comună, și poetul trebuie să se gândească de două ori pentru a o întrebuința. Un poet distins nu va rima niciodată guriță-garofiță. Adăugați la aceasta că noi românii avem o cauză specială de a ne feri de diminutive în poezie, și aceasta este întrebuințarea lor din partea țiganilor. Toți cunoaștem diminutivele servile ce le obișnuia această ginte asuprită, când vorbea limba noastră, și de atunci încoace diminutivele sunt par excellence o manieră țigănească. Ca să simțiți aceasta cu tot dezgustul, citiți următoarele strofe ale unui autor, nu de rând, ci ale unui autor care este astăzi unul din bunii scriitori în proză, dar pe care în poezie... aveți să-l judecați după diminutivele sale: <note xml:id="ftn12" place="foot" n="">C. Bolliac</note>
                  </p>
                  <p>Ții tu minte, oară, pentru-ntâia oară</p>
                  <p>Când la tulpiniță, jos lângă gârliță,</p>
                  <p>Noi ne sărutam?</p>
                  <p>Ții tu minte, oară, noaptea de la moară,</p>
                  <p>Grămadă-n droșchiță, când eu pe chichiță</p>
                  <p>Țineam mâna ta?</p>
                  <p>Ții tu minte, oară, în acea căscioară</p>
                  <p>etc.</p>
                  <p>Ții tu minte, oară, acea dumbrăvioară</p>
                  <p>etc., etc.</p>
                  <p>Cu asemenea lucruri avem de gând să punem fundamentul literaturii române?</p>
                  <p>Dacă în rândurile precedente ne-am opus în contra abuzului diminutivelor, cu aceasta nu am voit să zicem că ele sunt cu totul de alungat.</p>
                  <p>Din contră, suntem siliți a le primi în poeziile noastre mai mult chiar decât în poeziile oricărui alt popor, afară de cel italian; fiindcă numai noi și italienii avem în limbă atâtea forme diminutive și totdeodată atâta ușurință de a le aplica la orice cuvânt. Prin urmare, diminutivele sunt oarecum o particularitate caracteristică a limbii noastre, și din această cauză vor avea totdeauna o mare întindere la noi. Dar cu atât mai mult poeții să se simtă provocați a se feri de exces, a nu întrebuința diminutivele nepotrivite cu natura cuvântului (versurele, droșchiță etc.), în genere a nu întrebuința diminutivele prea des și, în orice caz, a nu le întrebuința într-un mod silit, numai pentru a produce rima.</p>
                  <p>Și aci, ca în toate chestiunile ce se referă la natura limbii, poezia populară ne poate servi de model. Cităm, ca exemplu, frumoasa poezie din România-mică, Oltule, Oltețule:</p>
                  <p>Oltule, Oltețule!</p>
                  <p>Seca-ț-ar pâraiele.</p>
                  <p>Să crească dudaiele,</p>
                  <p>Să trec cu picioarele.</p>
                  <p>Oltule, râu blestemat,</p>
                  <p>Ce vii așa turburat?</p>
                  <p>Ce te repezi ca un zmeu</p>
                  <p>Și-mi oprești pe Nițul meu!</p>
                  <p>Schimbă-ți, schimbă-ți apele</p>
                  <p>Slăbește-ți vârtejele,</p>
                  <p>Să-ți văd petricelele,</p>
                  <p>Să treacă fetițele,</p>
                  <p>Să le speli picioarele.</p>
                  <p>Iaca neica! Nu e neica!</p>
                  <p>Că de-ar fi venit neicuța,</p>
                  <p>L-ar fi cunoscut leicuța,</p>
                  <p>Bine, bine, nu e neica!</p>
                  <p>Vântule, du-te de-i spune</p>
                  <p>Că zăbavele nu-s bune,</p>
                  <p>Că Florica duce dorul</p>
                  <p>Și i-a-nțelenit ogorul.</p>
                  <p>Vino, Nițule băiete,</p>
                  <p>Ce faci lelea să te-aștepte?</p>
                  <p>Busuiocul a-negrit,</p>
                  <p>Rosmarinu-a-ngălbenit.</p>
                  <p>Lelea plânge, se jelește,</p>
                  <p>Nimeni n-o mai îngrijește.</p>
                  <p>Vino, Nițule băiete,</p>
                  <p>Ce faci lelea să te-aștepte?</p>
                  <p>În toată poezia nici un diminutiv nu este nefiresc sau silit din pricina rimei. Petrele-fetele s-ar fi rimat mai bine decât petricelele-fetițele, deși amândouă nu sunt rime curate; și neica-leica era o rimă tot așa de bună cu neicuța-leicuța. Diminutivele sunt dar, aci, numai dezmierdă ri populare.</p>
                  <p>O altă regulă negativă ce se poate învăța din același punct de asemănare între poezie și pasiune este ca poetul să nu-și înjosească obiectul. Dispoziția poetică se înalță peste sfera de toate zilele; poetul trebuie să o mențină la această înălțime și să nu o coboare la un nivel inferior. Cea mai mare atenție merită, în această privință, alegerea cuvintelor; un singur cuvânt comun este în stare să nimicească toată impresia frumosului, și aceasta pe drept: fiindcă o asemenea înjosire din partea poetului dovedește că era însuși lipsit de entuziasmul poetic pe care ar voi să-l deștepte în noi. Si vis me flere, dolendum est primum ipse tibi, zice Horațiu în epistola Ad Pisones.</p>
                  <p>Iubeam cu frăgezime o jună pentru care</p>
                  <p>Viața mi-aș fi dat-o; dar, vai! o am pierdut!</p>
                  <p>Să fiu iubit de dânsa, doream cu înfocare,</p>
                  <p>Dar toat-a mea speranță ca vântul a pierit.</p>
                  <p>O, cât părea de dulce sublima-i sărutare,</p>
                  <p>Eram nebun de dânsa, nu minț, o am iubit</p>
                  <p>etc.</p>
                  <p>Mă costă c-am pierdut-o, mă costă pân’ la viață</p>
                  <p>etc.</p>
                  <p>. . . . . . . . . . . . . . .</p>
                  <p>Ce sunet mă stârnește</p>
                  <p>În a nopții grea tăcere?</p>
                  <p>Mamă bună, ia privește</p>
                  <p>Cine-alin-a mea durere?</p>
                  <p>Angerul vieții mele;</p>
                  <p>Tu ești frumoasa zeiță!</p>
                  <p>Tu între supărări grele</p>
                  <p>Al meu liman, porumbiță!</p>
                  <p>etc. . . . . . . . . . . . . . . .</p>
                  <p>De când n-avui convenire</p>
                  <p>Cu tine, frumoasă zână,</p>
                  <p>Anima mea, de pierire</p>
                  <p>Nu-mi răsare zi senină.</p>
                  <p>Amoru-n piept sbocotește</p>
                  <p>Și poftește doftorie,</p>
                  <p>Dar nimic nu-i folosește</p>
                  <p>Făr’ tu! — orcine să vie.</p>
                  <p>etc.</p>
                  <p>Se înțelege de la sine că înjosirea este ceva relativ. Totul atârnă de la nivelul la care te pui. Cutare cuvânt este permis într-o poezie populară fiindcă aceasta începe cu expresii obișnuite și apoi se înalță în sfera poetică; pe când același cuvânt în mijlocul unei versificațiuni alese înjosește și nimicește frumosul. Farmecul poeziilor populare e distanța relativă între ideile de rând, care servesc de fond, și între subita noblețe de simțământ, care străbate și se înalță peste dânsele.<note xml:id="ftn13" place="foot" n="">De aici se explică profunda impresie ce o produc scenele populare din dramele lui Shakespeare, cu tot cinismul lor.</note> Din contră, poeziile literare cele rele au un fond de cuvinte alese, de simțăminte cu pretenția de a fi distinse, și deodată din înălțimea lor artificială le aruncă câte un cuvânt înjosirea de toate zilele, care acum îți pare îndoit de comun.</p>
                  <p>Unei poezii populare îi este permis să zică:</p>
                  <p>Frunză verde de piper!</p>
                  <p>Dacă nu e un mister</p>
                  <p>Că ești Dumnezeu în cer,</p>
                  <p>Dă-mi și mie ce îți cer;</p>
                  <p>Că nu-ți cer vrun lucru mare</p>
                  <p>Să-ți fie cu supărare,</p>
                  <p>Nici nu cer vro bogăție</p>
                  <p>Ca să-ți fie de mânie:</p>
                  <p>Ci-ți cer pe drăguța mea,</p>
                  <p>Care m-am iubit cu ea</p>
                  <p>Din vârsta copilărească,</p>
                  <p>Din coliba părintească,</p>
                  <p>Frunză verde flori de soc!</p>
                  <p>Bată-l crucea de noroc,</p>
                  <p>Că tot umblă în gropi dând</p>
                  <p>Și nu dă la toți pe rând.</p>
                  <p>Unii cere bogăție,</p>
                  <p>El le dă drăguțe-o mie;</p>
                  <p>Unii cere flori de crini,</p>
                  <p>El le dă mănunchi de spini.</p>
                  <p>Nu mai e noroc în lume,</p>
                  <p>Și-a pierdut și el de nume!</p>
                  <p>Dar unei poezii literare nu-i e permis să se intituleze „geana de lacrimi“ și apoi să zică:</p>
                  <p>Geana-mi de lacrimi e ca o salbă,</p>
                  <p>Arde-te-ar focul, demon spurcat!</p>
                  <p>etc.</p>
                  <p>Sau cum zice altul:</p>
                  <p>Iarăși am văzut-o, mare Dumnezeu!</p>
                  <p>Și iar în durere e sufletul meu,</p>
                  <p>Inima îmi arde, tâmplele îmi bat,</p>
                  <p>Sufletul meu zboară, parcă sunt turbat!</p>
                  <p>Sau cum zice Andrei Mureșanu în Un rămas bun de la Brașov:</p>
                  <p>Rămâneți, baști învechite,</p>
                  <p>Ce ades vă cercetam,</p>
                  <p>P-a voastre ruini turtite</p>
                  <p>Doamne! mult mai cugetam,</p>
                  <p>Că asemenea ursită</p>
                  <p>Va fi mie rinduită!</p>
                  <p>Tâmpă<note xml:id="ftn14" place="foot" n="">Muntele de lângă Brașov.</note>, frumoasă Sioane!</p>
                  <p>P-al tău vârf când mă suiam,</p>
                  <p>Ca în nescari vii icoane</p>
                  <p>Tot ținutul revedeam!</p>
                  <p>Oar’ lăsa-m-a cruda soartă</p>
                  <p>Să te mai calc păn’ la moarte!</p>
                  <p>Dar la ultimul grad de înjosire s-a coborât un scriitor ale cărui versuri cuprind exemple miraculoase pentru tot ce este neiertat în poezie. Trebuie să ne mărginim a extrage pentru cazul nostru câteva rânduri din o baladă a sa, întitulată:</p>
                  <p>TRIUMFUL AMORULUI</p>
                  <p>În natura toată totul reposa.</p>
                  <p>Pănă și chiar gârla în albia sa:</p>
                  <p>Numai o copilă singură veghea</p>
                  <p>Și-n tăcerea nopții astfel ea cânta:</p>
                  <p>Cânta că este orfană și că numai prin onoare poate să dobândească pe „Costică“.</p>
                  <p>Însă în fereastră bate oarecare,</p>
                  <p>Numaidecât Liza suflă-n lumânare,</p>
                  <p>Totu intră-n tăcere. Un glas mângăios</p>
                  <p>În liniștea nopții vibr-armonios:</p>
                  <p>— Eu sunt, Elizo, nu te speria,</p>
                  <p>Dar aprinde lampa, să văd fața ta.</p>
                  <p>— A! tu ești, Costică? — Eu, angelul meu,</p>
                  <p>Și aștept d-aseară sub balconul tău.</p>
                  <p>— Frumoasă purtare! Bine șade zău!</p>
                  <p>Să șezi toată noaptea sub balconul meu!</p>
                  <p>— Ci ia lasă gluma, dă-te iute jos,</p>
                  <p>Și dă-mi o guriță, angel radios!</p>
                  <p>— Să-ți dau o guriță, pe fereastră, eu?</p>
                  <p>Nu mă cunoști încă, domnișorul meu.</p>
                  <p>Eu îmi țiu parola pe care ți-am dat,</p>
                  <p>După cununie să-ți dau sărutat.</p>
                  <p>— Dar nici eu parola, Lizo, n-am uitat,</p>
                  <p>Ci dă-mi o guriță, căci am înghețat.</p>
                  <p>etc.</p>
                  <p>— Dă-mi o sărutare, o, Eliza mea,</p>
                  <p>Și îți jur că mâine tu ești soața mea!</p>
                  <p>— Fapte! fapte! fapte! căci de jurământ</p>
                  <p>Și de vorbe grase prea sătulă sunt.</p>
                  <p>etc.</p>
                  <p>— Adio, Elizo! mă duc să mă-nec...</p>
                  <p>— Adio! vezi însă unde-i lacul sec...</p>
                  <p>etc., etc.</p>
                  <p>Rezultatul este că a doua zi Costică se însoară cu Liza. Cine ar fi crezut că asemenea platitudine de mahala să se îmbrace vreodată în haina poeziei?</p>
                  <p>Și fiindcă am vorbit de „Costică“ și de „Liza“, să mai considerăm un alt pericol de înjosire al poeziei: numele proprii. În poeziile epice cu fundament istoric numele proprii sunt, în mare parte, impuse poetului; nu le poate nici ocoli, nici schimba. Dar ele în asemenea cazuri nu strică impresia poetică: faptul că sunt istorice le dă oarecare noblețe de vechime și le ridică peste sfera comună. Însă în poezii lirice numele proprii sunt periculoase. Unele pot trece, d. e. Elena, poate din amintirea antichității grecești, Maria, poate din cauză că este purtat de o ființă venerată a religiunii creștine etc. Dar cele mai multe înjosesc poezia aducând lectorului mai întâi aminte de cutare sau cutare persoană foarte prozaică și comună, care poartă același nume.</p>
                  <p>Dar de ce, fetiță,</p>
                  <p>Așa crudă ești,</p>
                  <p>De al tău Ioniță</p>
                  <p>Nu compătimești?</p>
                  <p>Îmi ziceai odată, îmi aduc aminte</p>
                  <p>Cu o voce dulce, ce mult mă-ncânta:</p>
                  <p>Te iubesc, Costică, te iubesc fierbinte,</p>
                  <p>Și nu-ți cer nimica decât mâna ta!</p>
                  <p>Doamne, cât e de frumoasă</p>
                  <p>Lizișoara mea!</p>
                  <p>Și cât e de drăgăstoasă</p>
                  <p>Când mă uit la ea...</p>
                  <p>Eliza s-ar putea zice, Lizișoara e cu neputință în poezie; c’est du style de femme de chambre.</p>
                  <p>Încă o dată: poetul nu are să reproducă realitatea crudă; și dacă pe amanta sa o cheamă în realitate Safta sau Lizișoara, atunci să-și păstreze numele pentru el, dar să nu-l pună în poezie, căci prin aceasta și-o înjosește. De poet trebuie să se zică ceea ce zicea Schiller de amiciția junelui Piccolomini:</p>
                  <p>Căci el sta lângă mine ca juneța mea De sufletul lui june, luminate și Și din realitate îmi făcea un vis, Miroculoase deveneau, Asupra tipelor palpabile În ochii mei uimiți, figurile A lucrurilor astei lumi vulgare Banale, seci ale vieții. Tinzând al aurorei magic văl.</p>
                  <p>3. Cea din urmă asemănare între pasiune și poezie ce ne-am propus a o analiza este dezvoltarea grabnică și crescândă spre culminarea finală, ce o au amândouă deopotrivă.</p>
                  <p>Pasiunea este o stare anormală a sufletului omenesc. Încordarea senzațiunilor, prin care se caracterizează, nu poate dura mult fără a pune sufletul în pericol, și terminarea ei, în proporție cu natura acestui afect, constituie totdeauna o criză intelectuală și fizică, a cărei scară variază de la plâns până la nebunie. Șirul fenomenelor pasiunii nu este decât apropierea crescândă spre acea catastrofă.</p>
                  <p>Poezia ne arată aceeași însușire: și ea are cu necesitate un punct de culminare, în care se concentră ideile ei și pe lângă care toate celelalte expresiuni erau numai elemente pregătitoare, oarecum trepte de înălțare; și desigur strofa în care culminează poezia este cea dintâi, care s-a înfățișat în fantezia poetului în momentul concepțiunii și pentru răsărirea căreia poetul a compus pe celelalte; ea este esența, este fapta poeziei și totdeodată măsura pentru efectul ce-l produce; de la ea atârnă lungimea sau scurtimea lucrării, de la ea și tonul în care este concepută: atâtea strofe și acea culoare trebuie să aibă o poezie, câte și care se cer pentru ca strofa culminantă să ne facă impresia cea mai mare.</p>
                  <p>Un exemplu bun este poezia lui Goethe, Erlkoenig<note xml:id="ftn15" place="foot" n="">Traducere de D. N. Schelitti</note>:</p>
                  <p>CRAIUL CODRULUI</p>
                  <p>Prin vânt, prin codru-n al nopții sân</p>
                  <p>Trece călare tatăl bătrân.</p>
                  <p>El ține-n brațe copilul său</p>
                  <p>Și-l strânge dulce la piept mereu.</p>
                  <p>— Copile dragă, ce teamă ai?</p>
                  <p>— Tată, nu vezi pe-al codrului crai</p>
                  <p>Cu o coroană pe capul său?</p>
                  <p>— E ceața numai, copilul meu.</p>
                  <p>„Copile dulce, mult te-așteptăm,</p>
                  <p>Jocuri frumoase hai să jucăm,</p>
                  <p>Flori pentru tine am câte-i vrea.</p>
                  <p>Rochiți de aur muma ți-a da.“</p>
                  <p>— Tată, pe rege n-ai auzit</p>
                  <p>În taină câte mi-a făgăduit?</p>
                  <p>— Copile-ți pare, te-ai înșelat,</p>
                  <p>Prin frunzi uscate vânt a suflat,</p>
                  <p>„Cu mine, dragă, de vei veni,</p>
                  <p>Fetele mele te vor sluji,</p>
                  <p>Fetele mele te-or dezmierda</p>
                  <p>Și-n visuri dulce te-or legăna.“</p>
                  <p>— Nu vezi tu, tată, colo cum joc</p>
                  <p>A regelui fete pe negrul loc?</p>
                  <p>— Uită-te bine, sunt trunchiuri mari</p>
                  <p>Și crengi căzute din vechi stejari!</p>
                  <p>„Plăcuta ta față mult o iubesc,</p>
                  <p>De nu vii singur, eu te răpesc.“</p>
                  <p>— Tată, ah, tată, mâna a-ntins!</p>
                  <p>Craiul pădurii iată m-a prins.</p>
                  <p>Tatăl în spaimă aleargă mereu,</p>
                  <p>Băiatul geme în brațul său,</p>
                  <p>Și când în curte el a intrat,</p>
                  <p>Mort pe copil în brațe-a aflat.</p>
                  <p>Ca exemplu va fi tot așa de lămurită următoarea poezie mai scurtă de Th. Gautier:</p>
                  <p>NORUL</p>
                  <p>Sultana vrea să intre în baia din grădină,</p>
                  <p>Ea ultima sa haină acum a azvârlit,</p>
                  <p>Și păru-i în libertate ca o manta divină</p>
                  <p>Pe corpul său cel fraged voios s-a răspândit.</p>
                  <p>De sus iată sultanul la dânsa că privește,</p>
                  <p>Și barba își dezmeardă, zicând în gândul său:</p>
                  <p>Pe turn eunucul aprig se plimbă și păzește,</p>
                  <p>Și nimeni p-astă lume n-o vede decât eu.</p>
                  <p>Dar lucru de mirare! un nor din cer răspunde</p>
                  <p>Zicând: „Și eu, o, Doamne, o văd colo de sus,</p>
                  <p>Văd sânu-i ce se umflă sub limpedele unde</p>
                  <p>Și corpu-i ce nud șade sub ochii mei expus“.</p>
                  <p>Ahmet se făcu galben ca luna întristată,</p>
                  <p>Scoase din brâu hangerul cu artă cizelat...</p>
                  <p>Sultana favorită în sânge stă-necată,</p>
                  <p>Iar norul cel fantastic pe ceruri a zburat.</p>
                  <p>În aceste două poezii este o faptă de catastrofă, care-nseamnă culminațiunea; însă culminațiunea există și acolo unde poetul arată numai impresiuni interioare. D. e.:</p>
                  <p>În a lacului tăcere</p>
                  <p>Raza lunii se adapă,</p>
                  <p>Roze palide-mpletește</p>
                  <p>Printre trestia din apă.</p>
                  <p>Cerbi se plimbă lângă țermuri</p>
                  <p>Sus la cer cătând,</p>
                  <p>În tufiș de-abia se mișcă</p>
                  <p>Paserea visând.</p>
                  <p>Ochiul meu se pleacă-n lacrimi</p>
                  <p>Prin întreaga-mi fire</p>
                  <p>Ca o rugăciune trece</p>
                  <p>O dulce-amintire.</p>
                  <p>(Trad. din Lenau)</p>
                  <p>Ce zburat, ce vâjâire!</p>
                  <p>E un pâlc de ciocârlii!</p>
                  <p>Multe flutură prin arbori,</p>
                  <p>Alte zboară pe câmpii;</p>
                  <p>Una sus la cer se urcă</p>
                  <p>Pe scara cântului său;</p>
                  <p>Însă cea mai cântăreață</p>
                  <p>S-a ascuns în pieptul meu.</p>
                  <p>(Trad. din Uhland)</p>
                  <p>Pentru susținerea opiniei noastre vom cita acum, ca și la paragrafele precedente, câteva exemple de poezii rele, a căror eroare consistă în neobservarea regulii de culminare.</p>
                  <p>Cea dintâi eroare în această privință se poate comite prin lipsa totală de gradare treptată. Atunci strofele urmează unele după altele fără vreo măsură după care să se așeze șirul lor, așa încât strofa din mijloc ar putea să fie tot așa de bine cea dintâi sau cea din urmă, și poezia nu mai produce impresia unui întreg organic, ci a unei înșirări de strofe desunite.</p>
                  <p>Îngerel, suflet curat!</p>
                  <p>A ta roșioară față,</p>
                  <p>Trup tinerel delicat,</p>
                  <p>Îmi scurtează-a mea viață.</p>
                  <p>Darurile de la fire</p>
                  <p>Cu care ești înfrumsețită,</p>
                  <p>Sunt mai sus de omenire,</p>
                  <p>Prea frumoasă Afrodită!</p>
                  <p>Nici Minerva, nici Juna,</p>
                  <p>Ma nici frumoasa Diana,</p>
                  <p>Nu e ca tine nici una,</p>
                  <p>Nici a lui Venus icoană.</p>
                  <p>Luna e strălucitoare,</p>
                  <p>Însă ale sale rază</p>
                  <p>Nu-s așa desfătătoare</p>
                  <p>Ca delicata ta vază.</p>
                  <p>A tăi frumoși ochișori</p>
                  <p>Scot ruge în verce față,</p>
                  <p>Precum face uneori</p>
                  <p>Soarele în nor roșață.</p>
                  <p>De a tale dulci cuvinte</p>
                  <p>De-ar fi inima de piatră</p>
                  <p>Sau oricât de aspră minte,</p>
                  <p>Tot se va muia îndată.</p>
                  <p>Orice strofă din această poezie, extrasă iarași din mult-citata Culesiune a studenților orădeni, se poate scoate din șirul său și se poate pune în locul oricărei strofe anterioare sau posterioare, fără a schimba impresia. O altă eroare în contra regulii noastre este lipsa gradațiunii în culminare. Atunci partea cea mai însemnată a poeziei, impresia ei cea mai intensivă, se cuprinde încă de la început, și tot ce urmează este numai o scădere a simțământului: poezia nu merge spre culminare, ci spre cădere.</p>
                  <p>Simț că consumă fără-ncetare</p>
                  <p>Un foc putinte sufletul meu,</p>
                  <p>Câteodată în disperare</p>
                  <p>Uit chiar voința lui Dumnezeu.</p>
                  <p>Însăși natura azi mă desparte</p>
                  <p>De o ființă ce o iubesc,</p>
                  <p>Și nu pot altfel decât prin moarte</p>
                  <p>Iar lângă dânsa să mai trăiesc.</p>
                  <p>Vai! suvenire de fericire</p>
                  <p>Încă păstrează inima mea,</p>
                  <p>În toate aflu nemulțumire,</p>
                  <p>Căci eu departe suspin de ea.</p>
                  <p>Cum un poet adevărat, care simte în realitate și nu simulează numai, ar putea vreodată, după ce a început a ne spune că este așa de disperat încât uită de D[umne]zeu și vrea să se ucidă, să termine zicând că este nemulțumit și că suspină!</p>
                  <p>După ce am constatat că se află identitate între poezie și între semnele caracteristice ale simțământului și pasiunii, și totodată că în poeziile cele rele eroarea provenea din ignorarea acestei identități, conchidem prin inducțiune ceea ce afirmasem apriori, că poezia cea adevărată nu este decât un simțământ sau o pasiune, manifestate în formă estetică.</p>
                  <p>De aci rezultă că tot ce este produs al reflecției exclusive, politica, morala, teoriile științifice etc., nu intră în sfera poeziei, și orice încercare pentru aceasta a fost o eroare. Exemple sunt din nenorocire prea multe în literatura română pentru a mai avea trebuință de o nouă citare în cercetarea noastră. Câteva, adică cele politice, se află la finea părții I; pentru altele, și mai ales pentru falsa aplicare a formei poetice la opinii asupra științelor, a patriei, a viitorului, a lui Dumnezeu etc., ne pot servi de colecțiune exemplară poeziile lui Heliade, care, cu toată vioiciunea inteligenței, nu arată în scrierile sale nici o inspirațiune de adevărat poet, ci numai o adunare de reflecții manierate.</p>
                  <p>Să nu uităm că în poeții cei mari, a căror chemare poetică este mai presus de contestare, în Corneille, Racine, Shakespeare, Goethe, nu se află nici un vers de politică sau de teorii serioase asupra științelor.</p>
                  <p>Nu că poezia ar fi nedemnă de reflecția științifică sau reflecția științifică nedemnă de poezie: dar aceste sfere provin din operațiuni așa de radical deosebite ale minții omenești, încât confundarea lor este cu neputință, și anume cu neputință într-o stare sănătoasă a literaturii. Unde se întâmplă este un simptom rău nu numai pentru literatură, ci și pentru viața publică. Căci nesocotința deosebirii sferelor în literatură merge paralel cu ignorarea competinței autorităților în stat, și când se introduc reflecții politice în poezie, se introduc și fantezii poetice în politică, două confuzii între care este greu de hotărât care este mai primejdioasă.</p>
                  <p>Recapitulând acum toate concluziunile ce am încercat să le demonstrăm în studiul de față, dobândim următoarele idei principale asupra poeziei:</p>
                  <p>Poezia cere, ca o condiție materială a existenței ei, imagini sensibile; iar condiția ei ideală sunt simțăminte și pasiuni.</p>
                  <p>Din condiția materială se explică determinarea cuvintelor, epitetele, personificările și comparațiunile juste și nouă și totdeodată regula negativă, că poezia să se ferească de noțiuni abstracte.</p>
                  <p>Din condiția ideală se explică mișcarea reprezentărilor, mărirea obiectului și dezvoltarea gradată spre culminare, și totdeodată regula negativă că poezia să se ferească de obiecte ale simplei reflecțiuni. Aceste adevăruri le-am demonstrat pe cât se poate demonstra în materie estetică, atât prin cercetări teoretice, cât și prin experiența din exemple.</p>
                  <p>Scopul lor nu este și nu poate fi de a produce poeți; niciodată estetica nu a creat frumosul, precum niciodată logica nu a creat adevărul. Dar scopul lor este de a ne feri de mediocritățile care, fără nici o chemare interioară, pretind a fi poeți, și acest scop îl poate ajunge estetica. Căci asemenea discipline au două mari foloase: Ele îndeamnă întâi pe acela care are talentul înnăscut, să se perfecționeze în arta sa, deșteptându-i atenția asupra multor particularități importante, pe care le-ar fi trecut cu vederea.</p>
                  <p>Ele contribuie, al doilea, să dea publicului o măsură mai sigură pentru a deosebi adevărul de eroare și frumosul de urât. În această din urmă privință ne-a părut importantă pentru noi o cercetare critică asupra poeziei române. Căci mica noastră literatură poetică este în pericol de a confunda acea deosebire elementară.</p>
                  <p>Majoritatea poeților nu merită numele ce și-l uzurpă: din producțiunile lor se vede numai o fantezie seacă de imagini originale și o inimă goală de simțiri adevărate, și mai bine le-ar fi fost lor și nouă dacă niciodată nu ar fi luat pana în mână și nu ar fi lățit în public producțiunile lor nedemne de limbajul muzelor. Căci dacă lipsa de orice literatură este unul din semnele de barbarie a popoarelor, o literatură falsă și urâtă este cel dintâi pas spre degradarea culturii începânde. Aci devine prima datorie a științei de a se opune în contra răului contagios. O critică serioasă trebuie să arate modelele bune câte au mai rămas și să le distingă de cele rele și, curățind astfel literatura de mulțimea erorilor, să prepare junei generațiuni un câmp liber pentru îndreptare.</p>
               </div>
            </div>
            <div type="div2">
               <head>În contra direcției de astăzi în cultura română</head>
               <p>Convorbirile literare au publicat un șir de cercetări critice asupra lucrărilor mai însemnate prin care s-a caracterizat cultura română în timpul din urmă, asupra poeziei de salon și poeziei populare, asupra etimologismului d-lui Cipariu și Lepturalului d-lui Pumnul, asupra dreptului public al românilor după școala Barnuțiu și asupra limbei române în jurnalele din Austria.</p>
               <p>Aceste critice nu au rămas fără răspuns; însă toate răspunsurile, după obiceiul introdus la noi, erau pline de personalități, așa încât, din respect pentru publicitate, au trebuit să fie trecute sub tăcere. Căci ce are a face în asemenea discuții persoana scriitorului!</p>
               <p>O excepție se poate admite numai în privința ultimului răspuns al Transilvaniei, fiindcă unele observări din el dau ocazie de a caracteriza întreaga cultură română din ziua de astăzi și, prin urmare, merită să fie relevate. Afară de aceasta, Transilvania este organul public al Asociațiunii pentru literatura și cultura poporului român, redactat de din cei mai cunoscuți bărbați ai noștri, de d. Bariț, și, întrucât reprezintă astfel floarea dezvoltării intelectuale din Ardeal, are drept să ceară a nu fi ignorată.</p>
               <p>Transilvania<note xml:id="ftn16" place="foot" n="">Transilvania din 1 august 1868.</note>, răspunzând la articolele noastre despre limba română în jurnalele austriace, retipărite în volumul de față, începe prin a reproduce anticritica Familiei din Pesta, care este de opinie că erorile limbistice criticate de noi sunt numai niște „bagatele”. Transilvania însăși recunoaște că jurnalele austriace scriu rău românește, se miră însă pentru ce și cele din Iași scriu rău și citează ca exemplu niște pasaje pline de erori din Săptâmâna. În celelalte observări ale sale pare a se uni cu opinia Familiei despre „bagatelele” criticate de noi și zice:</p>
               <p>„În marele număr de proverbia românești este și unul care zice: satul arde, baba se piaptănă. Acuma, uită-te, acuma la anul 1868 și află d. T. Maiorescu timpul de a cere de la publiciștii de dincoace stil neted, gramatică, ortografie.”</p>
               <p>Cine ne face aceste întâmpinări ? Am înțelege când ele ne-ar veni de la Albina, Federațiunea, Telegraful, fiindcă acestea sunt foi mai ales politice, care, în sprijinirea importantelor interese constituționale cărora sunt consacrate, se pot cel puțin scuza, dacă nu au avut destulă luare-aminte pentru limba în care scriu. Dar ca tocmai cele două foi literare, Transilvania și Familia, să aibă drept a ni le face, aceasta nu o putem primi.</p>
               <p>Este, din contra, caracteristic pentru starea în care a ajuns cultura noastră intelectuală dacă organul oficial al asociațiunii transilvănene pentru literatura română și cultura poporului român - are - cum să o numim cu un termen parlamentar? - are inspirațiunea de a ne răspunde că este o „pieptenare de babă”, dacă în anul 1868 îi cerem gramatică, stil și ortografie!</p>
               <p>Nu știm ce vor fi gândit membrii acelei asociațiuni la cetirea unui astfel de răspuns din partea reprezentantului d-lor. Noi însă ne-an pus următoarea întrebare: Dacă o foaie literară nu este în stare să scrie după gramatică, dacă se declară incapabilă de a avea ortografie și stil bun, atunci de unde a luat curajul de a se mai prezenta pe arena publicității? Și ce folos își închipuiește că va putea produce prin lucrarea ei literară?</p>
               <p>Răspunsul neapărat la aceste neapărate întrebări aruncă o lumină așa de tristă asupra organului asociațiunii transilvane, pentru a nu mai vorbi de Familia, încât ne simțim provocați a căuta înșine împrejurările ușurătoare care i-ar putea explica purtarea într-un mod mai puțin defavorabil și care i-ar lua o parte din răspunderea ce și-a atras-o.</p>
               <p>Asemenea împrejurări ușurătoare există, și datoria noastră este acum de a le pune în vederea cititorilor.</p>
               <p>Foaia Transilvania și atâtea alte foi literare si politice ale românilor sunt așa de slab redactate, așa de stricăcioase prin forma și cuprinsul lor, fiindcă trăiesc într-o atmosferă stricată și se inspiră de ideile si de simțămintele ce caracterizează marea majoritate a „inteligențelor și anteluptătorilor” români. Viciul radical în ele, și, prin urmare, în toată directia de astăzi a culturii noastre, este neadevărul, pentru a nu întrebuința un cuvânt mai colorat, neadevăr în aspirări, neadevăr în politică, neadevăr în poezie, neadevăr pănă în gramatică, neadevăr în toate formele de manifestare a spiritului public.</p>
               <p>Cufundată până la începutul secolului XIX în barbaria orientală, societatea română, pe la 1820, începu a se trezi din letargia ei, apucată poate de-abia atunci de mișcarea contagioasă prin care ideile Revoluției Franceze au străbătut pănă în extremitățile geografice ale Europei. Atrasă de lumină, junimea noastră întreprinse acea emigrare extraordinară spre fântânele științei din Franța și Germania, care până astăzi a mers tot crescând și care a dat mai ales României libere o parte din lustrul societăților străine. Din nenorocire, numai lustrul dinafară! Căci nepregătiți precum erau și sunt tinerii noștri, uimiți de fenomenele mărețe ale culturii moderne, ei se pătrunseră numai de efecte, dar nu pătrunseră pănă la cauze, văzură numai formele de deasupra ale civilizațiunii, dar nu întrevăzură fundamentele istorice mai adânci, care au produs cu necesitate acele forme și fără a căror preexistență ele nici nu ar fi putut exista. Și astfel, mărginiți într-o superficialitate fatală, cu mintea și cu inima prinse de un foc prea ușor, tinerii români se întorceau și se întorc în patria lor cu hotărârea de a imita și a reproduce aparențele culturei apusene, cu încrederea că în modul cel mai grăbit vor și realiza îndată literatura, știința, arta frumoasă și, mai întâi de toate, libertatea într-un stat modern. Și așa de des s-au repețit aceste iluzii juvenile, încât au produs acum o adevărată atmosferă intelectuală în societatea română, o direcție puternică, ce apucă cu tărie egală pe cei tineri și pe cei bătrâni, pe cei cari se duc spre a învăța și pe cei cari s-an întors spre a aplica învățătura lor. În deosebire de poetul antic, care, admirând greutățile enorme ce le-a învins statul roman pănă la constituirea sa, exclamă faimoasa frază <hi rend="italic">tantae molis erat romanam condere gentem</hi>
                  <note xml:id="ftn17" place="foot" n="">Atât de greu era să se întemeieze neamul roman (lat.) (Vergiliu).</note>, coborâtorii acestor romani își cred ușoară sarcina de a așeza gintea română pe bazele civilizațiunii, și mulți din ei sunt chiar încredințați că astăzi această așezare este aproape a fi terminată. Avem de toate cu îmbelșugare – își închipuiesc ei – și când îi întrebi de literatură, îți citează cifra coalelor înnegrite pe fiecare an cu litere române și numărul tipografiilor din București, și când le vorbești de ștință, îți arată societățile mai mult sau mai puțin academice și programele discursurilor ținute asupra problemelor celor mai grele ale inteligenții omenești; dacă te interesezi de arta frumoasă, te duc în muzee, în pinacoteci și gliptoteci, îți arată expozițiunea artiștilor în viață și se laudă cu numărul pânzelor spânzurate pe părete; și dacă, în fine, te îndoiești de libertate, îți prezintă hârtia pe care e tipărită constituțiunea română și îți citesc discursurile și circulările ultimului ministru care s-a întîmplat să fie la putere.</p>
               <p>Față de această direcție a publicului român, noi nu putem crede că adevăratul mobil care l-a îndemnat spre cultura occidentală să fi fost o prețuire inteligentă a acestei culturi. Mobilul propriu nu a putut fi decât vanitatea descendenților lui Traian, vanitatea de a arăta popoarelor străine cu orice preț, chiar cu disprețul adevărului, că le suntem egali în nivelul civilizațiunii.</p>
               <p>Numai așa se explică vițiul de care este molipsită viața noastră publică, adecă lipsa de orice fundament solid pentru formele dinafară ce le tot primim.</p>
               <p>Și primejdioasă în această privință nu e atât lipsa de fundament în sine, cât este lipsa de orice simțire a necesității acestui fundament în public, este suficiența cu care oamenii noștri cred și sunt crezuți că au făcut o faptă atunci când au produs sau tradus numai o formă goală a străinilor. Această rătăcire totală a judecăței este fenomenul cel mai însemnat în situațiunea noastră intelectuală, un fenomen așa de grav, încât ne pare că este datoria fiecării inteligențe oneste de a-l studia, de a-l urmări de la prima sa arătare în cultura română și de a-l denunța pretutindenea spiritelor mai june, pentru ca acestea să înțeleagă și să primească sarcina de a-l combate și nimici fără nici o cruțare, dacă nu vor să fie înșiși nimiciți sub greutatea lui.</p>
               <p>La 1812, Petru Maior – pentru a nu pomeni compilarea de citate făcută de Șincai fără nici o critică - scrie istoria sa despre începutul românilor în Dacia. În tendința ce are de a dovedi că noi suntem descendenți necorupți ai romanilor, Maior susține în paragraful al patrulea că dacii au fost cu totul exterminați de romani, așa încât nu s-a întâmplat nici o amestecare între aceste două popoare. Pentru a proba o hipoteză așa de nefirească, istoricul nostru se întemeiază pe un pasaj îndoios din Eutrop si pe un pasaj din Julian, cărora le dă o interpretare imposibilă de admis cu mintea sănătoasă, si astfel începe demonstrarea istorică a romanității noastre, cu o falsificare a istoriei.</p>
               <p>La 1825 apare <ref target="../scriptorium/download-wikisource-books/download/mediawiki/În_contra_direcției_de_astăzi_în_cultura_română.odt/w:Lexiconul_de_la_Buda">Lexiconul de la Buda</ref>, „românesc-latinesc-unguresc-nemțesc”, care se încearcă să stabilească prin derivări de cuvinte că limba noastră este cea mai pură romană și foarte puțin amestecată cu cuvinte slavone. Câteva exemple vor arăta valoarea acestor derivări:</p>
               <p>„Verbul nostru găsesc se derivă de la latinescul <hi rend="italic">consecuor</hi>, substantivul boier de la <hi rend="italic">voglia</hi>, i.e. <hi rend="italic">voluntas</hi>, substantivul ceas de la <hi rend="italic">caedo, caesum, caesura, quia dies in 24 partes quasi caesuras est devisa</hi>.”</p>
               <p>Cu asemenea procedare începe știința noastră despre latinitatea cuvintelor române, și primul pas se face printr-o falsificare a etimologiei.</p>
               <p>La 1840 se publică Tentamen criticum in linguam romanicam. Scrisă în latinește, această carte are scopul de a arăta străinilor ce fel de limbă curată este aceea care se vorbește de poporul român, însă arată o limbă care nu s-a vorbit și nu se va vorbi niciodată în poporul român. Acolo întâlnim forme gramaticale și fraze ca cele următoare:</p>
               <p>„Aburiu și abureru auditu, abébiu, abebimu, abeboru, făcutu, abiu, voliu fire cantatu; do invetiasses aleque, nu abi fire asi superstitiosu, que a fedu, do se et asconde, do me et laudi cu gula ta, quomu ari, asi secili etc. etc.”</p>
               <p>Și, astfel, gramatica română începe cu o falsificare a filologiei.</p>
               <p>O repețim: ceea ce surprinde și întristează în aceste producte nu este eroarea lor în sine, căci aceasta se explică și uneori se justifică prin împrejurările timpului, dar este eroarea judecății noastre de astăzi asupra lor, este lauda și suficiența cu care se privesc de inteligențele române ca adevărate fapte de știință valabilă, este orbirea de a nu vedea că zidirea naționalității române nu se poate așeza pe un fundament în mijlocul căruia zace neadevărul.</p>
               <p>Dacă străinii știu astăzi și recunosc că noi suntem de viță latină, meritul este nu al nostru, ci al filologilor Dietz, Raynouard, Fuchs, Miclosich, Max Müller și alții, cari nu prin iluzii pretențioase, ci prin legile solide ale științei au dovedit latinitatea esențială a limbii române. Iar cărți de natura Tentamenului critic și a Lexiconului de la Buda nu puteau decât să împiedice adevărul, producând neîncredere în contra unei teze care avea trebuință de argumente așa de greșite pentru a fi susținută.</p>
               <p>Direcția falsă odată croită prin cele trei opere de la începutul culturei noastre moderne, inteligența română a înaintat cu ușurință pe calea deschisă, și, cu același neadevăr înlăuntru și cu aceeași pretenție în afară, s-au imitat și s-au falsificat toate formele civilizațiunii moderne. Înainte de a avea partid politic, care să simță trebuință unui organ, și public iubitor de știință, care să aibă nevoie de lectură, noi am fundat jurnale politice si reviste literare și am falsificat și disprețuit jurnalistica. Înainte de a avea învățători sătești, am făcut școli prin sate, și înainte de a avea profesori capabili, am deschis gimnazii și universități și am falsificat instrucțiunea publica. Înainte de a avea o cultură crescută peste marginile școalelor, am făcut atenee române și asociațiuni de cultură și am deprețiat spiritul de societăți literare. Înainte de a avea o umbră măcar de activitate științifică originală, am făcut Societatea academică română, cu secțiunea filologică, cu secțiunea istorico-archeologică și cu secțiunea științelor naturale, și am falsificat ideea academiei. Înainte de a avea artiști trebuincioși, am făcut conservatorul de muzică; înainte de a avea un singur pictor de valoare, am făcut școala de bele-arte; înainte de a avea o singură piesă dramatică de merit, am fundat teatrul național – și am deprețiat și falsificat toate aceste forme de cultură.</p>
               <p>În aparență, după statistica formelor dinafară, românii posed astăzi aproape întreaga civilizare occidentală. Avem politică și știință, avem jurnale și academii, avem școli și literatură, avem muzee, conservatorii, avem teatru, avem chiar o constituțiune. Dar în realitate toate aceste sunt producțiuni moarte, pretenții fără fundament, stafii fără trup, iluzii fără adevăr, și astfel cultura claselor mai înalte ale românilor este nulă și fără valoare, și abisul ce ne desparte de poporul de jos devine din zi în zi mai adânc. Singura clasă reală la noi este țăranul român, și realitatea lui este suferința, sub care suspină de fantasmagoriile claselor superioare. Căci din sudoarea lui zilnică se scot mijloacele materiale pentru susținerea edificiului fictiv, ce-l numim cultură română, și cu obolul cel din urmă îl silim să ne plătească pictorii și muzicanții noștri, academicienii și atenianii din București, premiele literare și știențifice de pretutindenea, și din recunoștință cel puțin nu-i producem nici o singură lucrare care sa-i înalțe inima și să-l facă să uite pentru un moment mizeria de toate zilele.</p>
               <p>Ca să mai trăim în modul acesta este cu neputință. Plângerea poporului de jos și ridicolul plebei de sus au ajuns la culme. Pe de altă parte, prin înlesnirea comunicărilor, vine acum însăși cultura occidentală la noi, fiindcă noi nu am știut să mergem înaintea ei. Sub a ei lumină biruitoare va deveni manifest tot artificiul și toată caricatura „civilizațiunii” noastre, și formele deșerte cu care ne-am îngâmfat pănă acum își vor răzbuna atrăgând cu lăcomie fondul solid din inima străină.</p>
               <p>Mai este oare timp de scăpare? Mai este oare cu putință ca o energică reacțiune să se producă în capetele tinerimii române și, o dată cu disprețul neadevărului de până acum, să deștepte voința de a pune fundamentul adevărat acolo unde se află astăzi numai pretenții iluzorii? Poate soarta ne va acorda timp pentru această regenerare a spiritului public și, înainte de a lăsa să se strecoare în inimă nepăsarea de moarte, este încă de datoria fiecării inteligențe ce vede pericolul de a se lupta până în ultimul moment în contra lui.</p>
               <p>O primă greșeală, de care trebuie astăzi ferită tinerimea noastră, este încurajarea blândă a mediocrităților. Cea mai rea poezie, proza cea mai lipsită de idei, discursul cel mai de pe deasupra – toate sunt primite cu laudă, sau cel puțin cu indulgență, sub cuvânt că „tot este ceva” și că are să devie mai bine. Așa zicem de 30 de ani și încurajăm la oameni nechemați și nealeși! Domnul X e proclamat poet mare, domnul Y – jurnalist eminent, domnul Z – bărbat de stat european, și rezultatul este că de atunci încoace mergem tot mai rău, că poezia a dispărut din societate, că jurnalistica și-a pierdut orce influență; iar cât pentru politica română, fericite articolele literare, cărora le este permis să nu se ocupe de dânsa!</p>
               <p>De aci să învățăm marele adevăr că mediocritățile trebuiesc descurajate de la viața publică a unui popor, și cu cât poporul este mai incult, cu atât mai mult, fiindcă tocmai atunci sunt primejdioase. Ceea ce are valoare se arată la prima sa înfățișare în meritul său și nu are trebuință de indulgență, căci nu este bun numai pentru noi și deocamdată, ci pentru toți și pentru totdeauna.</p>
               <p>Al doilea adevăr, și cel mai însemnat, de care trebuie să ne pătrundem, este acesta: forma fără fond nu numai că nu aduce nici un folos, dar este de-a dreptul stricăcioasă, fiindcă nimicește un mijloc puternic de cultură. Și prin urmare vom zice: este mai bine să nu facem o școala deloc decât să facem o școală rea, mai bine să nu facem o pinacotecă deloc decât să o facem lipsită de arta frumoasă; mai bine să nu facem deloc statutele, organizarea, membrii onorarii și neonorați ai unei asociațiuni decât să le facem fără ca spiritul propriu de asociare să se fi manifestat cu siguranță în persoanele ce o compun; mai bine să nu facem de loc academii, cu secțiunile lor, cu ședințele solemne, cu discursurile de recepțiune, cu analele pentru elaborate decât să le facem toate aceste fără maturitatea științifică ce singură le dă rațiunea de a fi.</p>
               <p>Căci dacă facem altfel, atunci producem un șir de forme ce sunt silite să existe un timp mai mult sau mai puțin lung fără fondul lor propriu. Însă în timpul în care o academie e osândită să existe fără știință, o asociațiune fără spirit de societate, o pinacotecă fără artă și o școală fără instrucțiune bună, în acest timp formele se discreditează cu totul în opinia publică și întârzie chiar fondul, ce, neatârnat de ele, s-ar putea produce în viitor și care atunci s-ar sfii să se îmbrace în vestmântul lor desprețuit.</p>
               <p>Întorcându-ne de la aceste reflecții generale la punctul concret de unde am plecat, vedem cât de ușor ne putem explica acum purtarea foaiei Transilvania și a altor colege ale ei. Transilvania este cuprinsă de amețeala formelor deșerte, prin care se caracterizează așa-numita cultură română din ziua de astăzi. Ea crede că înaintează literatura cînd înmulțește cifra coalelor periodice în literatura română; că referatele despre asociațiunea transilvăneană, ce le publică și din care se vede o lipsă totală de activitate inteligentă, produc un folos, fiindcă sunt protocoale subscrise de un președinte și de un vicepreședinte și de un secretar; că elucubrațiunile de gimnaziast ale d-lui T. asupra economiei politice și trâmbițările d-lui P. asupra literaturei române cu „prestanța” ei și asupra necesității unui panteon în care să figureze și învățații români „cari asudă pe piscurile țepeșe ale filozofiei” sunt fapte lăudabile de știință, fiindcă s-au rostit ca discursuri solemne într-o adunare anuală a asociațiunii pentru cultura poporului român. Ea se miră cum de noi, în anul 1868, îi cerem fond pentru aceste forme, cerem limbă bună, ortografie, gramatică pentru o foaie literară și ne declară că nu are timp să se ocupe de asemenea „bagatele”.</p>
               <p>Cum am zis, noi înțelegem și ne explicăm această purtare; dar tot așa de bine înțelegem datoria impusă junimii române de a o osândi și de a părăsi o dată pentru totdeauna direcția acestor „anteluptători” ai națiunii.</p>
               <p>Căci fără cultură poate încă trăi un popor cu nădejdea că în momentul firesc al dezvoltării sale se va ivi și această formă binefăcătoare a vieții omenești; dar cu o cultură falsă nu poate trăi un popor, și dacă stăruiește în ea, atunci dă un exemplu mai mult pentru vechea lege a istoriei: că în lupta între civilizarea adevărată și între o națiune rezistentă se nimicește națiunea, dar niciodată adevărul.</p>
               <div type="div3">
                  <head>Asupra poeziei noastre populare</head>
                  <subtitle>din „Convorbiri literare“ de la 5 ian. 1868</subtitle>
                  <p rend="center">POEZII POPULARE ROMÂNE</p>
                  <p rend="center">adunate de dl Vasile Alecsandri</p>
                  <p>Poezii populare ale românilor adunate și întocmite de Vasile Alecsandri, tipărită cu spesele azilului Elena Doamna. 1 vol. în 8o, VIII și 416 pag., București, Tipografia lucrătorilor asociați, 1866 Jurnalele române nu și-au îndeplinit încă datoria lor față cu colecția de poezii populare publicată de dl Alecsandri. Mai toate foile noastre periodice însemnează în rubrica intereselor, de care promit să se ocupe, și cuvântul de literatură, însă mai toate sunt de o neglijență remarcabilă pentru această parte a vieții noastre publice. Noi cei dintâi admitem că pentru multe din producțiile literare ale românilor ce o merită, dar cu atât mai mult când este vorba de o publicațiune ca aceea a dlui Alecsandri, tăcerea ne pare o lipsă de conștiință.</p>
                  <p>Convorbirile literare, îndată la aparițiunea cărții în chestiune, șiau împlinit datoria de a o anunța în câteva rânduri călduroase publicului cititor. Însă acel anunț al momentului nu este îndestul pentru cerințele criticii literare, și noi ne folosim cu plăcere de ocazia ce ni se oferă pentru a reveni încă o dată la lucrarea dlui Alecsandri. Căci, pe lângă rangul necontestabil ce această colecțiune de poezii ne pare că ocupă înaintea tuturor publicațiilor din ultimul deceniu al literaturii noastre, cartea dlui Alecsandri este și va rămâne pentru tot timpul o comoară de adevărată poezie și totdodată de limbă sănătoasă, de notițe caracteristice asupra datinelor sociale, asupra istoriei naționale și, cu un cuvânt, asupra vieții poporului român.</p>
                  <p>Dl Alecsandri împarte poeziile, culese și întocmite de d-sa din gura poporului, în balade (cântece bătrânești), doine și hore. În ele găsim poezia aproape a întregului popor: Moldova și Țara Muntenească, Transilvania și Basarabia sunt deopotrivă reprezentate. Mai la fiecare poezie, la fiecare aluziune socială din ea, la fiecare cuvânt mai greu, dl Alecsandri a făcut note explicative, care, în cea mai mare parte a lor, adaugă la meritul cărții și cuprind observațiuni pline de interes. În articolul de față am dori să ne dăm în câteva cuvinte samă de impresiunea binefăcătoare de care ne pătrunde citirea acestor poezii.</p>
                  <p>Ceea ce le distinge întâi în modul cel mai favorabil de celelalte poezii ale literaturi noastre este naivitatea lor, lipsa de orice artificiu, de orice dispoziție forțată, simțământul natural ce le-a inspirat. Sunt două moduri de a privi lumea care ne încunjură: cu reflecția rece, speculativă sau speculatoare, și cu inima plină de simțiri. Din cel dintâi mod ies pentru literatură cărțile de știință, din cel de al doilea, lucrările de artă. Ceea ce constituie defectul operelor de artă celor rele este confundarea acestor sfere, este lipsa de inspirare sentimentală și producerea sub impresia reflecției. Cei mai mulți poeți ai noștri cântă fără cauză firească, simulează inspirări ce nu-i agită, descriu sentimente ce nu-i insuflă, și nu este o excepție junele de 17 ani care în anul trecut trimisese spre publicare un caiet de poezii plin de „iluzii piedute asupra sexului frumos“. În acești oameni nechemați și nealeși predomnește calculul, ei iau pana în mână fără a ști încă ce să cânte, se hotărăsc mai întâi să facă „o poezie“ și apoi își răsfoiesc mintea pentru a găsi o materie convenabilă, și astfel lucrarea lor face o impresie tot așa de rece ca și reflecția din care a izvorât.</p>
                  <p>Nimic din toate aceste în poezia populară! Și ce ambiție calculatoare ar putea îndemna pe simplul sătean ca să-și întrupeze simțirea în forma poetică! Ceea ce abundența tristeței sau bucuriei i-a scos din adâncul inimii sale nu este niciodată al lui; în toate inimile își află un răsunet și la toate le devine o proprietate: fapta lui devine fapta lor, el însuși piere necunoscut. Cea mai adâncă simțire numai îl silește astfel a se arunca afară din sine, și de aceea din poezia lui îți vorbește însăși durerea și însăși bucuria, dar nu un individ care suferă, un individ care se bucură. Însă tocmai aceasta este semnul adevăratei poezii, și ne putem explica cum asupra Iliadei, atribuite lui Homer, s-a născut controversa dacă în adevăr este compusă de un poet Homer, sau este numai un șir de balade populare de autori necunoscuți, într-atât poetul celei mai frumoase epopei s-a consumat și s-a pierdut fără vreo urmă a individualității sale în lucrarea ce a produs-o.</p>
                  <p>Pentru a însufleți această explicare teoretică cu exemple, vom cita din cartea dlui Alecsandri câteva poezii luate după prima răsfoire, care toată poartă acel semn de adâncă inspirare adevărată:</p>
                  <lg>
                     <l>Drum la deal și drum la vale</l>
                     <l>Îmi fac veacul tot pe cale,</l>
                     <l>N-am în lume sărbătoare,</l>
                     <l>Nici n-am partea mea la soare.</l>
                     <l>Ostenit mereu de ducă,</l>
                     <l>Noaptea-n codri mă apucă,</l>
                     <l>Copacilor sunt nălucă.</l>
                  </lg>
                  <p rend="end italic">(Doina din Valahia, pag. 277)</p>
                  <lg>
                     <l>Sub tufe de clocotel</l>
                     <l>Zace-un tânăr voinicel</l>
                     <l>Cu mândruța lângă el.</l>
                     <l>— Scoală, scoală, măi bărbate,</l>
                     <l>Nu mai tot zace pe spate,</l>
                     <l>Că mi-am urât zilele</l>
                     <l>Mutând căpătâiele</l>
                     <l>Când la cap, când la picioare,</l>
                     <l>Când la umbră, când la soare.</l>
                     <l>— Oh! dragă muierea mea,</l>
                     <l>Nu pot, nu pot, chiar de-aș vrea.</l>
                     <l>Boala mea nici că s-a duce</l>
                     <l>Pân’ ce tu nu mi-i aduce</l>
                     <l>Mură-albastră și amară,</l>
                     <l>Sloi de gheață-n miez de vară.</l>
                     <l>— Oh! drăguț bărbatul meu,</l>
                     <l>Ajuta-ți-ar Dumnezeu!</l>
                     <l>Eu toți munții am călcat,</l>
                     <l>Mură-albastră n-am aflat,</l>
                     <l>Sloi de gheață n-am găsit,</l>
                     <l>Că pământu-i încălzit.</l>
                     <l>— Muierușcă din Brașeu!</l>
                     <l>Mură-albastră-i ochiul tău,</l>
                     <l>Care mă ucide rău.</l>
                     <l>Sloi de gheață netopită</l>
                     <l>E chiar inima-ți răcită</l>
                     <l>Și de mine deslipită!</l>
                  </lg>
                  <p rend="center italic">(pag. 53)</p>
                  <p rend="bold">BUSUIOCUL</p>
                  <lg>
                     <l>— Busuioace, busuioace,</l>
                     <l>N-ai mai crește, nici te-ai coace!</l>
                     <l>— Dar de ce să nu mă coc,</l>
                     <l>Că mă port fetele-n joc?</l>
                     <l>— Trandafire, n-ai mai fi,</l>
                     <l>Nici în cale-ai înflori!</l>
                     <l>— Dar de ce să nu mai fiu,</l>
                     <l>Că mă poartă lelea viu?</l>
                     <l>— Tu ești viu, dar eu sunt mort,</l>
                     <l>Și de-abie-n lume mă port.</l>
                     <l>— Mergi în horă, saltă-n joc,</l>
                     <l>S-ai parte de busuioc.</l>
                     <l>Vin la horă ici în șir,</l>
                     <l>S-ai parte de trandafir.</l>
                  </lg>
                  <p rend="end italic">(pag. 341)</p>
                  <p>Izvorând astfel poezia populară din plenitudinea simțământului, în ea ne aflăm apărați de acele aberațiuni intelectuale care strică inspirarea multor poeți, chiar a celor cu talent.</p>
                  <p>Politica, declamările în contra absolutismului, reflecțiile manierate asupra divinității, imortalității etc., etc. nu ating cuprinsul lor sentimental și nu silesc pe cititor a recădea din înălțimea impresiei poetice în mijlocul preocupărilor de toate zilele.</p>
                  <p>Nu că doară poporul ar fi nesimțitor la asemenea lucruri; dar el când face poezie, nu face politică, când inima îi saltă, încetează sarcina reflecției. Și la români se găsesc poezii contra Rusiei și a Austriei, dar nu fiindcă Rusia este „cnuta colosală de la nord“ și Austria „despoticul absolutism“, ci fiindcă străinul îi rămâne străin sub orice formă politica l-ar subjuga.</p>
                  <p>Exemple aflăm multe în cântecele din Basarabia și în doinele din Transilvania.</p>
                  <p>Frunză verde de măslină,</p>
                  <p>Trecui Nistrul, apă lină,</p>
                  <p>Să vedem pânea de-i bună</p>
                  <p>Ca și-n țara mea străbună.</p>
                  <p>Fie dulce ca și mierea.</p>
                  <p>Mie-mi pare că-i ca fierea.</p>
                  <p>(pag. 405)</p>
                  <p>Când eram la mama fată</p>
                  <p>Purtam rochii de bucată,</p>
                  <p>Dar de când m-am măritat</p>
                  <p>C-un moscal din cela sat,</p>
                  <p>Nici n-am fustă de purtat,</p>
                  <p>Nici papuci de încălțat!</p>
                  <p>Inima-mi e cu lăcată;</p>
                  <p>Când aș discuia odată,</p>
                  <p>Ar cunoaște lumea toată,</p>
                  <p>Cât amar și cât venin</p>
                  <p>Bea inima la străin.</p>
                  <p>(pag. 406)</p>
                  <p>DOINĂ HAIDUCEASCĂ</p>
                  <p>Murgule, coamă rotată,</p>
                  <p>Mai scoate-mă-n deal o dată</p>
                  <p>Să-mi fac ochișorii roată,</p>
                  <p>Să mă uit la lumea toată.</p>
                  <p>Asta nu-i țară de câni,</p>
                  <p>Ci e țară de români,</p>
                  <p>Veni-ar timpul să vie.</p>
                  <p>Ca românul iar să-nvie</p>
                  <p>Și de hoți să mântuiască</p>
                  <p>Țara lui Ardelenească!</p>
                  <p>Nu-i pământ de ungureni,</p>
                  <p>Ci de neaoși pământeni!</p>
                  <p>(pag. 311)</p>
                  <p>VRĂBIUȚA</p>
                  <p>Vrăbiuță de pe deal,</p>
                  <p>Zbori degrabă în Ardeal</p>
                  <p>Și te-ntoarce de îmi spune</p>
                  <p>Or vești rele, or vești bune.</p>
                  <p>Du-te, vezi dacă mai sunt</p>
                  <p>Frați de-ai mei pe-acest pământ,</p>
                  <p>Sau dacă i-a omorât</p>
                  <p>Ungureanul cel urât?</p>
                  <p>De-or fi vii, să mă răpăd</p>
                  <p>Într-o fugă ca să-i văd,</p>
                  <p>De-or fi morți, să mi-i răzbun</p>
                  <p>Cu-o măciucă de alun</p>
                  <p>Ce-i bună de descântat</p>
                  <p>Și morții de răzbunat.</p>
                  <p>(pag. 317)</p>
                  <p>Cu toate aceste, autorii și publicul „din societate“ s-ar înșela foarte mult când ar crede că simțământul naiv al poporului nu este compatibil cu ideile cele înalte. Lumea se poate aprofunda tot așa de bine pe calea inimii ca și pe calea reflecției, și din aceea că poporul își exprimă numai simțirile sale nu rezultă că i-ar lipsi meditațiunea și delicatețea în exprimarea ei. Îndrăznim chiar să credem că mulți poeți de salon ar fi încântați când ar putea descoperi în fantezia d-lor idei cu o umbră numai de frumusețea celor populare, precum le aflăm, d. e., în următoarele poezii:</p>
                  <p>BADE TRANDAFIR</p>
                  <p>Bade, trandafir frumos!</p>
                  <p>Vrut-ai să te-arăți duios,</p>
                  <p>Dar te-ai arătat ghimpos</p>
                  <p>Și din minte nu m-ai scos.</p>
                  <p>— Vai! leliță din cel sat!</p>
                  <p>Ce-ai cerut și nu ți-am dat?</p>
                  <p>Cerut-ai faguri de miere,</p>
                  <p>Eu ți-am dat buzele mele;</p>
                  <p>Cerut-ai o viorea,</p>
                  <p>Ți-am adus inima mea.</p>
                  <p>— Dacă vrei dragoste-aprinsă,</p>
                  <p>Adă-mi gură neatinsă,</p>
                  <p>Și o inimă fecioară</p>
                  <p>Ca apa de la izvoară.</p>
                  <p>(pag. 309)</p>
                  <p>Sus în vârf de brăduleț</p>
                  <p>S-a oprit un șoimuleț,</p>
                  <p>El se uită drept în soare</p>
                  <p>Ea de soare se ferește</p>
                  <p>Și de umbră se lipește.</p>
                  <p>— Floricică de la munte,</p>
                  <p>Eu sunt șoim, șoimuț de frunte,</p>
                  <p>Ieși din umbră din tulpină,</p>
                  <p>Să-ți văd fața la lumină,</p>
                  <p>C-a venit până la mine</p>
                  <p>Miros dulce de la tine.</p>
                  <p>Cât am pus în gândul meu</p>
                  <p>Pe-o aripă să te ieu</p>
                  <p>Și să mi te port prin soare</p>
                  <p>Păn’ te-i face roditoare</p>
                  <p>Și de mine iubitoare.</p>
                  <p>Tot mișcând din aripioare.</p>
                  <p>Jos, la trunchiul bradului,</p>
                  <p>Crește floarea fragului,</p>
                  <p>— Șoimuleț duios la grai,</p>
                  <p>Fiecare cu-al său trai.</p>
                  <p>Tu ai aripi zburătoare</p>
                  <p>Ca să te înalți la soare,</p>
                  <p>Eu la umbră, la răcoare,</p>
                  <p>Am menire-nfloritoare.</p>
                  <p>Tu te leagăni sus pe vânt,</p>
                  <p>Eu mă leagăn pe pământ.</p>
                  <p>Du-te-n cale-ți, mergi cu bine,</p>
                  <p>Făr-a te gândi la mine.</p>
                  <p>Că e lumea-ncăpătoare</p>
                  <p>Pentr-o pasăre ș-o floare!</p>
                  <p>(pag. 31)</p>
                  <p>Nu mai puțin frumoase sunt poeziile populare cât pentru delicate- țea expresiilor și energia și justețea comparărilor; d. e., când zice Păunașul Codrilor (pag. 24):</p>
                  <p>Nu, eu mândra nu ți-oi da Pân’ ce capul sus mi-a sta, Că eu când o am luat În cosițe i-am jurat Să n-o las de lângă mine Și s-o apăr de oricine.</p>
                  <p>Sau când spune în Doncilă (pag. 113):</p>
                  <p>Rămâi, soro, sănătoasă,</p>
                  <p>Ca o viorea frumoasă</p>
                  <p>Într-un păhărel pe masă.</p>
                  <p>Sau când compară cu vioiciune plastică (p. 290):</p>
                  <p>Voinicelul nearmat</p>
                  <p>E ca știuca pe uscat,</p>
                  <p>Voinicelul fără cal</p>
                  <p>E ca peștele pe mal</p>
                  <p>Și ca mărul lângă drum,</p>
                  <p>N-are pace nicidecum,</p>
                  <p>Câți trec îl zburătuiesc</p>
                  <p>Și de crengi îl sărăcesc</p>
                  <p>Dar voinicul înarmat</p>
                  <p>Și p-un zmeu încălecat</p>
                  <p>Drăgălaș e și frumos</p>
                  <p>Ca luceafăr luminos.</p>
                  <p>Sau la pag. 79:</p>
                  <p>Doamne-ajută! el zicea.</p>
                  <p>Barda-n mână apuca</p>
                  <p>Ca un vânt înviforat</p>
                  <p>Într-un lan de grâu uscat.</p>
                  <p>Am trece mult peste marginile unui articol de revistă când am sta să relevăm toate frumusețile din colecțiunea dlui Alecsandri. Un singur punct ne permitem încă să semnalăm atenției cărturarilor noștri: cuvintele cele originale, care ne surprind mai pe fiecare pagină a acestor poezii populare. Ce importanță are originalitatea cuvintelor pentru poezie am arătat mai pe larg în o cercetare anterioară asupra acestei materii: aci voim numai să cităm câteva exemple din colecțiunea de față:</p>
                  <p>Eu la umbră, la răcoare</p>
                  <p>Am menire-nfloritoare.</p>
                  <p>(pag. 31)</p>
                  <p>Un brad verde, cătinat</p>
                  <p>Pe biserică plecat.</p>
                  <p>(pag. 21)</p>
                  <p>Unicelul.</p>
                  <p>(pag. 18)</p>
                  <p>Tu ai bani de vânturat.</p>
                  <p>(pag. 42)</p>
                  <p>Sora cea mezină.</p>
                  <p>(pag. 14)</p>
                  <p>Vă ia unul câte unul</p>
                  <p>Și din fugă vă cosește</p>
                  <p>Și vă taie chip snopește.</p>
                  <p>(pag. 81)</p>
                  <p>Terminând aceste puține observări asupra colecțiunii dlui Alecsandri, nu avem decât să-i mulțumim D-sale și celor ce l-au ajutat în culegerea și publicarea poeziilor populare pentru lucrarea cu care au înzestrat literatura noastră.</p>
               </div>
               <div type="div3">
                  <head>Limba română în jurnalele din Austria</head>
                  <p rend="center">1868</p>
                  <p>Stilul jurnaliștilor români din Transilvania, Bucovina și Banat a ajuns într-o stare ce nu mai îngăduie tăcerea cu care a fost primit până acum. Prin formarea noilor expresii și prin construcțiunea lor sintactică, compatrioții noștri de peste Carpați introduc pe toate zilele în limba română o denaturare a spiritului propriu național, care în întinderea ei de astăzi a devenit primejdioasă, cu atât mai mult cu cât cei ce au cauzat-o și cei ce o continuă nu par a avea conștiința răului, ci răspândesc încrederea de a fi cei mai buni stiliști ai literaturii române.</p>
                  <p>Încă zece ani de o asemenea convingere publică, încă o generație de tineri cu același sistem de expresii, și limba română poate deveni o ruină, nu reparată, ci stricată prin construcții străine fără nici o adaptare de stil și incapabile de a-i manifesta propria idee în modul ei originar.</p>
                  <p>Rândurile de față au scopul de a arăta acea direcție falsă a autorilor români din Austria și de a deștepta în spiritele, care în mijlocul contagiului general vor mai fi putut păstra judecata lor sănătoasă, o tendință de reacțiune.</p>
                  <p>Susținem dar și ne vom încerca să dovedim că jurnaliștii români de peste Carpați, nu rareori, pe ici pe colo, din scăpare de vedere, ci sistematicește, după deprinderea obștească, în fiecare număr publicat de dânșii, fac greșeli neiertate în contra limbii române, introducând construcțiuni false de cuvinte, stil greoi antiromân și mai întâi de toate o monstruoasă germanizare în expresii. Și când vorbim de jurnaliștii români de peste Carpați, nu înțelegem pe cei obscuri, ci înțelegem pe cei de frunte și cei mai recunoscuți, în prima linie pe cei de la'' Gazeta Transilvaniei, Albina, Telegraful român, Federațiunea, Foaia Societății ''din Cernăuți, <hi rend="italic">Transilvania</hi>, pe lângă care vom cita numai în treacăt <hi rend="italic">Concordia</hi> și <hi rend="italic">Familia</hi>.</p>
                  <p>Recunoștința ce se datorește acestor foi pentru serviciile aduse cauzei politice a românilor austrieci nu ne poate scuti de datoria unei opozițiuni energice în contra formei cu care se prezintă; căci ușor s-ar putea întâmpla ca în rezultatul final câștigul dobândit în politică să fie cumpănit prin pierderea suferită în limbă.</p>
                  <div type="div4">
                     <head>I</head>
                     <p>În haosul erorilor de care avem să ne ocupăm, vom introduce mai întâi o ordine a pertractării. Din antologia îmbelșugată ce ne-au înfățișat-o numerele de jurnale apărute în aceste patru-cinci luni ale anului 1868 (căci nu am avut trebuință să ne întindem peste un timp mai îndelungat), vom așeza citațiunile în trei grupări deosebite; vom arăta întâi germanizarea limbii, vom cita apoi îngreuierea stilului paralel cu exagerarea lui și vom vorbi, în fine, despre falsa originalitate în formarea și întrebuințarea cuvintelor.</p>
                     <p>Probele de germanisme în foile române austriece sunt așa de numeroase, încât (cu singura excepție a <hi rend="italic">Archivului</hi> filologic al dlui Cipariu, care este scris în limbă curată) nu am aflat nici o coloană a vreunui număr care să fi fost lipsită de ele. Cităm din foile ce le avem înainte-ne câteva exemple.</p>
                     <p>
                        <hi rend="italic">Gazeta Transilvaniei</hi> din 7 febr. 1868 zice:</p>
                     <p>“După un telegram generalul Neipperg s'ar fi străpus la Brünn. O muzică de pisici i se pregătea în Posoniu.”</p>
                     <p>Ce va să zică un <hi rend="italic">general străpus la Brünn?</hi> Lectorii din România liberă vor crede, la prima citire, că este o greșeală de tipar și că ar trebui să fie <hi rend="italic">străpuns</hi>. Dar cine cunoaște sistemul jurnaliștilor transilvăneni, de câte ori nu înțelege un cuvânt, îl traduce în nemțește și apoi îl retraduce în românește. <hi rend="italic">Străpus</hi>, tradus în nemțește, ne dă ''verlegt ''și <hi rend="italic">versetzt,</hi> și aceasta însemnează pe românește <hi rend="italic">strămutat</hi>. Astfel, aflăm că generalul nostru a fost strămutat la Brünn.</p>
                     <p>Însă altă greutate! Ce întâmplare neînțeleasă este aceea cu <hi rend="italic">pisicile</hi> care îi pregăteau generalului o <hi rend="italic">muzică? Muzică de pisici</hi> se cheamă nemțește <hi rend="italic">Katzenmusik</hi>, ceea ce va să zică pe românește, cu un termin admis la noi ca în toată Europa (vezi și vocabularul francezo-românesc de Poenaru, Aron și Hill), <hi rend="italic">charivari</hi>, adică o “muzică făcută în bătaie de joc”.</p>
                     <p>În <hi rend="italic">Albina</hi> din 28 aprilie 1868 citim:</p>
                     <p>“<hi rend="italic">Pesti Naplo</hi>, organul corporal al partidei guvernului.”</p>
                     <p>Traducând acest organ corporal, dăm de <hi rend="italic">Leiborgan</hi>, și <hi rend="italic">Leiborgan</hi> însemnează organ favorit, organ de predilecțiune, și astfel <hi rend="italic">Pesti Naplo</hi> devine jurnal favorit al partidului guvernamental.</p>
                     <p>
                        <hi rend="italic">Telegraful român</hi> din 25 aprilie 1868 ne spune că:</p>
                     <p>“Succesul acesta nu poate fi dătător de măsură.”</p>
                     <p>“Dătător de măsură” este traducerea literală din nemțescul <hi rend="italic">massgebend</hi> și însemnează: decisiv, hotărâtor, așa încât după dânsul să poți prevedea sau măsura și alte fapte. Ce ar zice francezii când le-ar vorbi un jurnalist <hi rend="italic">d'un succčs donateur de mesure!</hi>
                     </p>
                     <p>
                        <hi rend="italic">Albina</hi> din 19 aprilie 1868 zice:</p>
                     <p>“Motivându-și deputațiunea rogarea sa, Dl Ministru aduse una și alta în contra.”</p>
                     <p>Pe nemțește: <hi rend="italic">der Herr Minister brachte eins und das andere dagegen vor</hi>, iar pe românește: dl ministru făcu mai multe obiecțiuni.</p>
                     <p>În <hi rend="italic">Gazeta Transilvaniei</hi> din 7 februarie 1868:</p>
                     <p>“Introducerea unei taxe uniforme de 40 cr. s'a propus în Senat a se pune în viață.”</p>
                     <p>
                        <hi rend="italic">Die Einführung einer Taxe soll ins Leben treten,</hi> adică: introducerea unei taxe se va pune în practică, sau mai bine: o taxă uniformă de 40 cr. se va introduce.</p>
                     <p>
                        <hi rend="italic">Albina</hi> din 5 februarie 1868:</p>
                     <p>“Monitorul francez trebuia să bage în socotință”, adică: să ia în seamă, să ție seamă de; nemțește:'' in Rechnung, in</p>
                     <p>Anschlag bringen.''</p>
                     <p>
                        <hi rend="italic">Gazeta Transilvaniei</hi> din 24 aprilie 1868:</p>
                     <p>“În consunetul statutelor se convocară membrii reuniunii.”</p>
                     <p>În consunetul statutelor? În consunetul trâmbițelor, dar nu al statutelor! Nemțește: <hi rend="italic">im Einklange mit den Statuten</hi>, românște: în conformitate cu statutele.</p>
                     <p>Tot <hi rend="italic">Gazeta</hi> zice în no. din 17 aprilie 1868:</p>
                     <p>“După sunetul învoielii ratificate.”</p>
                     <p>Un sunet de învoială! Nemțește: <hi rend="italic">laut ratificierten Abkommens,</hi> românește: după cuprinsul învoielei, sau, cum se zicea în stilul vechi de tribunale: după glăsuirea tocmelei.</p>
                     <p>O altă analogie falsă o vedem în <hi rend="italic">Telegraful</hi> din 25 aprilie 1868:</p>
                     <p>“Se sună, că în personalul acestui oficiu se vor face schimbări”, adică: se aude că; nemțește: <hi rend="italic">es verlautet</hi>.</p>
                     <p>Asemenea în <hi rend="italic">Albina</hi> din 12 mai 1868:</p>
                     <p>“Între alte afaceri de restanță intonăm cestiunea naționalităților.”</p>
                     <p>“Intonăm” un cântec, dar nu intonăm o chestiune de naționalitate. Însă nemții zic: <hi rend="italic">eine Frage betonen,</hi> adică a releva, a accentua.</p>
                     <p>''Telegraful ''din 28 aprilie 1868 zice:</p>
                     <p>"Keglevich mai vine o dată asupra interpelațiunei de alaltăeri. La aceasta răspunde ministrul, că el nu poate avea în vedere numai singuratecii, ci tesaurul</p>
                     <p>întreg al Statului."</p>
                     <p>“Keglevich mai vine o dată asupra” vrea să zică: mai revine, nemțește: <hi rend="italic">kommt nochmals auf</hi>; “singuratecii”, pe care nu-i poate avea în vedere ministrul, sunt indivizii, nemțește: <hi rend="italic">die Einzelnen.</hi>
                     </p>
                     <p>În <hi rend="italic">Federațiunea</hi> din 22 apr. 1868:</p>
                     <p>“Un public ales constatator din baroni, conți, principi.”</p>
                     <p>Românește: compus din. Nemțește: <hi rend="italic">bestehend aus.</hi>
                     </p>
                     <p>Românește: de la o persoană demnă de crezut, sau din izvor destul de sigur. Nemțește: <hi rend="italic">aus glaubwürdiger Quelle.</hi> Închipuiți-vă un francez care ar zice: <hi rend="italic">Je peux affirmer de fontaine croyable.</hi>
                     </p>
                     <p>Tot <hi rend="italic">Federațiunea</hi> din 9 mai 1868 spune:</p>
                     <p>“D. Radich fu încredințat cu prezintarea lor la casa magnaților.”</p>
                     <p>Românește: D. Radich fu însărcinat cu prezentarea. Nemțește: <hi rend="italic">H. R. wurde betraut mit.</hi>
                     </p>
                     <p>“Se citește referatul în cauza urcării de plată a domesticilor casei.”</p>
                     <p>Românește se zice sporire de leafă. Numai nemții zic mai bine <hi rend="italic">Erhöhung des Gehalts</hi>, în loc de <hi rend="italic">Vergrösserung</hi>. Sunt forme de vorbire consacrate prin uz, pe care nu-i este permis unui autor să le prefacă fără nici o cauză binecuvântată. Ce am zice noi de un neamț care ar traduce cuvântul nostru “nepomenit” cu <hi rend="italic">unerwähnt?</hi> Nu e vorbă, și <hi rend="italic">unerwähnt</hi> vrea să zică nepomenit; dar terminul german admis în certe locuțiuni este <hi rend="italic">unerhört</hi>, și prin urmare nu se poate înlocui cu <hi rend="italic">unerwähnt.</hi>
                     </p>
                     <p>“Domesticii casei” este traducerea literară și nechibzuită a germanului <hi rend="italic">Hausdiener</hi>. Domestic cuprinde deja în sine ideea de casă (<hi rend="italic">domus</hi>), așadar domesticii casei nu merge. Servitorii!</p>
                     <p>În <hi rend="italic">Albina</hi> din 25 aprilie 1868:</p>
                     <p>“O foaie nemțească, care stă aproape de minister.”</p>
                     <p>Românește: care este inspirată de minister, nemțește: <hi rend="italic">dem Ministerium nahe steht.</hi>
                     </p>
                     <p>În'' Federațiunea'' din 15 aprilie 1868:</p>
                     <p>“Lupta va fi cu atât mai crâncenă, deoarece astăzi...”</p>
                     <p>Românește: cu atât mai crâncenă, cu cât astăzi. Dar nemțește: <hi rend="italic">der Kampf wird um so hartnäckiger sein, indem</hi> — cu obsevațiune că și acest <hi rend="italic">indem</hi> se găsește numai în stilul cel neîngrijit al germanilor din Austria, ale căror jurnale sunt uneori tot așa de rău scrise, în comparare cu cele prusiene, ca jurnalele române austriece în comparare cu cele din România liberă.</p>
                     <p>
                        <hi rend="italic">Transilvani</hi>a își începe no. 1 din 1 ianuarie 1868 cu următorul anunț:</p>
                     <p>"Începem acest no. al <hi rend="italic">Transilvaniei</hi> cu lucrările adunărei generale din a. 1867 nu numai pentruca aceleaș trebuie să se publice ca și până acum, și și pentrucă</p>
                     <p>acea adunare a dat viața acestei foi periodice, pentru care faptă și-a și caștigat drept la recunoscinția publică.</p>
                     <p>Red."</p>
                     <p>Această citațiune ne arată mai întâi abuzul ce se face, nu numai în <hi rend="italic">Transilvania</hi>, ci în mai toate foile de peste Carpați, cu pronumele <hi rend="italic">același</hi>.'' Același'' nu este identic cu <hi rend="italic">acela</hi> sau <hi rend="italic">acesta</hi>, ci cuprinde o accentuare specială, o constatare a identității, care nu se află în simplul pronume demostrativ. Când zic: “În <hi rend="italic">acea</hi> scrisoare îi descriam călătoria și în <hi rend="italic">aceeași</hi> scrisoare i-am cerut etc.” cuvântul <hi rend="italic">aceeași</hi> accentuează identitatea între scrisoarea cu descrierea călătoriei și cu cererea. “Apuc-o pe aceeași cale” nu însemnează în genere: apuc-o pe această cale, ci însemnează “apucă pe o cale pe care a mai apucat cutare, și nu pe alta”, va să zică este o accentuare a acelei căi în opoziție cu oricare alta.</p>
                     <p>Prin urmare, când zice <hi rend="italic">Transilvania</hi>; “Începem acest no. cu lucrările adunării generale din anul 1867, pentru că <hi rend="italic">aceleași</hi> trebuie să se publice”, aceasta ar presupune, că a fost vorba să se publice alte lucrări, și că în <hi rend="italic">Transilvania</hi> au să se publice numai aceleași în opoziție cu celelalte. Însă este evident că intenția autorului a fost numai să zică simplu; aceste sau ele, și că <hi rend="italic">aceleași</hi> al D-sale este o eroare de germanism. Germanii ar putea zice: <hi rend="italic">wir beginnen diese Nr. mit den Arbeiten der allg. Versammlung, weil dieselben</hi> etc., cu observațiune că și acest <hi rend="italic">dieselben</hi> este mai mult stil rău austriac, decât stil bun german, și că românescul “același”, chiar în traducere, nu vrea să zică <hi rend="italic">derselbe</hi>, ci <hi rend="italic">eben derselbe</hi>.</p>
                     <p>Să ne fie iertat a releva în treacăt sfârșitul pasagiului citat, cu care începe noua foaie:</p>
                     <p>“Adunarea a dat viață acestei foi periodice, pentru care faptă și-a câștigat dreptul la recunoștința publică.”</p>
                     <p>Foaia nu a apărut încă bine, este primul număr ce-l citim, n-am văzut încă dacă va fi bun sau rău și recunoștința publică s-a și câștigat adunării pentru înființarea ei?</p>
                     <p>Noi am dori să nu slăbim întru nimic încrederea redacțiunii în meritul foii sale, însă trebuie să mărturisim că, dacă <hi rend="italic">Transilvania</hi> va continua ca pănă acum, și mai ales cu aceeași limbă cu care sunt scrise primele 11 numere, dreptul la “recunoștința publică” merită să fie micșorat în mod considerabil.</p>
                     <p>Pentru a reveni la germanisme, găsim în no. 1 al <hi rend="italic">Transilvaniei</hi>:</p>
                     <p>“În legătură cu acest raport și amăsurat paragrafului.”</p>
                     <p>“Amăsurat” este nemțescul <hi rend="italic">gemäss</hi>, care la noi s-a tradus pe românește cu <hi rend="italic">conform</hi>. Pentru ce <hi rend="italic">confrom</hi> și nu <hi rend="italic">amăsurat</hi>? Pentru că <hi rend="italic">conform</hi> este un cuvânt nou primit de la francezi, pe când'' amăsurat ''este un cuvânt nou tradus de la germani, și că nu mai încape îndoială, când este conflict între aceste două popoare, de la care trebuie să primim mai întâi cuvintele.</p>
                     <p>În no. 2 al aceleiași <hi rend="italic">Transilvania</hi>:</p>
                     <p>"La cetirea lor membrii prorupseră în cele mai entusiastice strigări de “să trăiască”, ce păreau că nu mai vor să încete."</p>
                     <p>“Prorupseră,” nemțește <hi rend="italic">ausbrechen</hi>, românește izbucniră. Și fraza “ce păreau că nu mai vor să încete” este de-a dreptul luată din nemțește: <hi rend="italic">welche nicht mehr enden zu wollen schienen</hi>, are însă nefericirea de a însemna, în deosebire de înțelesul convențional al frazei germane, că domnii aceia de la adunare aveau cu tot dinadinsul voința hotărâtă de a nu mai înceta cu strigările.</p>
                     <p>
                        <hi rend="italic">Familia</hi> scrie (la pag. 327 a nu știu cărui an, fiindcă lipsește începutul coalei):</p>
                     <p>“În tragedia <hi rend="italic">Galilei</hi> a nemuritorului Ponsard vin înainte mai multe observațiuni” etc.</p>
                     <p>“Vin înainte” este o traducere literală a nemțescului <hi rend="italic">kommen vor</hi> și însemnează românește: se află.</p>
                     <p>În același no. (pag. 328):</p>
                     <p>“Sultanul va fi încortelat al Schönbrunn.”</p>
                     <p>Nemțește <hi rend="italic">einquartiert</hi>, dar și nemțește este rău.</p>
                     <p>Aceeași'' Familie'', pag. 328:</p>
                     <p>“Bărbatul a fost judecat la închisoare.”</p>
                     <p>Ceea ce vrea să zică pe românește: Tribunalul s-a dus la temniță și a judecat pe acuzatul acolo și poate în sentința sa l-a dezvinovățit. Dar intențiunea autorului este de a zice că l-a <hi rend="italic">condamnat</hi> la închisoare. Germanii zic <hi rend="italic">zur Kerkerstrafe verurteilt</hi>, și fiindcă <hi rend="italic">urteilen</hi> se cheamă a judeca, dl colaborator al <hi rend="italic">Familiei</hi> a crezut că și <hi rend="italic">verurteilen</hi> va fi tot a judeca. <hi rend="italic">Geurteilt</hi> sau <hi rend="italic">verurteilt</hi>, tot <hi rend="italic">urteilt</hi> este pentru dumnealui.</p>
                     <p>Pe aceeași pagină se întitulează o știre în[tre] paranteze</p>
                     <p>“(Și o glumă)”.</p>
                     <p>Și o glumă! Nemțește <hi rend="italic">auch ein Scherz</hi>. Într-o pag. 322 a aceleiași foi citim:</p>
                     <p>“Eruditul Eliade împreună cu mai vreo câțiva bărbați zeloși.”</p>
                     <p>Acest “mai” este nemțescul ''noch; mit noch einigen Männern. ''Într-o pag. 144, ni se spune de o</p>
                     <p>“tânără engleză avută fără măsură.”</p>
                     <p>Fără măsură? Autorul vrea să zică: peste măsură de avută, nemțește: <hi rend="italic">unermesslich reich</hi>.</p>
                     <p>
                        <hi rend="italic">Albina</hi> din 17 aprilie 1868 zice:</p>
                     <p>“Conchizând de la tonul ce-l poartă foile rusești.”</p>
                     <p>O foaie poartă un ton! Nemțește <hi rend="italic">Ton</hi> sau mai bine <hi rend="italic">Sprache führen</hi>.</p>
                     <p>În același număr:</p>
                     <p>"Onorata dna Gabriela Ionescu, nepoata dlui A. Gavra, a pășit în <hi rend="italic">Bărbierul de</hi>
                     </p>
                     <p>“A pășit” vrea să zică românește: a făcut pași; autorul însă vrea să zică: s-a produs pe scenă. Nemțește'' ist aufgetreten.''</p>
                     <p>
                        <hi rend="italic">Albina</hi> din 28 aprilie 1868:</p>
                     <p>“Am să scriu un ce asemene caracteristic.”</p>
                     <p>Nemțește: <hi rend="italic">etwas ebenso charakteristisches. Gazeta Transilvaniei</hi> din 17 aprilie 1868:</p>
                     <p>“În puterea datorinței noastre purcezătoare din deregătoria archipăstorală, imbăerată cu responsabilitate.”</p>
                     <p>Dorință purcezătoare din deregătorie, îmbăerată cu responsabilitate! Nemțește <hi rend="italic">hervorgegangen, verknüpft.</hi>
                     </p>
                     <p>''Transilvania ''își începe no. de la 1 mai cu următoarea traducere:</p>
                     <p>“<hi rend="italic">Disce ab hoste...</hi> Învață dela dușmanul.”</p>
                     <p>“Învață de la dușmanul” nu e românește, ci: învață de la dușman, fără articol, fiindcă în limba noastră substantivele după prepozițiuni (afară de <hi rend="italic">cu</hi>) nu se articulează când stau singure. Nemții zic: <hi rend="italic">lerne vom Feinde</hi>, precum zic: <hi rend="italic">setze auf den Tisch</hi>, unde noi zicem: pune pe mas<hi rend="italic">ă</hi>, și nu: pune pe mas<hi rend="italic">a</hi>.</p>
                     <p>Aceeași eroare de articulare, într-un exemplu mai tare, este în <hi rend="italic">Albina</hi> din 18 aprilie 1868:</p>
                     <p>“Diecesa Dalmației numără 80.000 suflete și din budgetul Statului primește la anul 60.000...”</p>
                     <p>La anul 60.000? După articularea substantivului s-ar crede că este vorba de 60.000 după sau înainte de Christos. Dar nu! Autorul vrea să zică; pe an 60.000 florini.</p>
                     <p>
                        <hi rend="italic">Telegraful român</hi> din 25 aprilie vorbește de un</p>
                     <p>“Atac de răpire.”</p>
                     <p>Românește: o prădare. Nemțește: <hi rend="italic">Raubanfall</hi>. Tot'' Telegraful român ''din 21 aprilie 1868 zice, relatând o faptă trecută:</p>
                     <p>“Spre norocire.”</p>
                     <p>Noi zicem în acest caz, cu o distingere fină, “din norocire”, lăsând “spre norocire” pentru tendința în viitor; însă nemții zicând ''zum Glück ''în amândouă cazurile, se înțelege că trebuie să ne stricăm și noi limba după ei.</p>
                     <p>Același <hi rend="italic">Telegraful român</hi> spune într-un anunț ce are bunătate a face <hi rend="italic">Convorbirilor literare</hi> (no. din 14 martie):</p>
                     <p>“<hi rend="italic">Convorbirile literare</hi>, foae din Iași, apar de două ori la lună.”</p>
                     <p>Putem asigura pe dl redactor al <hi rend="italic">Telegrafului</hi>, că foaia în chestiune, ce e drept, apare în intervale de câte 15 zile, însă nu la lună, ci la soare, publicându-se dimineața.</p>
                     <p>În <hi rend="italic">Albina</hi> din 5 mai 1868, într-o corespondență din Brașov, care vorbește de succesul teatrului dlui Pascali, se zice:</p>
                     <p>“Publicul român l-a îmbrățișat cu căldură, ocupând toate locurile de șezut, încât acum numai locurile de stat mai sunt libere.”</p>
                     <p>Nemțește: <hi rend="italic">Sitzplätze și Stehplätze.</hi> Însă “locuri de stat” pe românește sunt <hi rend="italic">places de l'état, Staatsplätze,</hi> nu <hi rend="italic">Stehplätze</hi>; iar “locurile de șezut” ne cerem voie să nu spunem ce sunt.</p>
                     <p>Corespondența se termină cu fraza:</p>
                     <p>“Numai măne este pănă poimăne și eaca 3 Mai, memorabila zi de la 1848.”</p>
                     <p>''Albina ''din 12 mai 1868:</p>
                     <p>“Această odihnă este foate bătătoare la ochi.”</p>
                     <p>Bătătoare la ochi - <hi rend="italic">in die Augen fallend, auffallend.</hi> Adjectivele în <hi rend="italic">-tor, -toare</hi> se fabrică de confrații noștri de peste Carpați din o sumă de cuvinte, dar mai toate sunt nepotrivite. Forma <hi rend="italic">tor</hi> e la noi mai mult o formă de substantiv sau de adjectiv substantivat, și nu de adjectiv propriu cu substantivul calificat alăturea, de aceea asemenea încercări au adeseori ceva forțat, siluiesc limba.</p>
                     <p>Un public <hi rend="italic">constătător</hi> nu se zice românește; precum asemenea nu se zice ceea ce citim într-un faimos articol literar din foiletonul <hi rend="italic">Concordiei</hi> (1866, critica unui almanah).</p>
                     <p>“Object legător de atențiune.”</p>
                     <p>Nemțește <hi rend="italic">die Aufmerksamkeit fesselnd</hi>. Noi zicem: legător de cărți (subst.), dar nu legător de atențiune (adject.).</p>
                     <p>Asemenea exemple de germanisme credem că sunt de natură a deștepta în toți cititorii o dreaptă neliniște asupra soartei finale a unei limbi astfel maltratate; și acest simțământ s-ar pronunța încă mult mai tare, dacă toți cititorii ar fi făcut ceea ce a trebuit să facem noi, dacă ar fi citit timp de patru luni cu luare-aminte mai toate foile române din Austria. Atunci ar fi văzut că germanizarea limbii noastre din partea compatrioților de peste Carpați nu este excepție, ci este regulă, și că citațiunile reproduse de noi au fost numai o slabă culegere din o sumă nenumărată de alte exemple de același fel.</p>
                     <p>De unde să provină acest fapt? din neglijența autorilor? sau din un sistem de procedare precugetată? În cazul dintâi lucrul se osândește de la sine, și câteva critici care să dovedească acelor domni că publicul urmărește cu oarecare atențiune stilul d-lor vor putea avea un rezultat bun pentru îndreptare. În cazul al doilea însă întrebarea este mai grea; dacă, în adevăr, jurnaliștii citați vor să-și justifice germanismele, atunci impresia ridiculă ce ne-o produce stilul d-lor nu este îndestul pentru a-i îndrepta, ci noi trebuie să scoatem toată cauza din sfera simțământului instinctiv despre ceea ce este și ce nu este limbă română, și să o ridicăm la înălțimea unei argumentări teoretice din principii.</p>
                     <p>Când zice <hi rend="italic">Telegraful român</hi>, din 14 martie, anul 1868:</p>
                     <p>“De vom luŕ acest recurs spre examinare sub cuțit canonic”, pentru ce constituie aceasta o eroare de limbă? Nemții zic: <hi rend="italic">unter das kritische Messer nehmen</hi>, de ce să nu zicem și noi “a lua sub cuțitul canonic”? Limba noastră este o limbă încă săracă în idei, de abia acum se dezvoltă cu progresul de cultură al întregii societăți; nu este bine</p>
                     <p>să primim expresiile figurate din limba germană sau din alte limbi și să ne înavuțim astfel pe a noastră? și care ar fi cauza legitimă, ce s-ar opune în contra acestei procedări?</p>
                     <p>Cauza foarte legitimă, care se opune în contra acestei procedări și care nu va ierta niciodată germanismele jurnaliștilor noștri de peste Carpați, ne pare că rezultă din următoarele reflecții:</p>
                     <p>Orice cuvânt este exprimarea unei noțiuni abstracte prin sonuri articulate. Până când sufletul omului nu s-a înălțat încă la o abstracțiune, până atunci nu are cuvinte, ci numai gesturi sau exclamațiuni nearticulate pentru a-și exprima dorințele și simțămintele. Când însă în conștiința copilului s-au adunat mai multe imagini despre același fel de obiecte, atunci, prin un proces psihologic cunoscut, se întunecă din aceste imagini tot ce aveau individual și rămâne numai partea lor comună, prin care li se susține unitatea felului, și această restanță este ceea ce se numește noțiunea acelui obiect. De aci se vede că orice noțiune este abstractă și că, prin urmare, nu se poate afla niciodată realizată în lumea sensibilă. Noțiunea <hi rend="italic">carte</hi>, d. e., nu se află nicăieri în realitate palpabilă, ci numai o carte individuală, care cuprinde o sumă de însușiri sensibile ce au a face cu cartea în genere, adică cu acea nălucire intelectuală (dacă mi se iartă cuvântul), prin care suntem în stare să recunoaștem orice carte ce ni s-ar mai prezenta de acum înainte ca un obiect de același fel, de care sunt și cărțile văzute până acum. Această abstracțiune generică se sensibilizează și se deosebește de altele prin <hi rend="italic">cuvânt</hi>, și cuvântul este numai ajutorul fonetic pentru fixarea unei gândiri abstracte.</p>
                     <p>Însă această abstracție a gândirii are grade deosebite, și gradarea se face după câtățimea mai mare sau mai mică de sensibilitate ce se mai păstrează în gândirea noțiunilor. Și ceea ce se întîmplă cu noțiunile comparate întreolaltă se poate întâmpla cu una și aceeași noțiune, adică cu unul și același cuvânt, în deosebitele sale întrebuințări. Se poate întâmpla ca, din suma de însușiri a căror gândire se deșteaptă în mintea omului când aude un cuvânt, să fie mai ales una care în cutare legătură cu alte cuvinte să ne pară cea mai importantă. Atunci, dacă această legătură se întâlnește mai des în conștiința omului, dispare cu încetul, însă numai pentru acel raport special, gândirea restului de însușiri sensibile, și rămâne pronunțată în suflet numai însușirea particulară care a motivat raportul. D. e., când zicem noi românii: <hi rend="italic">fuge mâncând pământul</hi>, din <hi rend="italic">mâncând</hi> nu ne gândim la toate însușirile sensibile, care altfel se deșteaptă în mintea noastră când îl auzim, nu ne gândim la punerea obiectului pe limbă, la mestecarea lui cu dinții etc., ci numai la unul din efectele sensibile ale mâncării, adică la micșorarea succesivă a obiectului consumat, și ne închipuim că în același mod vizibil se micșorează distanța de pe linia pământului ce o parcurge cineva fugind. Aceasta este dar o nouă abstracțiune chiar în sfera noțiunii <hi rend="italic">a mânca.</hi>
                     </p>
                     <p>Precum însă se cere ca un copil, pentru a avea noțiunea unui obiect și nu numai reproducerea imaginii lui individuale, să fi văzut acest obiect de mai multe ori și în mai multe exemplare, altfel contopirea psihologică a calităților individuale și răsărirea celei esențiale nu se întâmplă, asemenea pentru cazul deosebitelor abstracțiuni în gândirea aceluiași cuvânt este neapărat necesar ca acel cuvânt să se fi aflat adeseori în aceeași legătură cu celelalte cuvinte, în privința cărora nu i se cere decât una anume din însușirile sale sensibile. Numai atunci locuțiunea devine, cum se zice, convențională, adică și-a șters în imaginațiunea noastră toată sensibilitatea afară de acea mică parte, care îi susține raportul cu celelalte cuvinte din locuțiune. O asemenea evaporare a sensibilității este așadar rezultatul unui fel de educații intelectuale anterioare, este un fapt psihologic, care se află identic numai în acele conștiințe în care s-a produs mai înainte, prin uzul zilnic, un grad egal de abstracțiune. Acum vom înțelege cauza pentru care este cu neputință de a transplanta idiotismele unei limbi în altă limbă, prin traducere literală a cuvintelor. Căci în cealaltă limbă, unde acea legătură de cuvinte nu s-a produs de la început și nu s-a lățit prin uz convențional pănă la ștergerea unei mari părți a sensibilității, fiecare cuvânt deșteaptă în conștiința celui ce-l aude întreaga masă de însușiri sensibile ale lui, și în această masă spiritul se confundă și nu găsește îndată și adese nu găsește niciodată anume acea însușire care a justificat și care susține raportul.</p>
                     <p>Pentru a ne convinge de aceasta, să revenim la exemplul nostru de mai sus și să încercăm a-l traduce literal în alte limbi: fuge mâncând pământul, franțuzește <hi rend="italic">il fuit en mangeant la terre,</hi> nemțește'' er flieht indem er die Erde isst''. Cine cunoaște aceste două limbi simte îndată că traducerile sunt imposibile, și cauza este că francezii și nemții, care nu și-au micșorat prin uz convențional sensibilitatea acelor noțiuni, se gândesc la întreaga imagine a cuvântului <hi rend="italic">mâncare</hi> și mai întâi la mestecarea în gură, și nu numai la acea parte care a motivat idiotismul român, adică la dispărerea obiectului consumat. Prin urmare, fraza astfel tradusă, pe lângă greșeala de a fi ridiculă, mai are și greșeala mult mai mare de a rămânea cu totul neînțeleasă.</p>
                     <p>Nu avem să cercetăm aci cum se produc asemenea raporturi de idiotisme; dacă este maniera înnăscută a unui popor, sau influența climatică, sau invențiunea unui cap genial, a cărui expresiune nouă să se fi lățit îndată și să fi devenit proprietate comună a poporului, sau mai bine toate aceste împreună, care dau prima naștere idiotismelor. Ceea ce e sigur este că întrebuințarea unui idiotism presupune deja formată acea dispozițiune a conștiinței intelectuale într-un popor, care să admită cuvântul locuțiunii numai în partea trebuincioasă a sensibilității sale și nu în celelalte. Fără această conformare anterioară a spiritelor, idiotismul este cu neputință și traducerea lui literală dintr-o limbă în alta este cea mai mare eroare ce se poate comite în contra limbii și în contra spiritului unei națiuni.</p>
                     <p>Pentru a aduce acum toată explicarea precedentă la o formulă mai precisă, vom zice că un popor are un idiotism de câte ori la un cuvânt împreunat cu altele nu gândește toată sensibilitatea lui, ci numai o parte mică prin care se află în legătură cu celelalte cuvinte din locuțiune; sau altfel zicând: idiotismul este o abstracțiune convențională. Prin urmare, înțelegerea lui atârnă de la o educațiune prealabilă și comună a inteligenței, care să fixeze în mod identic pentru toți gradul abstracțiunii, fără de care compunerea cuvintelor din locuțiune nu are înțeles. Toate erorile lingvistice (nu gramaticale) în traducere provin dar din nepotrivirea cantității de sensibilitate ce la auzirea aceluiași cuvânt se deșteaptă în conștiința a două popoare diferite, sau cu o expresiune tehnică: din incongruența sferelor cuvântului original și a celui tradus.</p>
                     <p>Nemții pot zice, d. e, în frază convențională: <hi rend="italic">die Herren liessen die Köpfe wie begossen hängen</hi>, dar noi nu putem traduce, cum face foaia <hi rend="italic">Albina</hi> din 28 aprilie 1868:</p>
                     <p>“Domnii cei ce așteptau spectacole plecară capetele ca vărsați cu apă rece”, fiindcă în această locuțiune neobișnuită noi ne gândim la toată</p>
                     <p>acțiunea sensibilă a vărsării cu apă, și nu la efectul mai mult moral ce-l are în vedere fraza germană. Cuvântul nostru convențional este <hi rend="italic">plouat</hi>, care, din contră, în traducerea literală de <hi rend="italic">beregnet</hi> ar produce la germani o impresie falsă.</p>
                     <p>Din aceeași cauză ''Telegraful ''din 21 aprilie 1868 face un germanism inadmisibil când zice:</p>
                     <p>“Baronul B. se ridică din postul său de Ambasador din Paris.”</p>
                     <p>Noi, la aceste cuvinte, vedem trupul domnului B. ridicându-se de pe scaun, pe când nemții, când zic <hi rend="italic">Baron B. wurde seiner Stelle enthoben,</hi> nu înțeleg decât o depărtare mai ideală de la funcțiune.</p>
                     <p>Asemenea și următoarele germanisme:</p>
                     <p>În <hi rend="italic">Albina</hi> din 17 aprilie 1868:</p>
                     <p>“Comandantul Napier a devins pe Teodor regele Abisinilor în față de Magdala.”</p>
                     <p>“În față de Magdala” nu e românește, ci trebuie să se zică: înaintea orașului Magdala. Nemțește: <hi rend="italic">im Angesichte von Magdala</hi>.</p>
                     <p>În'' Foaia Societății'' din Bucovina (p. 120 din anul 1867, nefiindu-ne la îndemână numerele apărute în 1868):</p>
                     <p>“Teologul începător se va introduce într-un mod amăsurat în câmpia științelor teologice.”</p>
                     <p>Nemțește: <hi rend="italic">wird in angemessener Weise in das Feld der theol. Wissenschaften eingeführt.</hi>
                     </p>
                     <p>La pag. 2 din același an:</p>
                     <p>“Vom înșira aici oarecare idei bătătoare în aceasta direcțiune.”</p>
                     <p>Nemțește: ''diese Richtung einschlagend. ''La pag. 100:</p>
                     <p>“Având Românii un stat consolidat, adevărata lor misiune <hi rend="italic">zace</hi> în cultul științelor și al artelor.”</p>
                     <p>Nemțește:'' ihr wahrer Beruf liegt in der Pflege der Wissenschaften und Künste.''</p>
                     <p>
                        <hi rend="italic">Federațiunea</hi> din 2 iunie 1868, în critica ce face dlui A. Densușianu asupra unei cărți publicate de noi, zice:</p>
                     <p>“Asupra confusiunei ideilor despre deosebitele specie de poezie cari dl critic nu le ia în considerațiune, fără voește a le trage toate pe un calapod, vom reveni mai în jos.”</p>
                     <p>Nemțește: <hi rend="italic">über einen Leisten ziehen sau schlagen.</hi>
                     </p>
                     <p>Și așa mai departe. Pentru a varia lectura acestor citațiuni, vom arăta acum un alt fel de germanisme introdus în foile române din Austria: germanismele mai fine în reproducerea idealismelor nemțești. Aceste idealisme se potrivesc cu gradul cel înaintat, pănă la care este în stare a se înălța conștiința poporului german în abstracțiunile sale, și, în adevăr, nu este popor modern care să aibă atâtea idei abstracte și, prin urmare, atâtea cuvinte abstracte câte le au germanii. Cauza trebuie să fie o predispoziție naturală. În proporția în care un popor este mai puțin impresionabil prin sensuri decât altul, în acea proporție el va fi mai aplecat spre abstracțiunile științei, pe când celălalt va fi mai atras spre senzualitatea artelor. Cercetările cele mai înalte de filozofie abstractă sunt fapta națională a spiritului german și englez, precum reprezentarea cea mai perfectă a frumosului în pictură este fapta naționalității italiene și spaniole, și cea mai mare claritate a formei și a stilului, fapta francezilor, și niciodată la italieni și la francezi nu se va putea naturaliza filozofia lui Hegel, precum niciodată germanii nu au produs coloratura vie a picturii italiene, aceste osebiri fiind efectul unei predispoziții înnăscute.</p>
                     <p>Limba este o reproducere credincioasă a acestei deosebiri. În vocabularul francez, italian, român sunt un șir de cuvinte a căror senzualitate oarecum pipăită nu-și află echivalent în nici un cuvânt german; și viceversa, sunt în limba germană cuvinte, mai ales noțiunile compuse, a căror abstracțiune este cu neputință de reprodus în limbile roman[ic]e. Orice încercare de a confunda aceste margini de abstracțiune produce o falsificare a geniului propriu al națiunii și rămâne neînțeleasă pentru marea majoritate a poporului, prin urmare este osândită în fapt. Dar nici în teorie nu se poate justifica: fiindcă nu ar fi drept să zicem că limba germană este preferabilă celei franceze sau viceversa. Francezii, cu plasticitatea lor, sunt incapabili de ultimile abstracțiuni ale filozofiei germane, dar au în limbă o calitate tot așa de prețioasă: limpezimea practică, pe când limbii germane în noțiunile ei cele mai eterizate îi lipsește tocmai controlul experienței sensibile și, prin urmare, siguranța adevărului. Filozofia lui Fichte este imposibilă în limba franceză, și, să o mărturisim cu sinceritate, francezii nu pierd prea mult prin aceasta.</p>
                     <p>Așadar, noi nu suntem și nu putem fi chemați a introduce în spiritul român toate finețele idealismului terminologiei germane, și orice cuvânt german care trece peste nivelul mai coborât al abstracțiunii române trebuie să fie redus la acest nivel, chiar cu pierderea unui grad din idealitatea sa: idealitatea pierdută i se compensează prin mai marea lămurire și simplicitate ce dobândește.</p>
                     <p>De exemplu: adjectivele din <hi rend="italic">Foaia Societății</hi> bucovinene (pag. 215 din 1867):</p>
                     <p>“Noi românii voim o viață națională conștiută și scoposită” ne par greșite în românește. Nemții zic cu deplină claritate <hi rend="italic">zweckbewusstes Leben</hi>, dar pentru noi “viața conștiută și scoposită” este o</p>
                     <p>abstracțiune fără înțeles. Noi nu putem zice decât “o viață națională care să-și cunoască scopul”.</p>
                     <p>Din aceeași cauză</p>
                     <p>“Cultura specială de chemare” ne pare un germanism <hi rend="italic">(Spezielle Berufsbildung).</hi>
                     </p>
                     <p>Și propozița cu care își începe <hi rend="italic">Foaia Societății</hi> anul 1867:</p>
                     <p>“Omul inteliginte, care a devenit la cunoștința conștiută, că are” etc. este un germanism neînțeles pentru români. Noi am zice: Omul, care</p>
                     <p>începe să simtă sau să știe că are etc., dar niciodată: care a devenit la cunoștința conștiută. (Nemț. <hi rend="italic">bewusstes Erkennen</hi>.)</p>
                     <p>Ne mărginim la exemplele citate și terminăm aceste observări asupra germanismelor, provocând juna generație de autori români din Austria să părăsească direcția urmată pănă acum de jurnalele lor. În mijlocul luptelor de naționalitate, ce în imperiul austriac se agită mai mult decât oriunde, și în lipsa de o literatură română destul de bogată, compatrioții noștri de peste Carpați au îndoita datorie de a păstra cu scumpătate spiritul deosebit al limbii materne și de a nu-l falsifica prin elemente străine. Căci o cauză națională apărată cu o limbă stricată este pe câmpul literar o cauză pierdută și, desigur, cu “organe corporale”, cu “muzică de pisici”, cu “legători de atențiune”, cu “cuțite canonice” nu vom putea întări împotrivirea patriotică în contra germanizării și maghiarizării din Austria.</p>
                  </div>
                  <div type="div4">
                     <head>II</head>
                     <p>O altă grupare de greșeli caracteristice în numitele jurnale se deosebește prin disproporția între iuțeala gândirii și forma prin care se exprimă, atât în construcțiunea frazei cât și în întrebuințarea cuvintelor. Fraza nefiind decât exprimarea unei idei, înțelesul și puterea fiecărui cuvânt din ea se îndreptează numai după cuprinsul tuturor noțiunilor din gândire. Stilul prozaic este bun când între cugetare și propoziție este cel mai strâns raport de congruență: stilul devine greoi când numărul de cuvinte întrebuințat este prea mare pentru ideea ce au să exprime; stilul este exagerat când înțelesul sau intensitatea cuvintelor izolate covârșește intensitatea gândirii ce vor să exprime în împreunarea lor, stilul este prea restrâns — dar de acest extrem nu e de trebuință să ne ocupăm, căci în scrierile române de până acum nu credem că se va constata vreundeva o prea mare îmbelșugare de idei în comparare cu cuvintele întrebuințate.</p>
                     <p>Ce e drept, întrebarea pusă în acest fel se apropie prea mult de ultimele margini ale unei critici îngăduite. Căci, în fine, stilul greoi provine din înțelegerea grea a celui ce scrie, și cine face vorbe multe la idei puține are o cauză foarte firească pentru aceasta. Însă din parte-ne ar fi o lipsă de rezervă neiertată când am numi această cauză cu adevăratul ei cuvânt și când am aplica epitetul respectiv la majoritatea jurnaliștilor noștri. Aceasta nici nu ne este intenția.</p>
                     <p>Noi venim, din contră, a apăra inteligența colegilor de peste Carpați în contra propriului stil al d-lor, care o ascunde întrucâtva, și ne vom încerca să arătăm că este numai o rea deprindere în forma dinafară, și nu un defect al cugetării, care îi face să-și întunece ideile prin introducerea unor cuvinte pe cât logicește de prisos, pe atât urâte la auz.</p>
                     <p>După cât am putut constata, cele mai obișnuite din cuvintele care îngreuiază stilul compatrioților noștri din Austria sunt pronumele <hi rend="italic">acela</hi> în toate genurile și cazurile lui și conjucțiunea <hi rend="italic">că</hi> și <hi rend="italic">cumcă</hi>. Exemplele următoare pentru această eroare stilistică probează întinderea răului și trebuința de a-l stăvili odată.</p>
                     <p>Începem citațiunile cu un pasagiu care are meritul de a fi în felul său un model foarte lămurit:</p>
                     <p>
                        <hi rend="italic">Transilvania</hi> din 15 februarie 1868 scrie (pag. 74 și 75):</p>
                     <p>“Comitetul cu privire la opul dlui I. Chițu decide, că acela să se retrimiță domnului auctor pe lângă observațiunile făcute la același din partea Comisiunii esaminatoare, compusă din unii membrii ai Comitetului, cu acea indigetare, că numitul domn folosindu-se de acele observațiuni, să-și prelucre opul în acel sens, și retrimițându-l la Comitet, acesta apoi îl va recomanda adunării generale.”</p>
                     <p>Se poate o propoziție mai grea la înțeles și mai urâtă la auz? și aceasta numai din cauza pronumelor nesfârșite <hi rend="italic">acela, același, acea, acele, acel, acesta,</hi> a căror întrebuințare, în cazul de față, este cu atât mai inexplicabilă cu cât din nici un punct de vedere nu erau necesare, fiindcă fraza întreagă ar deveni mai simplă, mai clară și mai plăcută la auz înlăturând acele demonstrative. Pronumele demonstrative se pun pentru a îndrepta atențiunea în cazurile unde altfel ar rămânea nefixată asupra cuvântului important. Dar unde direcția este de la sine indicată prin celelalte cuvinte, îndreptările nu pot produce decât confuzie. Proverbul german: Sunt atâți arbori, încât nu mai vezi pădurea.</p>
                     <p>Cele zise se vor ilustra și mai mult prin următoarele citațiuni: <hi rend="italic">Telegraful român</hi> din 25 aprăilieî 1868:</p>
                     <p>“O cestiune nouă se vede pe orizontul politic, și aceea este ceea a fortăreței Mainz.”</p>
                     <p>După logică și eufonie: O chestiune nouă se vede pe orizontul politic, aceea a fortăreței Mainz.</p>
                     <p>
                        <hi rend="italic">Albina</hi> din 18 aprilie 1868:</p>
                     <p>“Dr. Maniu e de părerea aceea, că emendamentul acesta e numai” etc.</p>
                     <p>Mai românește: Dl Maniu e de părerea că acest amendament etc. <hi rend="italic">Transilvania</hi>, no. 1:</p>
                     <p>“Avem a înregistra împrejurarea cumcă dl Eötvös” etc.</p>
                     <p>A înregistra împrejurarea cumcă...!</p>
                     <p>
                        <hi rend="italic">Telegraful</hi> din 14 martie 1868:</p>
                     <p>“De aci urmează și aceea că învățătura...”</p>
                     <p>Adică: de aci mai urmează că învățătura. <hi rend="italic">Federațiunea</hi> din 15 aprilie 1878:</p>
                     <p>“Ne dăm un cont destul de chiar despre aceea, că ce va să zică când poporul francez este nemulțămit.”</p>
                     <p>Mai simplu: despre ce va să zică etc.</p>
                     <p>
                        <hi rend="italic">Telegraful</hi> din 25 aprilie:</p>
                     <p>“Cugetând acum puțin asupra lucrului, apoi venim la convingere...”</p>
                     <p>“Apoi” e cam târziu; dacă se poate: îndată, și atunci nu se exprimă aparte, ci se zice: cugetând asupra lucrului, venim la convingere. Numai în stilul epistolarilor din Germania secolului 18 se mai află construcțiuni cu <hi rend="italic">sintemal und alldieweil wir über die Sache nachdenken, alsdann gelangen wir zu der Ueberzeugung.</hi>
                     </p>
                     <p>
                        <hi rend="italic">Transilvania</hi> din 1 mai 1868:</p>
                     <p>“Dl Vice-președinte a primit de la Excelenția Sa dl Președinte o scrisoare a dlui secretar privitoare la redigerea foii, cu acea însărcinare, ca aceea să se propună comitetului.”</p>
                     <p>Tot <hi rend="italic">Transilvania</hi> din 10 ianuarie:</p>
                     <p>“Propunerea însă cade prin acea declarațiune a dlui Chifa, că comisiunea respectivă încă nu și-a încheiat lucrările.”</p>
                     <p>
                        <hi rend="italic">Familia</hi>, pag. 143:</p>
                     <p>“R. C., acesta e numele unui nebunatic din Viena, a fost fiul teatralist excelinte și a avut acea idee fipsă, că el e adunător de tesaure.”</p>
                     <p>Românește fără <hi rend="italic">acea</hi> și fără <hi rend="italic">el</hi>: a avut ideea fixă că e adunător de tezaure.</p>
                     <p>
                        <hi rend="italic">Tot Familia</hi>, la pag. 144:</p>
                     <p>“Vă rugăm să ne înștiințați încă odată, că cum să strămutăm adresa.”</p>
                     <p>Că cum să strămutăm o adresă!</p>
                     <p>
                        <hi rend="italic">Albina</hi> din 17 aprilie 1868:</p>
                     <p>“A. Csaky interpelează pe ministrul de interne, că pe care lege s'a bazat...”</p>
                     <p>Că pe care!</p>
                     <p>
                        <hi rend="italic">Telegraful român</hi> din 14 martie 1868:</p>
                     <p>"După aceasta Parohul gr. or. din Romos Vasiliu Basaraba adause din parte-și cam următoarele:</p>
                     <p>Ilustrisime domnule Comis-locuțiitor!</p>
                     <p>Cu acela simț de respect îmi iau îndrăznire a face cunoscut, precum că și eu fiind ales ca deputat din Sc. Orestei spre a veni și a gratulá Ilustrății Voastre, pe lângă aceea că'ți poftim să trăești la mulți ani, îndrăznesc a'ți face cunoscut și aceea că înțelegând parochii noștri de legea gr. reser. din Sc. Oraștiei că sunt ales a'ți gratulá, m'au rugat, ca în numele d-lor se descoper Il. Voastre și acea dureroasă împrejurare" etc.</p>
                     <p>După asemenea citări de stil îngreuiat, face o impresie îndoit de neplăcută în scrierile acestor jurnaliști exagerarea cuvintelor întrebuințate pentru a exprima lucruri simple de natura lor. Dar se vede că și aci, ca în toate lucrurile, un extrem greșit naște greșeala celuilalt extrem și mintea autorului, întârziată prea mult prin cuvintele sale de prisos, caută a-și răzbuna prin zborul fără de veste spre o idee nepotrivită în exagerarea ei.</p>
                     <p>De exemplu, un corespondent al <hi rend="italic">Albinei</hi> (de la 12 mai 1868) vrea să scrie ceva despre o societate de citire ce s-a înființat în Beiuș, și se exprimă așa:</p>
                     <p>“Mult onorații patroni ai societății noastre de lectură (din Beiuș) doresc poate ferbinte unele înștiințări despre starea acelei Societăți.”</p>
                     <p>Dacă inimile patronilor de la Beiuș fierb numai la dorul de o înștiințare despre starea societății de lectură, în ce stare de temperatură se vor afla la întrebări mai importante? Nouă ne e teamă că celui ce fierbe la lucruri așa de mici nu-i mai rămâne la lucruri mai mari decât să se evaporeze cu totul.</p>
                     <p>Când asemenea exagerări în expresiune ar fi izolate, nici nu ar merita vreo relevare critică. Dar o repetăm: numărul lor este așa de mare, încât au stricat stilul jurnalelor române, atât a celor austriece, cât și a celor din România, și ce este mai rău, cu cât lucrarea cere un stil mai simplu și mai rece, cu atât acele <hi rend="italic">salto mortale</hi> de vocabular sunt mai dese.</p>
                     <p>Se poate, de exemplu, închipui o scriere mai stâmpărată și mai diplomatică decât protocolul unei ședințe? sau o dare de seamă pentru intrarea banilor de subscripțiune etc.? Ei bine, tocmai asemenea prilejuri le caută jurnaliștii pentru a-și colora limbajul cu expresiunile cele mai vii.</p>
                     <p>
                        <hi rend="italic">Transilvania</hi> (1 februarie 1868), continuând publicarea protocolului adunării de la Cluj din anul trecut, zice într-un loc:</p>
                     <p>"Adunarea primește ambele aceste propuneri între cele mai sincere și însuflețite aclamațiuni; și când vine a'și descoperi aci votul său de mulțumită profundă tuturor locuitorilor români de Clușiu, precum și d-lor diletanți, ce luară parte în concert: cu bucurie răpesc ocaziunea a însemna pe aceste pagine mai vârtos două</p>
                     <p>nume, numele grațioaselor domnișoare <hi rend="italic">Aurelia Popu și Isabela Vasiciu</hi>, dintre care una mai întâi ne încântâ prin jocul său pre forte-pian, executat cu desteritatea unei artiste, ear cealaltă ne farmecâ prin frumusețea melodielor" etc.</p>
                     <p>În <hi rend="italic">Federațiunea</hi> din 9 mai 1868 se vorbește de o altă societate de lectură, în care se propune a se lua nu știm ce măsură secundară,</p>
                     <p>“propunere pe lângă care se alipiră cu înfocare inimile membrilor”.</p>
                     <p>
                        <hi rend="italic">Transilvania</hi>, într-un prea faimos discurs asupra literaturii române și <hi rend="italic">lipsa unei istorii critice a literaturii române</hi>, zice într-altele (numărul din 15 februarie 1868):</p>
                     <p>"Din aceste înșirate până aci, deși numai pe scurt și așa zicând ca prin treacăt, v'ați putut convinge, Domnilor! că avem și noi literatură și încă ce literatură! Însemnată prin anticitatea sa, remarcabilă prin estensimea sa și demnă de considerat prin prestanța sa!</p>
                     <p>Ce nu avem, ce ne lipsește dar? Nu avem, ne lipsește, domnilor, un <hi rend="italic">panteon,</hi> unde ''atleții ''adormiți ai literaturii noastre să-și afle recunoștința și remunerarea meritată, și lângă tipurile lor să vedem strălucind acolo icoanele atleților, cari sunt în viață și lucră încă, ca văzând exemplele lor mărețe, să învățăm" etc.</p>
                     <p>În același discurs aflăm fraza:</p>
                     <p>"Să punem o sărutare fierbinte și pe modesta cruce a poetului <hi rend="italic">Ioan Văcărescu</hi>. El a cântat amoarea, poharul, primăvara, gloriile pierdute. Și când cânta naționalizmul, părea că auzi umbra plângândă a lui Stefan pe ruinele mucezite</p>
                     <p>ale patriei căzute."</p>
                     <p>Miraculoase exemple de astă manie a exagerării se află în scrierile beletristice, în <hi rend="italic">Familia</hi>, în nuvela dlui Marinescu, <hi rend="italic">Petru Rareș</hi>, în almanahul de la Oradea-Mare, <hi rend="italic">Fenice</hi> etc. În acest din urmă, dacă ne aducem bine aminte, se povestește iarăși, pe lung și pe larg istoria propriei sale înființări, și se spune, între altele, că “chestiunea vitală a almanahului flăcărá necontenit pe buzele conducătorului” etc., etc.</p>
                     <p>În chiar interesul jurnaliștilor români din Austro-Ungaria noi nu putem decât să ne exprimăm părerea de rău la aflarea unor asemenea abateri stilistice. Căci din cauza lor foile de peste Carpați nu vor putea pătrunde niciodată în masa poporului și nu vor avea, prin urmare, nici o înrâurire asupra societății române. În starea de față a culturii noastre este încă o chestiune controversată, dacă prin literatură îndeobște, fie cea mai bine scrisă, putem produce cu oarecare siguranță o deșteptare a simțului de viață în poporul român. Dar ceea ce e sigur și mai presus de controversă este că niște scrieri pline de germanisme, de exagerări și de confuzii stilistice, ca cele arătate, nu pot avea nici cel mai mic rezultat pozitiv asupra națiunii noastre. Și aceasta este o daună cu atât mai mare cu cât de altminteri jurnalele române din Austria se deosebesc prin silința neobosită, prin regula și consecința cu care își urmează fiecare direcția sa politică.</p>
                  </div>
                  <div type="div4">
                     <head>III</head>
                     <p>Ne rămâne a vorbi, în fine, despre ceea ce am numit <hi rend="italic">falsa originalitate</hi> în limba jurnalelor române austriece. Cu această numire am voit să calificăm atât introducerea de prisos a cuvintelor noi acolo unde avem alte cuvinte vechi cu același înțeles, cât și întrebuințarea nemotivată de cuvinte vechi pentru alt înțeles decât cel obișnuit. Prin urmare, nu orice introducere de cuvinte noi și orice aplicare de cuvinte vechi la înțelesuri noi constituie o originalitate falsă, ci eroarea se comite numai acolo unde introducerea este de prisos și aplicarea falsă. În cazurile din urmă însă ne credem cu atât mai mult datori a combate o asemenea tendință spre invențiuni noi cu cât fenomenul ei nu este izolat, ci stă în raport cu un șir de alte procedări analoage în literatura noastră. Aceeași originalitate falsă a autorilor și aceeași tendință de a schimba toate o întâlnim și în sfera gramaticală și pe tărâmul discuțiunilor ortografice.</p>
                     <p>Greșeala fundamentală în toate acestea provine din necunoașterea valorii proprii ce o are limba unui popor. Limba în orice manifestare a ei, în gramatică ca și în expresiuni și idiotisme, este un product necesar și instinctiv al națiunii, și individul nu o poate niciodată modifica după rațiunea sa izolată. Fără îndoială, limba nu există decât în rațiunile indivizilor și toată viața îi este atârnată de cugetarea și reproducerea în mințile generațiunii prezente și a celor viitoare. Însă această viață în esență nu este reflexivă, ci instinctivă, și se produce în majoritate cu forța fatală a legilor naturale, și nu după arbitrul reflecțiunii individului. De aceea, limbile s-au înavuțit și se înavuțesc totdeauna prin scrierile poeților geniali, care, fără a se gândi la teoriile lingvistice, se exprimă după simțământul ce-l au despre ceea ce este potrivit cu limba lor; dar nu se înavuțesc niciodată prin filologi, prin membri de societăți academice etc., al căror studiu reflexiv îi face capabili de a afla legile ascunse ale simțământului după care poporul cu poeții săi și-a creat și-și mărește limba, dar îi face totdeodată prin chiar faptul acestei reflecțiuni incapabili de a o forma și reforma din nou.</p>
                     <p>Singurul rol ce scriitorii reflexivi, filologii mai întâi, dar apoi și ceilalți proza[tori] ai științei îl pot avea în privința limbii lor materne este de a i se supune fără împotrivire, de a o recunoaște ca autoritate legală a naturii proprii a poporului lor. În această privință ei se află în pozițiunea oamenilor de știință fizică, a căror chemare este de a descrie fenomenele și de a le explica, constatându-le legea după care se conduc, iar nu de a face ipoteze despre ceea ce ar fi trebuit să fie acele fenomene. Ce am zice de un astronom care, în loc să ne explice legea lui Jupiter, ne-ar spune că Jupiter, după calculul lui, s-ar cuveni să se miște mai bine între Mercur și Venus decât între Mars și Saturn?</p>
                     <p>Tot așa de nepotrivită ne pare procedarea filologului care ar voi să ne silească astăzi să zicem <hi rend="italic">ursili</hi> în loc de'' urșii'', sau <hi rend="italic">ul Domn</hi> în loc de'' Domnul'', sau <hi rend="italic">meniciune</hi> în loc de <hi rend="italic">menire</hi>, motivând asemenea schimbare prin faptul că așa i se pare lui mai rațional.</p>
                     <p>Singura rațiune de îngăduit în această materie este uzul poporului, care face lege și care își are totdeauna cauza lui binecuvântată și mai profundă decât rațiunile filologilor. Astfel, scrierile care se încearcă a silui o limbă, precum sunt, de exemplu, la noi <hi rend="italic">Tentamen criticum</hi> al lui A.T. Laurianu, <hi rend="italic">Gramatica</hi> dlui Cipariu, ''Dicționarul academic ''Laurianu-Massimu, nu merită să fie calificate decât de curiozitați literare, fără valoare practică în ceea ce privește direcția lor originală la formarea limbii.</p>
                     <p>Între forma lingvistică ce unui individ îi pare mai rațională și între forma obișnuită în dialectul cel cult al poporului nu este iertată nici măcar șovăirea. Forma individuală trebuiește înlăturată și uzul trebuiește primit ca lege superioară.</p>
                     <p>Este de cea mai mare importanță pentru direcția sănătoasă a unei literaturi de a se pătrunde de acest adevăr. Căci în opoziția dintre formele gramaticale sau expresiile lingvistice originale primite de un număr mărginit de autori și dintre formele și expresiile obișnuite în dialectul cult al poporului, limba poporului rămâne totdeauna deasupra, și nu este exemplu în istorie ca vreodată să se fi întâmplat altfel. Rezultatul necesar este, dar, că o literatură scrisă în asemenea mod rămâne înapoi și se pierde pentru popor, și că acesta își continuă calea sa fără a se putea lumina de învățătura altmintrelea poate folositoare a literaților săi.</p>
                     <p>Când astfel de originalități se produc în scrieri ca cele citate ale dlor Laurian și Cipariu, eroarea, deși nu rămâne mai puțin eroare, arată totuși studiul răbdător și consecvent din care a izvorât și, scuzând prin aceasta pe autorii săi, poate produce prin luminarea altor întrebări de-alăturea oarecare folos.</p>
                     <p>Dar când se vede mania originalităților din partea multor autori ai noștri, care poate niciodată nu au gândit cu seriozitate asupra inovațiunilor ce le încearcă, ci le introduc numai din deprinderea necoaptă de a face altfel decât cum face toată lumea, atunci arma adevărată ce li se cuvine nu este cercetarea serioasă, ci persiflarea satirică, precum a încercat-o domnul Alecsandri, și locul propriu pentru ilustrarea acelor elucubrațiuni originale ar fi scena comică sau jurnalele de felul <hi rend="italic">Ghimpelui</hi> și al <hi rend="italic">Nichipercei</hi>.</p>
                     <p>Câteva exemple vor arăta că această judecată nu este prea aspră.</p>
                     <p>“Junele poet de peste Carpați, dl J. C. Fundescu, autorul frumoasei poezii <hi rend="italic">Florica</hi>, publicată într-unul din numerii trecuți ai foii noastre, reintornând din străinătate petrecu o zi în jurul nostru și avu frăgezimea de a ne promite conlucrarea sa.”</p>
                     <p>Așa cetim într-o pagină 411 a <hi rend="italic">Familiei</hi>. Lăsând la o parte imaginea petrecerii domnului Fundescu în <hi rend="italic">jurul</hi> colaboratorilor <hi rend="italic">Familiei</hi>, ne întrebăm numai ce însemnează “frăgezimea unui poet de a promite o lucrare”? Adjectivul <hi rend="italic">fraged</hi> prin uz convențional se poate aplica și în înțeles mai ideal. Dar substantivul <hi rend="italic">frăgezime</hi> aplicat în sfera ideală își aduce cu sine tot parfumul meseriei de la care este împrumutat și dă frazei întregi un aer de măcelărie.</p>
                     <p>Și apoi ce construcțiune este aceea a verbului <hi rend="italic">reintornare</hi>! “Dl Fundescu reintornând din străinătate”? Reintornând pe cine? Pe sine însuși? Atunci românește se zice <hi rend="italic">reîntornându-se</hi>, cu construcțiunea reflexivă.</p>
                     <p>Asemenea pe o pagină 144 a aceluiași jurnal se zice:</p>
                     <p>“Forcade'' reintorcând ''din Veneția a nebunit.”</p>
                     <p>Românește: reîntorcându-se. Nu cumva <hi rend="italic">Familia</hi> are dorința originală de a stârpi verbele reflexive din limba română?</p>
                     <p>Pentru a ne despăgubi, <hi rend="italic">Federațiunea</hi> din 9 mai anul 1868 introduce un reflexiv acolo unde nu trebuie să fie:</p>
                     <p>“Oare putem noi să <hi rend="italic">ne</hi> uităm <hi rend="italic">de</hi> acele zile?”</p>
                     <p>Românește ''uităm ceva <hi rend="italic">și</hi> ne uităm la ceva'', dar <hi rend="italic">nu ne uităm de ceva</hi>. În același număr vorbește <hi rend="italic">Federațiunea</hi> de un</p>
                     <p>“document de concesiune <hi rend="italic">referitoriu</hi> la calea ferată dela Oradea-Mare”.</p>
                     <p>Noi am apucat odată a zice <hi rend="italic">relativ</hi>, precum zic toate limbile romanice. Pentru ce să inventăm cuvântul <hi rend="italic">referitoriu</hi>? și, nota-bene, când ''document referitoriu ''este un nonsens? Un om poate fi referitoriu, formă activă, dar un document este numai relativ, formă pasivă.</p>
                     <p>Însă dacă originalitatea a născocit forma de ''referitor ''în loc de <hi rend="italic">relativ</hi>, o compensează prin o întoarcere inversă a altei expresii obișnuite. După ce toți ne-am obișnuit să zicem <hi rend="italic">o ofertă de bani</hi>, aflăm în <hi rend="italic">Albina</hi> din 12 mai:</p>
                     <p>“Consemnarea bunevoitoarelor <hi rend="italic">oblate</hi> în favoarea Alumneului roman.”</p>
                     <p>Și expresia <hi rend="italic">bunevoitoare</hi> este falsă. Noi zicem <hi rend="italic">bunăvoință</hi>, însă zicem <hi rend="italic">binevoitor, binevoiește</hi>. Cu drept cuvânt; căci substantivul se califică prin adjectiv, dar adjectivul și verbul se califică prin adverb.</p>
                     <p>Prin urmare, <hi rend="italic">oblata bunăvoitoare</hi> este o eroare atât în contra obiceiului cât și a gramaticei. Dar, ce e drept, e originală!</p>
                     <p>Verbul <hi rend="italic">ferre</hi> mai are și altele de suferit în jurnalele austriece. În no. 1 al <hi rend="italic">Transilvaniei</hi> citim despre “Referata dlui secretar”, unde obiceiul întrebuințează forma pasivă <hi rend="italic">relațiunea</hi> sau, când aceasta e ambiguă, <hi rend="italic">raportul. Referata</hi> are pentru noi un aer disprețuitor. <hi rend="italic">Transilvania</hi> nu fuge de cuvântul <hi rend="italic">raport</hi>, căci îl vedem întrebuințat în același număr mai la vale; însă această concesiune la uzul comun ne-o răscumpără și aci prin adjectivele baroce cu care își însoțește substantivul:</p>
                     <p>“un raport <hi rend="italic">informativ</hi> și <hi rend="italic">opinativ</hi>”.</p>
                     <p>În <hi rend="italic">Federațiunea</hi> din 9 mai citim trei expresii stranii de același fel:</p>
                     <p>“Protocolul ședinței trecute se <hi rend="italic">străpune</hi> casei deputaților” și apoi</p>
                     <p>“Moțiunea să se'' transpună'' la Ministeriu”, și, în fine:</p>
                     <p>“Se decide'' îndrumarea'' epistolelor la comisia de zece inși”.</p>
                     <p>Nu cunoaștem ce păcate are verbul a <hi rend="italic">trimite</hi> de se ferește dl colaborator al <hi rend="italic">Federațiunii</hi> cu atâta stăruință de el și-l înlocuiește cu expresii care de care mai extraordinare? Ce e drept, după mulțimea sinonimelor se judecă bogăția unei limbi și gradul de finețe al deosebirilor intelectuale într-o națiune. Dar aceasta este un fapt care se află sau nu se află în masa poporului, și dacă nu se află, nu se poate crea în mod artificial de fiecine. Este o procedare nevrednică și neadevărată, când își dă cineva aerul de a avea mai mult decât are. Deosebiri fine ale noțiunilor, care trec peste sfera uzului primit în popor, sunt iertate numai în tratate științifice, și atunci întrebarea încetează de a fi li[ngv]istică, căci pentru cuvântul cel nou se dă o definiție proprie a lui și, prin urmare, s-ar putea numi tot așa de bine X sau Z.</p>
                     <p>În același număr</p>
                     <p>“În fiecare ședință ne surprind șese <hi rend="italic">până în zece</hi> membri cu opuri frumoase originarie, cu poezioare mândre și cu traduceri bune.”</p>
                     <p>Noi zicem: șase până ''la zece ''membri, dar nu <hi rend="italic">până în.</hi>
                     </p>
                     <p>“S-a dețermurit”, cu înțeles de: s-a hotărât, pe când înțelesul propriu al cuvântului</p>
                     <p>
                        <hi rend="italic">dețermurit</hi> ar fi mai curând s-a <hi rend="italic">mărginit, s-a îngrădit</hi>.</p>
                     <p>“Numărul din <hi rend="italic">Musa română</hi> a eșit și suntem foarte îndestuliți.”</p>
                     <p>Limba de rând zice mult mai bine'' mulțumiți; îndestuliți'' este un compliment îndoios pentru numărul 1 al acelei muze române.</p>
                     <p>Într-o ''conversare cu cititoarele, ''în <hi rend="italic">Familia</hi>, se zice:</p>
                     <p>“De aceea vă spun din capul locului, să nu vă mirați, de cumva veți căsca prea des cetind aceste orduri.”</p>
                     <p>Ordurile <hi rend="italic">Familiei</hi> însemnează rânduri. <hi rend="italic">Telegraful</hi> din 25 aprilie vorbește de</p>
                     <p>“Mișcămintele politice”, adică mișcările.</p>
                     <p>“Parte integritoare”, expresia consacrată din franțuzește este <hi rend="italic">parte integrantă</hi>.</p>
                     <p>Când ar zice <hi rend="italic">Telegraful</hi>: <hi rend="italic">intregitoare</hi>, ai crede cel puțin că vrea să romanizeze forma; dar ''integritoare ''nu are nici un motiv binecuvântat. După aceeași analogie am trebui să zicem <hi rend="italic">delict flagrator</hi> în loc de flagrant. Tot așa aflăm mai jos</p>
                     <p>“Putere impunătoriă”, în loc de impozantă. Dar apoi și</p>
                     <p>“Prusia reprezintantă a întregului.”</p>
                     <p>Va să zică nu este antipatia în contra formei <hi rend="italic">ant</hi>, ci numai tendența de a vorbi altfel de cum vorbesc ceilalți.</p>
                     <p>
                        <hi rend="italic">Foaia Societății</hi> din Bucovina vorbește de</p>
                     <p>“tineri capaci”.</p>
                     <p>O farfurie poate fi <hi rend="italic">capace</hi>, un tânăr este <hi rend="italic">capabil</hi>. În <hi rend="italic">Albina</hi> din 15 aprilie:</p>
                     <p>“A dăruit două stele de metal pentru ''instinctul ''emulațiunei (la școlari)”, adică pentru instigarea.</p>
                     <p>“Steagul s-a <hi rend="italic">binezis</hi>”, adică s-a binecuvântat.</p>
                     <p>
                        <hi rend="italic">Transilvania</hi> din 1 mai:</p>
                     <p>“Comitetul fu așa zicând improvizat cu punctele dechiarațiunei dlui secretar, neavând comitetul timp a cugeta cu seriozitatea cerută asupra acelora.”</p>
                     <p>
                        <hi rend="italic">Comitetul improvizat cu puncte</hi> însemnează că punctele s-au proclamat în pripă membri ai comitetului. Înțelesul însă este: Comitetul fu surprins prin.</p>
                     <p>
                        <hi rend="italic">Transilvania</hi> în no. 1 din 1 februarie:</p>
                     <p>“Domnul I. R. <hi rend="italic">pledează pre lângă</hi> propunerea dlui dr.”</p>
                     <p>A pleda pe lângă o propunere!</p>
                     <p>“Aceia, cari se cuprind cu asemenea lucrări”, adică se ocupă de.</p>
                     <p>“Dl B. ia cuvântul și între atențiunea generală aduce la cunoștința adunărei.”</p>
                     <p>
                        <hi rend="italic">Între</hi> atențiune?</p>
                     <p>“Se rapoartă și despre fondul destinat pentru <hi rend="italic">eternizarea</hi> memoriei laureatului poet Andrei Mureșanu.”</p>
                     <p>Aci originalitatea este de scuzat. Limba română, cu bunul-simț profan ce o caracterizează, nu ar fi aflat niciodată în vocabularul ei cel de rând un cuvânt vrednic de a exprima o idee așa de încântătoare în originalitatea ei! Ce simptom admirabil al timpului! Fonduri pentru eternizarea memoriilor! Imortalitate după măsuri și greutăți!</p>
                     <p>“Membrii asociației se adunară împreună cu un număr respectat de oaspeți.”</p>
                     <p>Număr respectat? Poate respectabil. <hi rend="italic">Telegraful</hi> din 14 martie:</p>
                     <p>“Treaba'' chestionată ''nu se va decide.”</p>
                     <p>Adică treaba în chestiune. Ce înțeles poate avea <hi rend="italic">treaba chestionată</hi>? Multă supărare face acelor jurnaliști și cuvântul <hi rend="italic">francez</hi>. <hi rend="italic">Francez</hi> e un cuvânt bun românesc, obișnuit de mult timp în România liberă, format după analogia curată a limbii noastre, Genova — genovez, Olanda — olandez etc. Dar aceasta nu-l apără de respingerea confraților de peste Carpați, care caută care de care numiri mai originale pentru a-l înlocui. <hi rend="italic">Transilvania</hi> vorbește de un poet franc; <hi rend="italic">Albina</hi> de o parte <hi rend="italic">francească</hi>, alții de <hi rend="italic">francic</hi>, alții de <hi rend="italic">franco galic</hi>, și cu toate aceste <hi rend="italic">francez</hi> este și rămâne cuvântul cel mai bun. ''Franco-galic ''se rapoartă la timpurile evului vechi și nu se potrivește cu însemnarea actuală, iar <hi rend="italic">franc, francesc, francic</hi> sunt de-a dreptul false, referindu-se la franci, seminție germană (<hi rend="italic">Franken</hi>), și nu la francezi (<hi rend="italic">Franzosen</hi>).</p>
                     <p>
                        <hi rend="italic">Transilvania</hi> în primele sale numere publică o <hi rend="italic">privire fugitivă peste literatura română</hi>, în felul ei un model caracteristic. Autorul din extase în extase ajunge la culmea sublimului, face și pasul despre care vorbește răutăciosul proverb francez și conchide că noi avem eroi și literatură în calitatea și cantitatea dorită și că acum ne lipsește numai un <hi rend="italic">Plutarch</hi> și o <hi rend="italic">Istorie critică a literaturii naționale</hi> (pag. 84). Aceste idei sunt exprimate într-un stil a cărui originalitate se va aprecia din următoarele două probe:</p>
                     <p>“Enache Cogălniceanu, eroul de pe urmă al cetății naționali în Moldo-România, a depus trompeta sa.”</p>
                     <p>Și în partea finală:</p>
                     <p>“Eacă colea falanga politicilor și a publiciștilor...: mai colea alții, care își culeg merite pe câmpul verde al științelor naturali; alții cari asudă pe piscurile țepeșe ale filosofiei” etc.</p>
                     <p>Să mai continuăm cu citațiunile? Să mai vorbim de ''lucrățivitatea științală, ''de <hi rend="italic">limba propunețivă</hi> și <hi rend="italic">ființală,</hi> de <hi rend="italic">meniciunea</hi> și de <hi rend="italic">repețiciunile</hi>, de așezămintele <hi rend="italic">pusățive</hi> ale <hi rend="italic">Foaiei</hi> din Bucovina, care urmează îndemnul dlui Aron Pumnul?</p>
                     <p>Credem că exemplele de pănă acum sunt de ajuns și că cititorii sunt puși în stare să judece înșii în cunoștință de cauză despre dreptatea unei împotriviri critice în contra degenerării limbii din jurnalele austriece.</p>
                     <p>Această datorie odată împlinită, putem recunoaște fără rezervă că publicistica română în Austria se află într-o poziție mai grea decât cea din România liberă, prin elementele străine în mijlocul și în contra cărora este silită a se lupta. În această împrejurare, scriitorii jurnalelor politice (dar nu ai celor literare) vor putea afla o scuză pentru neîngrijirea formei sub care își prezintă ideile — o scuză, nu atât înaintea publicului, cât mai mult pentru liniștea conștiinței d-lor private. Căci înaintea publicului și privind lucrul în sine însuși, precum trebuie privit, fără considerări personale, cerința unei limbi curate este o cerință absolută, de la a cărei împlinire nu se poate dispensa nici un jurnal care își respectă publicul sau cel puțin se respectă pe sine însuși în misiunea ce și-a ales-o de a fi conducător poporului pe calea progresului național.</p>
                  </div>
               </div>
               <div type="div3">
                  <head>Observări polemice</head>
               </div>
               <div type="div3" rend="P22">
                  <head>I</head>
                  <p>— A critica este ușor; e greu a face mai bine.</p>
                  <p>— Fără îndoială. Dar de aci nu urmează, precum par a crede cei ce ne întâmpină cu asemenea opinii noi, că a critica este de prisos. Ușoară sau nu, critica a fost și va rămânea o lucrare necesară în viața publică a unui popor. Înțelegerea răului este o parte a îndreptării.</p>
                  <p>Din acest punct de vedere, înființarea unei reviste (<hi rend="italic">Convorbiri literare</hi>) cu o tendință critică mai pronunțată ne pare a împlini un gol lăsat în mica noastră mișcare literară.</p>
                  <p>În adevăr, publicistica română prezintă deocamdată în tonul și maniera criticilor sale spectacolul a două extreme greu de împăcat. Foile politice, cu prea puține excepții, sunt pline de personalități la adresa celor ce susțin o opinie contrară, jurnaliștii se tratează de inimici, nu de adversari, “oameni corupți, trădători de patrie”, în timpul din urmă “conspiratori austro-maghiari”, sunt epitetele obișnuite cu care un partid atacă pe calălalt, și, fiindcă acesta răspunde tot așa celui dintâi, publicul cu bun-simț a sfârșit prin a le crede pe amândouă și s-a depărtat cu oarecare dezgust de la asemenea polemici fără demnitate.</p>
                  <p>În sfera literară procedarea este tocmai contrară. Aci toți autorii par a fi, dacă nu amici, cel puțin camarazi în înțeles de camaraderie. Unii caută a întrece pe ceilalți în atribute lingușitoare, și în literatura română nu se află decât poeți și prozaiști admirabili — în genere, capete de geniu. Și fiindcă toți se ilustrează cu atâta mărinimie unii pe alții, publicul cu bun-simț a sfârșit prin a nu crede pe nici unul și a se depărta cu același dezgust de la o asemenea “societate lăudăcioasă”, cum o numește dl I. Negruzii în “poeticale”.</p>
                  <p>Explicarea citatei deosebiri între maniera scriitorilor politici și a celor literari ar scoate articolul nostru din marginile exclusive ale <hi rend="italic">Convorbirilor literare</hi>, care au binevoit a-l primi în coloanele lor. Trebuie să ne îngrădim în sfera curat literară. Dar și aci am aduce o probă de prisos când am voi să mai cităm întregul șir al încercărilor de mistificare îndreptate în contra opiniei publice, de la celebrarea lui Țichindeal pănă la încrederea formulată în o adunare solemnă a unei asociații de cultură, că după ce avem “o literatură însemnată prin anticitatea sa, remarcabilă prin estensiunea sa și demnă de considerat prin prestanța sa”, ne lipsește “un panteon, unde atleții adormiți al literaturei noastre să-și afle recunoștința și remunerarea meritată, și lângă tipurile lor să vedem strălucind acolo și icoanele atleților care sunt în viață și lucră încă”. [1]</p>
                  <p>Va fi deajuns să caracterizăm numai creșterea acestei mișcări nesănătoase, și ca măsură a judecării simptomelor vom lua raportul în care scriitorii noștri pun cultura occidentală cu propria noastră cultură.</p>
                  <p>Pe treapta dintâi noi căutăm numai să imităm. Recunoaștem superioritatea străină, însă ne dăm aerul a păși tot în direcția ei și a o ajunge cât de curând, și, confundând extensiunea cu intesivitatea și cantitatea cu calitatea, ne grăbim a arăta rezultatele dobândite.</p>
                  <p>O lucrare caracteristică pentru această treaptă este <hi rend="italic">Lepturariu rumânesc</hi> al lui A. Pumnul, de la Cernăuți. În gimnaziile austriece există pentru literatura germană o carte de lectură întocmită de un Mozart, în care se află culese bucăți de model din poezia și proza germană. După deosebitele clase, materia e deosebită, în volumele din urmă sunt adăogate tratate estetice și biografii scurte ale autorilor celor mai renumiți. Pentru a înzestra și cursul de limba română din gimnaziile bucovinene cu o asemenea carte de lectură, răposatul A. Pumnul a publicat nu mai puțin decât 6 volume de exemple din literatura noastră, cele din urmă cu notițe biografice asupra celebrităților române! 6 volume de modeluri literare la români? Mare descoperire și grea, în aparență. Dar când te uiți mai de aproape, te miri de ce au ieșit numai 6 volume. Căci în această colecție, după cum se vede, sub literatură se înțelege adunarea tuturor literelor tipărite și chiar netipărite, și în acest chip se puteau umple zeci de volume cu extracte de aceeași valoare.</p>
                  <p>În partea I a tom. IV, unde ajung citatele literare pănă în secolul nostru, întâlnim la pagina 104 pe literatul român Ioan Pralea 1 . O notiță biografică ne spune că acest Pralea a fost</p>
                  <p>"cu un spiret plin de artele frumoase: poet, muzic, arhitect, croitor, ciobotar</p>
                  <p>și aflător de lucruri nouă. Spiretul lui țintea la universalitate" și cu un cuvânt, că era</p>
                  <p>“un bărbat genial și ciudat în felul său”.</p>
                  <p>Despre cel dintâi din aceste adjective nu vedem probe în citările ce urmează, dar cel de al doilea se explică. Căci ni se înfățișează întâi un psalm, care începe așa: [2]</p>
                  <p>Într-o seară a “Junimii” la Iași ne povestea Alecsandri despre Pralea. Pralea locuia în Iași pe șesul Bahluiului lângă mănăstirea Frumoasa. În odaia lui își</p>
                  <p>alcătuise un pat mișcător, scânduri atârnate la părete, ce le tot schimba după direcția soarelui și pentru care își bătuse câțiva pari în zid după punctele geografice. Pe lângă acești pari se mai aflau în părete un șir de cuie de lemn, bătute în linie dreaptă de la ușă și pănă la locul unde se întâmpla să-i fie patul în acea zi. Când intra Pralea în odaie seara, pentru ca să se culce, începea să se dezbrace la ușă, și de cuiul dintâi își acăța căciula, și așa mai încolo, de fiecare cui câte o parte a îmbrăcămintei, pănă când ajungea la pat în starea lui Adam. Dimineața începea apoi procedura inversă și, descuindu-și veșmânt după veșmânt, ajungea gata la ușă. Pentru asemenea anecdote era bun Ioan Pralea. Cine ar fi crezut că va ajunge și model de literatură într-un “lepturariu” gimnazial! Doamne-Dumnezeul mântuirii mele, Ziua, cum și noaptea ți-am strigat la grele, Intre-ți înainte a mea rugă, bunul: Urechia ți-o pleacă rugii mele, unul.</p>
                  <p>. . . . . . . . . . . . . . . . . . . . Cu cei ce-s în groapă socotit fui troinic,</p>
                  <p>Om neajutatu-s între cei morți volnic, Depărtați de mine ai mei cunoscuți, Au-mă de ură și rămâi cu muți.</p>
                  <p>Apoi vine <hi rend="italic">Viața și vitejia lui David</hi>, care se termină astfel:</p>
                  <p>Eșii spre întâmpinare</p>
                  <p>Ear smulgându-i lung-lat-taiul,</p>
                  <p>La filisteanul cel mare</p>
                  <p>Pre Criș ceva mai scurtaiul.</p>
                  <p>Și pentru a lui lungime</p>
                  <p>Și am ridicat ocara,</p>
                  <p>Sudui-mă cu asprime.</p>
                  <p>Și așa am scăpat țara.</p>
                  <p>Curios om răposatul Pralea! Însă după desrierea dlui Pumnul înțelegeam că începe secolul al XIX-lea al scriitorilor noștri, fiindcă este o figură tipică pentru mai toți. Mai toți suntem spirite universale, ca Pralea, și, ca dânsul, bărbați geniali, însă cam ciudați în felul nostru.</p>
                  <p>Pe lângă acest faimos literat aflăm pe dr. Vasile, sau cum zice dl Pumnul: <hi rend="italic">Văsiliu</hi>, Pop,</p>
                  <p>“un bărbat deștept și plin de zel...” apoi pe George Săulescu, Vasile Ianovici e'' tutti quanti'' pănă la dl A.</p>
                  <p>Densușanu. Cu o lungă biografie, de patru ori mai lungă decât a lui Grigore Alexandrescu, și în care ni se povestesc multe intrigi călugărești[3] , figurează între poeți Neofit Scriban. Neofit Scriban model de literat român? Cum nu! La pag. 216 vedem lista operelor sfinției-sale “științale și literale”, peste tot 14 numere, însă bine cifrate ar ieși mai multe, căci no. 10 cuprinde</p>
                  <p>“mai multe deșertăciuni (citește: disertațiuni) politice, mai multe cuvinte și cuvântări; toate în număr mai bine de 60”.</p>
                  <p>Cu părere de rău aflăm că din aceste cea mai mare parte încă nu s-au publicat! Și între celelalte 14 numere sunt vro câteva afectate de aceeași soartă. Cum se vede multe opere ale acestui literat se țin de literatura nepublicată.</p>
                  <p>Păcat că nu se țin toate de această literatură! Cel puțin dacă este să le judecăm după proba de la pag. 217 și 218 ale ''Lepturariului. ''Acolo se află o poezie a părintelui Scriban, scrisă cu ocaziunea sfințirii temeliei de la arcul care împreunează cele două binale ale liceului din Iași. Poezia începe așa: Oh! obiect de veselie și de întristare plin! O! lucrare, care mesteci bucuria cu suspin și are refrenul: Veselia și mâhnirea deodată o ocupează, Că în om e mestecare de moarte și de viață.</p>
                  <p>În tomul III întâlnim între literați pe <ref target="../scriptorium/download-wikisource-books/download/mediawiki/Observări_polemice.odt/Daniil_Scavinschi">Daniil Scavinschi</ref>. O mică probă din acest autor hazliu, dar cam vulgar, merită poate un loc într-o chrestomație română. Dar dl Pumnul consacră pentru scripturile lui nu mai puțin de 76 de pagini din <hi rend="italic">Lepturariu</hi>. La pag. 402 începe traducerea lui Democrit cu următoarele versuri de introducere ale domnului Scavinschi: A lui Democrit ce vesel întâmplare comicească De Regnard alcătuită în limba cea gălicească, Dar astăzi este tradusă întru această rumână</p>
                  <p>Seminarului central din Mon. Socola ca să ocupe acolo catedra de istorie universală, unde a rămas pănă la 1854, când iarăși, printr-o intrigă mitropolitană,</p>
                  <p>condusă de preasfințitul Suhopan, fu nevoit a demisiona" etc. Cel mai mic defect al acestei narațiuni este neadevărul. Întrebarea cea mare este dacă e iertat a trata asemenea lucruri într-o carte de școală? Să nu uităm că păr. Suhopan trăiește încă, și în timpul publicării <hi rend="italic">Lepturariului</hi> era profesor de teologie la Universitatea din Iași. Pentru obșteasca plăcere de a unui tânăr mână, De un Dăniil Scăvinschi cel mititel la statură, Pe care plăcu naturii a-l lucra-n miniatură.</p>
                  <p>Mai înainte se află curioasa <hi rend="italic">călătorie la Borsec</hi>, în care Scavinschi se vede foarte maltratat de tovarășii săi de drum, boierii Vasilică Milu, aga Costache, hatmanul Palade cu cocoanele lor și care se termină așa: La Borsec, cu feredee, cu mese, cu adunare, Se uitase mai cu totul a drumului supărare.</p>
                  <p>Adeseori făcea baluri nobilimea ungurească</p>
                  <p>Să le pară mai plăcută clima acea chiar ursască.</p>
                  <p>Făceau și plimbări cu toții pe jos pe la sticlărie,</p>
                  <p>Ba încă și peste munte până la o vizunie...</p>
                  <p>Săvârșind deci toată cura în cinci săptămâni de zile,</p>
                  <p>Trimețându-ni-se caii de paharnicul Vasile,</p>
                  <p>Ne-am pornit cătră Moldova cu nespusă nerăbdare,</p>
                  <p>Ca să-ajungem pe acasă mai curând fieștecare.</p>
                  <p>După aceste probe credem că cititorii ne vor scuti de a le mai culege și alte flori din câmpia'' Lepturariului românesc'', și nu ne rămâne decât a dori studenților din Cernăuți să se înveselească cât se poate de mult cu asemenea modeluri de stil, dar să le imiteze cât s-ar putea mai puțin. Alecsandri, Bolintineanu, Grigore Alexandrescu, Constantin Negruzzi pot servi de model în multe poezii ale lor; dar cât pentru ceilalți, să ne întoarcem mai bine la traduceri din cartea dlui Mozart și din alte antologii străine, pănă când vom avea noi înșine o literatură mai îmbelșugată. [5]</p>
                  <p>Pe a doua treaptă a cochetării cu alte literaturi, noi nu suntem numai imitatorii încă slabi, ci începem a ne crede ajunși la un nivel egal și provocăm compararea cu Occidentul cel cult. Caracteristică pentru această treaptă este opinia ce Societatea academică română din București, de la care <hi rend="italic">Gazeta Transilvaniei</hi> din 6 august 1869 așteaptă “cu mare sete urdirea grandeței romane antice”, a publicat-o asupra gramaticelor prezentate în anul trecut la concurs. Lucrarea premiată a fost cea cu deviza <hi rend="italic">si consuetudo vicerit</hi> etc., ce s-a văzut apoi a fi a dlui Cipariu. Academia începe lauda acestei scrieri în următorul mod:</p>
                  <p>"La operatul care porta deviza <hi rend="italic">Si consuetudo vicerit, vetus lex sermonis abolebitur</hi> comisiunea s-a aflat facia cu una lucrare în adevăr seriosa, consciinciosa și plena</p>
                  <p>de profunda erudițiune și vaste cunoscentie asupra obiectului, lucrare care ar face onore și literaturelor celor mai avute și mai dezvoltate în această parte a filologiei și pre care orce academie ar potea-o încorona cu amendouă manele".</p>
                  <p>De unde o știe, de unde o poate ști aceasta Academia din București? Că o gramatică a domnului Cipariu va fi “în adevăr serioasă”, aceasta o crede ușor oricine cunoaște lucrările distinsului nostru filolog. Dar ce caută aci academiile străine?</p>
                  <p>Nouă ne-ar părea mult mai cu tact a lăsa în judecata “literaturilor celor mai avute” înșele, dacă ele s-ar simți onorate de lucrările noastre, și întrebarea dacă o academie străină ar încorona gramatica ieșită din Academia Română se cade a fi dezlegată nu de Academia Română.</p>
                  <p>Atât pentru bună-cuviință. Cât pentru stil academic, suntem la toată întâmplarea de părere că atunci când o academie occidentală va veni să-și exprime aprobarea ei pentru cartea dlui Cipariu, o va face cu o metaforă de mai bun gust decât încoronarea cam pripită “cu amândouă mânile”, la care aspiră "academiciăeniî i din București.</p>
                  <p>Între acești academiciăeniî nu vedem încă figurând pe dl Justin Popfiu. Cu toate acestea, d-sa are bunavoință a ne spune (<hi rend="italic">Poezia și proza</hi>, I, 146) că “lira română de sub degetele lui Murășanu, Sion, Tăutu, Baronzi se aseamănă cântărilor lui Orațiu și Dante”. Dante și Baronzi! După această declarare patriotică, nu ne îndoim că dl Popfiu va fi D-sa celebrat între “anteluptătorii națiunii” și va deveni cât mai curând membru al Academiei Române.</p>
                  <p>A treia treaptă a relațiunii noastre cu literaturile străine este cea mai înaltă. Ajunși pănă aci, noi răspândim încrederea că am întrecut cultura Occidentului și susținem pe toate tonurile că, prin un privilegiu special al naturii, tot ce iese din capul nostru este mai presus decât tot ce se află în capetele altor popoare.</p>
                  <p>O foaie în multe privințe interesantă și care caută a se menține mereu la înalțimea acestui punct de vedere este <hi rend="italic">Adunarea Națională</hi>, jurnal nou și serios din București. În numărul de la 8 iunie 1869 găsim acolo un foileton al dlui Vasile Alexandrescu-Ureche, intitulat: <hi rend="italic">Văcărescu și Goethe</hi> din care scoatem următoarele:</p>
                  <p>"Mai multe din poemele (lui Văcărescu) sunt pline de reminiscinți de la scriitorii germani; câteva sunt chiar imitațiuni de la Goethe... Când Văcărescu</p>
                  <p>traduce numai, noi nu-l cunoaștem, când însă numai construează cu material împrumutat, atuncea el este mare. Iată un singur exemplu, dar care va lămuri vercui cine-i Văcărescu, alăturea chiar cu marele Goethe."</p>
                  <p>Apoi se citează cunoscuta poezie a lui Goethe:</p>
                  <p>Ich ging im Walde</p>
                  <p>Im Schatten sah ich</p>
                  <p>So für mich hin</p>
                  <p>Ein Blümchen stehn,</p>
                  <p>Und nichts zu suchen,</p>
                  <p>Wie Sterne leuchtend,</p>
                  <p>Das war mein Sinn.</p>
                  <p>Wie Äuglein schön etc.</p>
                  <p>Și apoi urmează imitarea lui Văcărescu și observările <hi rend="italic">Adunării Naționale</hi>:</p>
                  <p>Într-o grădină,</p>
                  <p>S-o tai? —Se strică!</p>
                  <p>Lângă-o tulpină,</p>
                  <p>S-o las? — Mi-e frică</p>
                  <p>Se află o floare</p>
                  <p>Că vine altul</p>
                  <p>Ca o lumină...</p>
                  <p>Și mi-o ridică!</p>
                  <p>"Suntem oare pretențioși proclamând superioritatea poeziei lui Văcărescu? În ea se ''simte ''și dilema neresolută ce face poetul cu floarea, s-o taie sau s-o lase,</p>
                  <p>satisface, incântă anima. La Goethe e germanul practic, el desleagă dilema ca un grădinar de la Erfurt: scoate floarea cu rădăcină cu totul și o resădește în grădina frumoasei sale case... Bravo omul practic! Bravo grădinar ales! Dar sublim este:</p>
                  <p>S-o tai? — Se strică!</p>
                  <p>Că vine altul — Și mi-o ridică!</p>
                  <p>S-o las? — Mi-e frică</p>
                  <p>Goethe și Văcărescu? âHraclhV cai piJhoV? 1 Goethe, un om practic, și Văcărescu — un poet sublim?... Cum spuserăm, <hi rend="italic">Adunarea Națională</hi> e o foaie foarte interesantă!</p>
                  <p>În numărul din 6 iulie 1869, același domn Alexandrescu-Ureche vorbește de <hi rend="italic">noua expozițiune de opere artistice</hi> la muzeul din București, care este așa de frumoasă, încât nimeni n-a putut ieși de acolo</p>
                  <p>"fără ca cu inima plină de recunoștință și speranță să strige o dată mai mult:</p>
                  <p>Intrând în descrierea celor expuse, autorul ne zice:</p>
                  <p>"Nu știm care din sculptură și pictură poate reclama preferința noastră. Sculptura totuși ne-a lovit mai mult atențiunea, pentru că ea este încă cea mai</p>
                  <p>înapoiată în renașterea noastră artisticunea, ea care altădată a creat sublime adornamente de temple la Argeș și Trei Erarchi, ea care a creat porți de altare și de biserici ce ar face invidioși pe Nicolae de la Pisa, pe Giotto, pe <hi rend="italic">Cimabue</hi>."</p>
                  <p>Nicola Pisano și Giotto invidioși de sculptura și arhitectura noastră? Dacă e vorba să gratificăm numaidecât pe vreunul din acești italieni cu vițiul invidiei, atunci unica probabilitate ar fi pentru Cimabue, care, fiind ilustru în pictură, și nu în arhitectură, poate tot s-ar mulțămi să fi făcut măcar biserica de la Trei Ierarhi.</p>
                  <p>Ne pare folositor să arătăm prin mai multe citări că această glorioasă încredere în sine nu se mărginește la câteva exemple izolate, ci se produce așa de des în scrierile române, încât pare a fi una din tendențele caracteristice ale spiritului public.</p>
                  <p>În <hi rend="italic">Foaie pentru minte, inimă și literatură</hi> se află publicată o biografie a lui <ref target="autor:Vasile_Bob-Fabian">Vasile Fabian (Bob)</ref>, care e reprodusă'' in extenso'' în tom. III al <hi rend="italic">Lepturariului</hi> lui Pumnul. Și acest scriitor este dar silit să fie model de literatură română pentru cartea din Cernăuți, și într-un articol al lui <hi rend="italic">Traian</hi>, ieșit din pana domnului tahigraf Misail, îl vedem figurând între bărbații cei mari ai românilor, despre care ni se spune cum au învățat carte.</p>
                  <p>În biografia acestui bărbat mare citim următoarele:</p>
                  <p>"Trista stare a Moldovei de atunci nime nu e în stare a o descrie mai frumos și mai viu de cum a descris-o pana acestui talent deosebit. Iată câteva versuri din</p>
                  <p>acea poemă: S-a întors mașina lumii, s-a întors cu capu-n jos, Și curg toate dimpotrivă, anapoda și pe dos. Soarele de-acum răsare dimineața la apus, Și apune despre sară către răsărit în sus. Apele schimbându-și cursul, dau să-ntoarcă înapoi, Ca să bată fără milă cu izvoarăle resboi. S-a smintit, se vede, firea lucrurilor, ce la cale Aflându-se din vechie, urma pravilelor sale. Ș-au schimbat, se vede, încă și limbele graiul lor; Că totuna va să zică de mă sui sau mă pogor.</p>
                  <p>Câtă înălțime, câte frumuseți și măiestrie este în aceste versuri! Drept că aceste idei le-a împrumutat din Ovidiu, favoritul său, și anume, din'' libr. tristium</p>
                  <p>eleg. XIII.''</p>
                  <p>Alăture acuma cineva versurile de mai sus cu ale lui Ovidiu, și va vedea prea ușor că într-ale lui Ovidiu este numai un schelet de idei, numai întâiele trăsături</p>
                  <p>ale unui tablou, fără față, fără colori și fără nici umbrire, așa cât cetitorul e nevoit a-și suplini însuși cele ce lipsesc. Acest schelet și aceste linii primare ale unui tablou ce-a suplinit geniul lui Fabian cu culori așa de firești, cu umbriri așa de potrivite și cu atâta măiestrie poetică, cât din acelea nu mai poți șterge nimica, nici adăoga ceva, și ești la îndoială de al căruia geniu să te miri mai mult; de al lui Ovidiu, carele a produs acel schelet și acele liniaminte primare, or de al lui Fabian, carele a suplinit acel schelet cu atâta măiestrie?"</p>
                  <p>Ovid și Fabian? Iarăși â HraclhV cai piJhoV?</p>
                  <p>Iată începutul elegiei lui Ovid despre care vorbește biograful lui Fabian:</p>
                  <p>Spre izvoarele lor vor curge adâncele râuri</p>
                  <p>De la mare fugind, și înapoi va mâna</p>
                  <p>Soarele caii cerești: pământul stele purta-va,</p>
                  <p>Iară cerul de plug se va vedea spintecat;</p>
                  <p>Flăcări ieși-vor din ape, și din flăcări iar apă;</p>
                  <p>Nu-și va păstra nimic drumul său cel hotărât;</p>
                  <p>Toate se vor opune în contra legii naturii</p>
                  <p>Și ce n-aș fi crezut totuși se va întâmpla;</p>
                  <p>Căci de unde credință să mai rămâie, în lume</p>
                  <p>Când amicul la nefericiri m-a trădat!</p>
                  <p>Compară acum versurile lui Ovid cu acea caricatură a lui Fabian, și vei fi “la îndoială de al cărui geniu să te miri mai mult: de al lui Ovidiu, carele a produs acel schelet și acele liniamente primare, or de al lui Fabian, carele”...?</p>
                  <p>În politică “megalografia” noastră este mai pronunțată chiar decât în sfera literară, și multe pagini ale proclamațiunilor și jurnalelor române sunt în stare să ne umple inima de fală și de uimire. În ''Românul ''din 3 martie 1866, dl D. Brătianu se adresează cu următoarele cuvinte către compatrioții săi:</p>
                  <p>În mai puțin de două luni ați trăit mai mult de doi seculi. Voi, născuți de ieri la viața libertății, ați devenit învățătorii lumii civilizate... Europa, uimită de</p>
                  <p>înțelepciunea patriotismului vostru, a suspens cursul lucrărilor sale și așteaptă tot de la voi, de la voi singuri, astăzi poporul-Messia al întregei omeniri gemânde de durere și palpitânde de speranțe... Nu simțiți, fraților, nu simțiți că dumnezeirea furnică în toată ființa voastră?"</p>
                  <p>Dar coroana dintâi în această luptă pentru gloria “națională” și-o merită <hi rend="italic">Adunarea Națională</hi> din 24 iulie 1869, prin următoarele rânduri:</p>
                  <p>"Două din cele mai mari evenimente în istoria Europei moderne au primit direcțiune, sau cel puțin s-au născut, la signalul dat de pământul nostru:</p>
                  <p>revoluțiunea franceză și cele două uniuni naționali ale Italiei și Germaniei.</p>
                  <p>Revoluțiunea franceză este numai continuațiunea revoluțiunii lui Hora, cu singura deosebire că a lui Hora avea o direcțiune națională pre lângă cea socială.</p>
                  <p>Dealtminterea, pănă și scăderile, erorile revoluțiunii lui Hora le aflăm și în cea franceză.</p>
                  <p>La sunetul eraldului, anunțând unirea Moldovei și a Munteniei, se deșteaptă Garibaldi și Bismarck; unirea românilor este semnalul lucrărilor spre unirea Italiei</p>
                  <p>și a Germaniei. Vorbind în conferința de la Paris, care dădu convențiunea pentru Principate, vorbind în această conferință despre unirea românilor, comitele Cavur se deprinse a vorbi mai târziu despre cea a Italiei.</p>
                  <p>Mai puțin zgomotoasă, dar de rezultat nu mai puțin mare, fu revoluțiunea românilor în sensul liberalismului, a democrației. Constituțiunile ce ne am dat în</p>
                  <p>anii acești din urmă sunt și ele premergătoare noului spirit în Europa. După noi, Austria își reveni la parlamentarism; după noi, Spania face revoluțiunea sa; după noi, însăși Francia va face câțiva pași înainte în sensul democrației."</p>
                  <p>În urma acestor cuvinte, foaia citată ne dă sfatul:</p>
                  <p>“Să nu surâdă nimeni cetindu-le”,</p>
                  <p>Aceasta trece peste glumă, onorabilă <hi rend="italic">Adunare Națională</hi>! Surâsul cel puțin trebuie să ne fie iertat! Căci una din însușirile cele mai fericite ale neamului omenesc și care formează un mijloc de apărare în contra multelor greutăți ale vieții sociale și literare sunt tocmai acele mișcări jumătate trupești, jumătate sufletești, care încep cu simplul surâs și se termină cu izbucnirea de veselie ce, din recunoștință pentru vioiciunea geniului antic, ne-am dedat a o numi un râs homeric.</p>
                  <p>În mijlocul unei tendințe a spiritului critic, precum am văzut-o din exemplele citate, câțiva juni scriitori s-au întâlnit în credința că pentru onoarea bunului-simț și interesul tinerimii noastre ar fi timp a se restabili odată măsura lucrurilor; și de aceea la înființarea <hi rend="italic">Convorbirilor literare</hi> s-au încercat, fie prin explicări teoretice, fie prin schițe umoristice, a răspândi o judecare mai serioasă a literaturii române. Pentru noi, patriotismul nu putea fi identic cu imperfecțiunea, și o lucrare slabă nu merita laudă prin aceea că era românească.</p>
                  <p>Din contră, tocmai încercarea de a învăli greșelile sub mantaua “românismului” ne-a părut a fi o înmulțire a pericolelor, deja prea multe, în contra cărora avem să ne luptăm, și o îndoită provocare de a ne împotrivi în contra lor. Eram, prin urmare, datori a pune acelor domni întrebarea: nu cumva cred că există un naționalism al științei, capabil de a face din eroare adevăr, dacă numai eroarea provine de la un autor român? Că, d. e., Academia din București, care pentru orice stat cult ar fi o concentrare de neștiință pretențioasă, să poată fi un focar al științei adevărate cel puțin pănă unde curg apele Dâmboviței? Că teoriile liăngvîistice ale dlui Cipariu, care pentru orice filolog apusean nu sunt decât un șir de erori, să fie bune și drepte măcar în hotarul Târnavelor? Că <hi rend="italic">dreptul public</hi> al dlui Barnuțiu, care pentru un jurist cu noțiuni elementare de știință este o țesătură de interpretări false și de confuzii neiertate, să rămână “tablele dreptului român” cel puțin pe malul Bahluiului? Că scrierile lui Pralea, Tăutu, Țichindeal, Săulescu, A. Densușanu etc., care în alte state ar deveni un izvor nesecat de împrumutare pentru foi umoristice, să fie destul de bune pentru'' Lepturariul'' serios al dlui Pumnul, din care să se nutrească mintea tinerimii române?</p>
                  <p>Demnitatea noastră de oameni nu ne permite ca din produceri ce la popoare culte ar fi obiecte de râs sau de compătimire să facem o colecție venerabilă și să o depunem pe altarul patriei cu tămâia lingușirii. Ce este rău pentru alte popoare este rău și pentru noi, și frumoase și adevărate nu pot să fie decât acele scrieri române care ar fi frumoase și adevărate pentru orice popor cult.</p>
                  <p>Că această direcție a criticii din ''Convorbirile literare ''va atrage asupră-și luarea-aminte a jurnalelor române era prima noastră speranță. Că va deștepta mânia celor ce se simțeau atinși și că această mânie își va afla răsunet în organele lor era speranța noastră a doua. Speranță, și nu temere. Căci polemica jurnalelor, când produce vreun folos (adese nu produce nici unul), pune numai în mișcare interesul publicului pentru punctul în discuție: publicul începe a citi, iată rezultatul cel bun; iar opinia definitivă se fixează de regulă după puterea argumentelor, nu după gândul jurnaliștilor, și astfel un autor, dacă merită a se nimici, se nimicește numai prin propriile sale scrieri, dar niciodată prin scrierile altora, și cu cât acestea sunt mai numeroase și mai violente, cu atât mai puțin.</p>
                  <p>Aceste două speranțe ale noastre s-au îndeplinit. <hi rend="italic">Trompeta Carpaților, Federațiunea, Familia, Transilvania</hi>, în timpul din urmă <hi rend="italic">Archivul filologic, Traian</hi> etc. au binevoit a susține cu vioiciune critica literară și a confirma ruperea pactului tacit de lăudare reciprocă ce se încheiase mai înainte în această parte a vieții noastre intelectuale. 1</p>
                  <p>Lucrul important este acum ca această direcție mai bună să se ferească de celălalt extrem ce-l văzurăm în jurnalele politice, de necuviința de a pierde din vedere obiectul și de a discuta numai cu personalități.</p>
                  <p>Din nenorocire, unele din anticriticile menționate ne par că alunecă tocmai pe acest povârniș, și, văzând că se adună tot mai multe exemple de alunecare, credem că obiectul merită o observare polemică.</p>
                  <p>Personalități într-o critică literară se pot face în două moduri: sau se atinge de-a dreptul persoana privată a autorului criticat, sau se afirmă prea mult persoana privată a autorului care critică. Vom începe cu câteva exemple pentru maniera a doua, fiindcă este mai fină.</p>
                  <p>În <hi rend="italic">Convorbirile</hi> din 15 aprilie 1869 s-a publicat o poezie a dlui Pogor, <hi rend="italic">Sfinx egiptean</hi>. Puține zile după aceea, <hi rend="italic">Traian</hi>, într-un articol anonim, citează câteva versuri din ea, spune că nu le înțelege și conchide că poezia este un “galimatias”. Aceeași manieră în no. 19 din 8 iunie 1869:</p>
                  <p>"Sub pomposul titlu de <hi rend="italic">Istoriele civilisațiunii</hi>, dl A. D. Xenopol începe prin niște “considerațiuni generale” un lung studiu care promite de a fi și mai obscur</p>
                  <p>în “considerațiunile sale speciale”.</p>
                  <p>Ne-a fost peste putință de a înțelege ceea ce vrea autorul. În adevăr, însuș Edip n-ar fi în stare să priceapă o frază, ca această bunăoară: "Se sfarmă forma specifică de înțelegere a lumei cu crierii celor din care ea</p>
                  <p>pornește“.”</p>
                  <p>Și acest articol din <hi rend="italic">Traian</hi> este nesubscris. Cum stă acum întrebarea? Dl Pogor sub numele său publică o poezie, dl Xenopol, asemenea, un studiu istoric. Vine un anonim și declară că nu le înțelege pe amândouă. Aceasta o credem, fiindcă o spune. Dar ce urmează de aci? Lăsând cu totul la o parte meritul sau nemeritul poeziei și al studiului citat și privind numai la buna-cuviință literară, ne pare evident că ar trebui să fie cineva de o inteligență și competență recunoscută pentru a putea conchide de la neînțelegerea lui la confuzia altora. Dar un anonim? Aceasta o știm cu toții, că o poezie și un studiu, fie chiar din cele mai lămurite și populare, vor găsi totuși capete peste a căror grad de inteligență au trecut. Prin urmare, în faptul că cineva vine și mărturisește că nu le-a înțeles, singurul lucru interesant este publicarea acestei mărturisiri.</p>
                  <p>O manieră analoagă o vedem într-un pasagiu al lungii anticritici ce dl Densușianu face în no. 82, 83 et sqq. din <hi rend="italic">Federațiunea</hi> (1868) asupra cercetării noastre despre poezia română:</p>
                  <p>"Mai în sus am promis că voi reveni și asupra acelei împrejurări că dl critic are desastrul a se împedica tot de poesiile cele rele, care nu mai au trebuință de</p>
                  <p>critică, fiind criticate ele prin sine înseși.</p>
                  <p>Dl critic, pentru a ilustra sau mai bine susținea teoriile d-sale cu esemple, scoate <hi rend="italic">în cea mai mare parte</hi> esemple din poesiile (!) studinților de la Oradea-Mare, parte</p>
                  <p>din versificațiunile altor copii tineri sau bătrâni cari joacă și ei d-a poezia.</p>
                  <p>A critica poezia sau versuri d-acestea nu înseamnă, nici mai mult, nici mai</p>
                  <p>puțin, decât a demonstra că negrul e negru, și nu alb.</p>
                  <p>Dacă dl critic a voit să dee junei generațiuni române un îndreptariu pe terenul poeziei române, pentru ce nu a descoperit și probat totdeauna în critica d-sale</p>
                  <p>efectele acelor poeți români cari până acum <hi rend="italic">taliter-qualiter</hi> îi ținem de autorități de rangul prim?</p>
                  <p>De ce n-a demustrat pentru ce nu sunt bune poesiile lui Bolintineanu, Alecsandri</p>
                  <p>ș. a., pe care generațiunea jună le citește cu plăcere și alții le și imitează?"</p>
                  <p>Aci toată argumentarea se face așa: dl Densușianu, neaflând din cunoștințele d-sale literare de cine sunt versurile criticate în <hi rend="italic">Poezia română</hi>, conchide că sunt de autori obscuri, “copilași de la Oradea”, și că, prin urmare, critica lor era de prisos.</p>
                  <p>În fapt, lucrul e altfel. În toată cercetarea noastră critică asupra poeziei române se află citate 44 exemple de poezii rele. Autorii lor nu sunt numiți în text. Din aceste, 41 sunt luate din operele dlor Alecsandri, Bolintineanu, Sion, Văcărescu, A. Mureșanu, Tăutu, Bolliac, Baronzi, Pelimon, Asachi, Istrati, Orășanu, Aricescu etc. Rămân dar din poeziile citate numai trei, care sunt extrase din <hi rend="italic">Versuințe române</hi>, compilate de studenți orădeni, și anume, cele de la pag. 43, 51 și 52 sau 59. Dar și extragerea lor se explică prin faptul că numita compilare nu cuprinde numai poeziile studenților orădeni, cum crede dl Densușianu, ci o antologie “din foile naționale de la a. 1838”, precum este scris pe coperta cărții și precum am relevat și noi expres în citarea de la pag. 38. Aci sunt poezii de la Vasici, Istrati, Babeș, C. Negruzzi, Paris Momuleanul, I. Mureșanu, H. Ioanid etc.</p>
                  <p>Dar să nu ne mirăm atât de știința literară a dlui A. Densușianu, ci să ne păstrăm mirarea pentru știința mai gravă a unui urmaș al dsale. Dl Justin Popfiu a publicat o disertație a sa despre istoria literaturii române, citită înaintea societății “Transilvania”, și cu toate că obiectul cercetărilor d-sale este tocmai literatura română, și deși rectificarea noastră de mai sus apăruse în <hi rend="italic">Convorbiri literare</hi>, d-sa face totuși nota următoare:</p>
                  <p>“Eară T. Maiorescu, în opul său <hi rend="italic">Poezia română, cercetare critică,</hi> ne-a dat o critică a poeziei române, care însă, ocupându-se mai mult cu criticarea produpturilor de puțină reputațiune, ne face a conclude că autorul nu avu curajul a face o serioasă critică a poeziei române.”</p>
                  <p>(<hi rend="italic">Poezie și proză</hi>, I, 261)</p>
                  <p>Domnii aceștia nu sunt în stare să recunoască un adevăr? În cercetarea noastră critică, a cărei intenție era de a se ocupa de obiect, și nu de persoane, autorii criticați sunt “celebrități” în înțelesul dlor Densușianu și Popfiu. Însă numele lor ne-au fost indiferente pentru text; căci publicul de rând putea ignora persoanele, iar puținii “scrutatori” literari, cărora persoanele le sunt interesante, trebuiau să aibă destulă cunoștință de cauză pentru a afla îndată paternitatea ilustră a exemplelor citate. A cui este vina dacă dnii Densușianu și Popfiu nu vor să intre în categoria dintâi și nu pot să intre în categoria a doua?</p>
                  <p>Trecând acum la personalitățile prin care se atacă de-a dreptul caracterul privat al unui autor, ne vom sfii a cita exemplele în care o asemenea necuviință ni s-a prezentat fără încunjur. Este rău că astfel de lucruri s-au putut produce o dată în coloanele unui jurnal: nu este bine să se reproducă încă o dată.</p>
                  <p>Însă trebuie să admirăm în public lipsa de generozitate a acelor scriitori care au început la noi felul de critică amestecată. Aceasta consistă în a introduce în același articol și personalități și argumente <hi rend="italic">ad rem</hi>. La cele din urmă am răspunde, dar cele dintâi nu impun tăcere, și astfel se împiedică o discuție, dealtminteri poate folositoare.</p>
                  <p>De această categorie se ține critica lungă de 24 de coloane ce reverendisimul domn I. M. Moldovan, profesor la Blaj, face în contra subscrisului. 1 Între o apărare a lui Șincai și o interpretare a lui Petru Maior, asupra cărora s-ar putea discuta, ne spune că observările noastre în contra lui Șincai provin din <hi rend="italic">invidie</hi>.</p>
                  <p>O lungă combatere a broșurii noastre <hi rend="italic">Despre scrierea limbii române</hi>, în care combatere se susține din nou etimologismul și care ar putea fi din nou criticată, se termină așa:</p>
                  <p>"Numai una singură observare voi mai face. Dl M. se clătena încoace și încolo și întru scrierea numelui nostru gentile și</p>
                  <p>acuș îl scrie: rumân, acuș român și acuș roman.</p>
                  <p>De la rectorul unei universități române, de la un membru al societății literare române, cu drept cuvânt poate pretinde orice român (și mai vârtos acelia de</p>
                  <p>intru ale căror dări își capătă plata de rector și banii de drum la ședințele societății literare), că și se știa și se vrea a-i scrie numele cumsecade."</p>
                  <p>Se înțelege că după asemenea cuvinte acest domn a pierdut dreptul la o discuție cuviincioasă, și întrebarea interesantă despre <hi rend="italic">rumăn</hi> și <hi rend="italic">român</hi> trebuie lăsată pentru altă ocazie. [5]</p>
                  <p>În fine, <hi rend="italic">last not least</hi>, mai cităm apostrofarea ce ne face la pag. 460:</p>
                  <p>"La ce este cineva învățat dacă nu spre a lucra și judeca întru toate mai presus</p>
                  <p>și nu după modul vulgar?</p>
                  <p>De aceea dl M. se nevoiește a se destinge de judecata vulgariă nu numai pe câmpul literaturei și filologiei române, ci și pre al celei latine, deși acest din urmă,</p>
                  <p>doar va recunoaște dl M., era cultivat destul de bine și înainte de ivirea d-sale.</p>
                  <p>Că cine a mai auzit pănă aci de verbul lat. <hi rend="italic">meno</hi>, care d-sa îl pune de două</p>
                  <p>ori în “scrierea limbii rom.”, p. 150, și derivă din el pre <hi rend="italic">eminere?</hi>
                  </p>
                  <p>Lumea ținea pănă aci că <hi rend="italic">eminere</hi> este de la rădăcina <hi rend="italic">mineo</hi>, ce ocure la Lucretiu în două locuri nendoite, cartea VI, v. 563 și 1.193. Vom vedea, afla-se-va măcar</p>
                  <p>un filolog carele să se cucerească prin dl M. și să accepteze pe <hi rend="italic">meno</hi> în tezaurul limbii latine ca rădăcină a lui <hi rend="italic">eminere</hi>, sau dl M. va dechiara că în l. c. al scrierii d-sale <hi rend="italic">bonus dormitat Homerus?</hi>"</p>
                  <p>Atâțarea personală se vede din aceea că <hi rend="italic">emineo</hi> este indiferent pentru etimologismul și fonetismul ortografiei române, cărora le este consacrată disertațiunea noastră despre scriere. În privința obiectului în discuție nu are nici o însemnătate dacă este rea sau nu derivarea noastră și bună aceea a dlui Moldovanu, și o simplă amintire într-o notă, fără atâta ironie, ar fi fost deajuns.</p>
                  <p>Din întâmplare, lucrul este tocmai dimpotrivă, și ironia și-a greșit adresa. Latinescul <hi rend="italic">emineo</hi> se află derivat de la rădăcina <hi rend="italic">meno</hi> (''mineo ''în nici un caz nu putea fi rădăcină) în carte fundamentală pentru etimologia limbii latine, adică în <hi rend="italic">L. Doederlein, lateinische Synonimen und Etymologien</hi>, vol. V, pag. 226, și această derivare este reprodusă și în lexiconul latinesc al lui Georges, edit. 10, nu sub rubrica <hi rend="italic">meno</hi>, nici la <hi rend="italic">emineo</hi> sau <hi rend="italic">mineo</hi>, unde va fi căutat dl Moldovanu, ci la cuvântul <hi rend="italic">mensa, ae</hi>.</p>
                  <p>Georges este un lexicon lățit printre școlarii gimnaziilor austriece, și reverendisimul Moldovanu va fi, dar, în stare să controleze exactitatea notiței precedente.</p>
                  <p>Dar destul de această materie neplăcută! A critica este ușor (revenim la începutul observărilor noastre polemice), însă pare a fi o lucrare a minții omenești ce reclamă totuși câteva cunoștințe, un grad de prudență și cel puțin simțământul elementar pentru ceea ce se numește bună-cuviință.</p>
               </div>
               <div type="div3" rend="P22">
                  <head>II</head>
                  <p>Interesante sunt sofismele ce se opun în contra direcției critice în literatura română, și cu arătarea lor vom termina deocamdată observările de față.</p>
                  <p>Așadar, ce este de zis în contra criticii în genere? Această întrebare se înțelege că nu se adresează la partizanii convinși ai tendințelor criticate. Cei ce cred, în adevăr, că limba și scrierea română se va îndrepta după dnii Cipariu sau Pumnul, că operele dlui Barnuțiu sunt cărți de știință și că dl Heliade este poet, cu aceia nu avem de discutat. Timpul își ia sarcina asupră-și de a le arăta perspectiva adevărată, și nu va fi a noastră vina dacă, în această schimbare optică, ceea ce astăzi pare figură serioasă devine din zi ce merge mai mult caricatură, pănă când dispare detot. Dar avem de discutat cu acei adversari, mai numeroși decât s-ar crede, care în opinia lor intimă recunosc ca și noi greșelile criticate, însă își dau aerul de a le susținea din alte considerări.</p>
                  <p>Și mai întâi se zice că așa-numita “epocă de tranzițiune” a fost la toate popoarele o epocă imperfectă și că, prin urmare, nici starea noastră literară nu poate fi deodată bună, ci trebuie să treacă încă prin multe schimbări pănă va ajunge la o expresie mai estetică.</p>
                  <p>Să admitem că este așa. Ce dovedește aceasta în contra criticii? Oare din starea imperfectă a unei epoci, poporul s-a ridicat lăundându-și imperfecțiunea, sau s-a ridicat criticând răul pentru a prepara binele? Din momentul în care se recunoaște că suntem în tranzițiune, din acel moment se recunoaște legitimitatea criticii și se osândește lenevirea, care așteaptă binele în viitor fără nici o luptă în care, văzând răul, îl măgulește cu speranța că se va îndrepta de la sine. De la sine nu se îndreptează nimic în capetele unei generațiuni; căci orice cultură este rezultatul unei lucrări încordate a inteligenței libere, și datoria de a afla adevărul și de a combate eroarea se impune fără șovăire fiecărui om care nu se mulțumește cu existența sa privată de toate zilele, ci mai are o coardă în sine, ce răsună la fericirea și la nefericirea națiunii din care s-a născut.</p>
                  <p>Cine a tăgăduit vreodată că ceea ce este are cauza și motivele sale de a fi așa cum e? Desigur, noi, românii, dacă suntem într-o stare deplorabilă, a trebuit să fi fost cotropiți de atâtea elemente nefaste înlăuntru și înafară, încât să nu putem ajunge la o stare mai bună. Dar a înțelege necesitatea unui lucru nu va să zică a-l primi fără împotrivire, ci ar putea să zică numai a provoca o judecată mai blândă pentru persoanele care au marcat viața publică a poporului. În contra persoanelor însă în valoarea lor privată nu s-a îndreptat niciodată critica noastră. Fiecare din noi simte și este gata să afirme că Petru Maior, Șincai, Cipariu, Pumnul sunt bărbați de valoare personală, care și-au jertfit viața lor la binele public așa precum l-au înțeles, și anume, și-au jertfit-o fără a căuta interese personale, precum face marea mulțime a urmașilor lor. Dar această onoare și demnitate personală nu schimbă întru nimic judecata obiectivă asupra operelor, ea nu poate face din cartea lui Petru Maior o istorie, din compilarea fără critică a lui Șincai o cronică, din etimologismul dlui Cipariu și din limba lui Pumnul un adevăr liăngvîistic. Din contra, cu cât persoanele sunt mai presus de critică, cu atât erorile literare trebuiesc supuse unei critici mai serioase, și numai simțirea și combaterea acelor erori e mijlocul propriu de scăpare. Căci dacă istoria scrisă admite explicări, adevărul de realizat nu admite tranzacțiuni. El neagă eroarea absolut, oricare ar fi fost motivele ei, precum se neagă în dezvoltarea omenirii orice popor care nu a știut să-și însușească elementele de cultură în timpul priincios.</p>
                  <p>Prin urmare, din aceea că o stare de lucruri se poate explica istoricește nu rezultă că se poate justifica, și numai prin o raționare sofistică s-ar aduce de aci un argument în contra criticii.</p>
                  <p>Dar, în genere, toată ideea aceasta are trebuință de o meditare mai strânsă. De câte ori se arată nulitatea unei lucrări literare, fie tratat științific, fie culegere de poezii, ni se obiectează: Nu descurajați! Toate începuturile sunt mici.</p>
                  <p>Toate începuturile sunt mici! Atârnă de la înțelesul ce se dă cuvântului mic. Dacă e vorba de cantitate, sau mai bine de extensiune, atunci e adevărat că începuturile sunt mici; dar dacă e vorba de calitate, de valoare intensivă, atunci toate începuturile sunt mari. Un început de cultură, în orice ram al ei s-ar întâmpla, trebuie să cuprindă întâi ceva ce nu a fost pănă atunci în viața publică a acelui popor, dar al doilea, totdeodată, ceva ce poate servi de fundament pentru o clădire și urmare mai departe. Numai cu aceste două elemente este un început. Din cel dintâi se vede pentru ce la prima sa ivire este mic, adică mic extensiv. În generația în mijlocul căreia se prezintă, află cu necesitate un număr mai mare de adversari decât de amici; fiindcă este o nouă combinare și percepțiune de forme ale viitorului, pe care numai spiritele eminente le pot înțelege și primi îndată; și aceste sunt în minoritate. Însă numărul cel mic de adepți crește din zi ce merge, și pe când în scurta actualitate domnește eroarea învechită, ideilor de reformă li se păstrează o viitorime fără margini.</p>
                  <p>Dar pentru ca această continuare în viitor să se întâmple, începutul cel mic la întindere a trebuit să fie mare prin adevărul ce-l cuprinde, prin valoarea energică, ce-i dă putere de a rezista și, biruind greutățile timpului, a produce șirul neîntrerupt de forme noi de viață.</p>
                  <p>La erorile contemporane se observă tocmai contrariul. Corul de apologiști în cantitatea lui stă în proporție inversă cu valoarea dinlăuntru a obiectului lăudat, și soarta prea blândă, fiindcă a rezervat nulităților disprețul uitării în viitor, le mângâie cu parfumul ieftin al lingușirilor majorității contemporane.</p>
                  <p>Prin urmare, obiecțiunea cu începuturile cele mici este sofistică în aceea că se folosește de cuvintele tezei adevărate: toate începuturile sunt mici (în cantitatea adepților, dar mari în valoare), pentru a-i substitui înțelesul absurd că toate începuturile pot fi mici în valoare și mari în adepți.</p>
                  <p>Asemenea încercări nu sunt nici un început, ci sunt timp pierdut, și toată cifra partizanilor nu le poate da viața dinlăuntru, ce le lipsește de la naștere.</p>
                  <p>Critica neobosită în contra lor este una din datoriile cele mai urgente în împrejurările noastre. Căci românii nu mai sunt acea <hi rend="italic">tabula rasa</hi> care erau la începutul secolului prezent, un câmp roditor și nestricat pentru a primi semințele culturii adevărate. De două generații încoace, direcția lor s-a pronunțat, și s-a pronunțat într-un mod primejdios pentru chiar existența poporului. A încerca prin toate mijloacele să punem o stavilă curentului de idei bizantine ce învârtește capetele generației prezente ne pare singura misiune oportună a publicității bine înțelese.</p>
                  <p>În această încredere nu se poate slăbi opoziția de bună și de reacredință ce am întâmpinat în marea majoritate a publiciștilor români, ea ne servește numai pentru a măsura întinderea răului. Căci, să nu confundăm! Majoritățile sunt un fapt de cea mai mare însemnătate în politică, fiind termometrul sigur pentru a arăta până unde certe idei au intrat și s-au înrădăcinat într-o societate și când se pot, prin urmare, formula ca legi practice ale ei. Dar când e vorba de o lucrare în sfera ideală, fie operă de artă, fie teorie științifică, fie numai o critică, majoritățile nu însemnează nimic, fiindcă totdeauna asemenea lucrări au fost primite la început de o minoritate, și dacă și-au câștigat teren, și l-au câștigat numai în viitorul poporului lor.</p>
                  <p>Este o adevărată mângâiere de a se pătrunde de acest fapt al progresului culturii, mângâiere trebuincioasă în contra prea multor sarcini ale situației impuse. Căci nu fără lupte grele poți rupe roadele din pomul cunoștinței, și îndărătul fiecărui adevăr la care ai ajuns lași o iluzie pierdută. Cu simțăminte de recunoștință și cu inima plină de speranțe, ai intrat în templul tuturor, și în loc de statuie ai găsit idoli, și în locul templului visat te-ai deșteptat într-un haos de ruine, fericit dacă afli în mijlocul lor o inteligență amică, care să simtă cu tine dezolarea generală.</p>
                  <p>În asemenea momente este bine să nu cauți înapoi, nici împrejur, ci, pășind înainte, să-ți păstrezi încrederea că progresul adevărului <hi rend="italic">trebuie</hi> să se facă și că formula lui este aceasta: mulți din cei ce astăzi sunt în rătăcire vor veni mâine pe calea adevărului, dar nici unul din cei ce au înțeles o dată adevărul nu se va mai întoarce la vechile erori.</p>
                  <p>[1] Vezi <hi rend="italic">Transilvania</hi> din 15 ferbruarie 1868, discursul dlui Justin Popfiu.</p>
                  <p>[2] De exemplu: "Văzând neamicii lui N. Scriban sporirea școalei, i-au mijlocit derădicarea de la această școală. Cu toate acestea, nu târziu fu chemat de Epitropia Seminarului central din Mon. Socola ca să ocupe acolo catedra de istorie universală, unde a rămas până la 1854, când iarăși, printr-o intrigă mitropolitană, condusă de preasfințitul Suhopan, fu nevoit a demisiona“ etc. Cel mai mic defect al acestei narațiuni este neadevărul. Întrebarea cea mare este dacă e iertat a trata asemenea lucruri într-o carte de școală? Să nu uităm că păr. Suhopan trăiește încă, și în timpul publicării Lepturariului era profesor de teologie la Universitatea din Iași.</p>
                  <p>[3] Articolul e scris la 1869.</p>
                  <p>[4] În n-rele XXIII și XXV ai <hi rend="italic">Archivului filologic</hi> din 1869.</p>
                  <p>[5] Vezi mai jos, <hi rend="italic">Direcția nouă, proza.</hi>
                  </p>
               </div>
            </div>
            <div type="div2">
               <head>Direcția nouă în poezia și proza română</head>
               <div type="div3">
                  <head>I - Poezia</head>
                  <p>
                     <hi rend="bold">Alecsandri, Eminescu, Bodnărescu, Matilda Cugler, Șerbănescu, Petrino</hi>'</p>
                  <p>Sunt întrebări care în starea normală a unei societăți nu există, dar care, o dată născute, se impun atenției tuturor și cer neapărat un răspuns de la cei ce se gândesc la interesele publice.</p>
                  <p>Va avea România un viitor? Se mai află în poporul ei destulă putere primitivă pentru a ridica și a purta sarcina culturei? Căci cultura e o sarcină care cere și consumă neîntrerupt puterile vitale ale unei națiuni. Va putea să pășească în lucrare pașnică pe aceeaș cale pe care civilizația apuseană a adus atâta bine omenirii?</p>
                  <p>O parte a răspunsului atârnă de la direcția spiritelor din societatea de astăzi, direcție a cărei manifestare este literatura în înțelesul cel mai larg al cuvântului.</p>
                  <p>Pe când în lumea noastră politică neliniștea a ajuns la culme și totul pare întunecat în confuzia unor tendințe lipsite de princip, se dezvoltă, alăturea cu acele mișcări nesănătoase, o literatură încă jună și, în parte, încă nerecunoscută, dar care, prin spiritul ei sigur și solid, ne dă primul element de speranță legitimă pentru viitor. Această speranță va deveni o realitate în proporția în care noua viață, pe de o parte, se va întări în cercul ei, iar pe de alta, va fi înțeleasă și primită de societatea română, mai ales de juna generație, în mijlocul căreia trăim.</p>
                  <p>Starea literaturei noastre și direcția spiritului public până la 1867 le-am analizat într-un șir de critice anterioare și le vom mai atinge în decursul cercetărilor de față. Din criticile științifice văzusem falsitatea și pretențiile necoapte ale istoricilor, filologilor și jurnaliștilor noștri în marea lor majoritate; din “critica poeziei” ne încredințasem despre lipsa de valoare a celor mai mulți contimporani și urmași ai lui Alecsandri și Bolintineanu pănă la acel an.</p>
                  <p>Din norocire, o reacție salutară a spiritului nostru literar se constată în producerile ultimilor patru ani. Noua direcție, în deosebire de cea veche și căzută, se caracterizează prin simțimânt natural, prin adevăr, prin înțelegerea ideilor ce omenirea întreagă le datorește civilizației apusene și totodată prin păstrarea și chiar accentuarea elementului național. Ne pare timpul venit de a atrage atenția publică asupră-i, și în paginile următoare ne încercăm a arunca o scurtă privire asupra câtorva reprezentanți ai acestui început de scăpare, ai acestei nașteri sau renașteri literare. Valoarea lor nu este deopotrivă; sunt câteva talente eminente între ei, sunt multe talente inferioare, și unii și alții însă sunt pe calea naturală și aspiră cu bună-credință spre adevăr. Din acest punct de vedere, toți împreună merită o atenție binevoitoare.</p>
                  <p>În fruntea nouei mișcări e drept să punem pe Vasile Alecsandri. Cap al poeziei noastre literare în generația trecută, poetul Doinelor și Lăcrămioarelor, culegătorul cântecelor populare păruse a-și fi terminat chemarea literară. Și nici atenția publicului nu mai era îndreptată spre poezie; o agitare stearpă preocupa toate spiritele. Deodată, după o lungă tăcere, din mijlocul iernei grele ce o petrecuse în izolare la Mircești, și iernei mult mai grele ce o petrecea izolat în literatura țărei sale, poetul nostru reînviat ne surprinse cu publicarea Pastelurilor.</p>
                  <p>În fund, pe cer albastru, în zarea depărtată,</p>
                  <p>La răsărit, sub soare un negru punt s-arată;</p>
                  <p>E cocostârcul tainic în lume călător,</p>
                  <p>Al primăverei dulce, iubit prevestitor.</p>
                  <p>El vine, se înalță, în cercuri line zboară</p>
                  <p>Și repede ca gândul la cuibu-i se coboară,</p>
                  <p>Iar copilașii veseli, cu pieptul dezgolit,</p>
                  <p>Alerg sărind în cale-i și-i zic: bine-ai sosit!</p>
                  <p>În aer ciocârlia, pe case rândunele,</p>
                  <p>Pe crengile pădurei un roi de păsărele</p>
                  <p>Cu lungă ciripire la soare se-ncălzesc,</p>
                  <p>Și pe deasupra bălții nagâții se-nvârtesc.</p>
                  <p>Ah! iată primăvara cu sânu-i de verdeață!</p>
                  <p>În lume-i veselie, amor, sperare, viață,</p>
                  <p>Și cerul și pământul preschimbă sărutări</p>
                  <p>Prin raze aurite și vesele cântări!</p>
                  <p>Pastelurile sunt un șir de poezii, cele mai multe lirice, de regulă descrieri, câteva idile, toate însuflețite de o simțire așa de curată și de puternică a naturei, scrise într-o limbă așa de frumoasă, încât au devenit fără comparare cea mai mare podoabă a poeziei lui Alecsandri, o podoabă a literaturei române îndeobște.</p>
                  <p rend="bold">Rodica</p>
                  <p>Purtând cofița cu apă rece</p>
                  <p>Pe ai săi umeri albi, rotunjori,</p>
                  <p>Juna Rodică voioasă trece</p>
                  <p>Pe lângă junii semănători.</p>
                  <p>Ei cu grăbire îi sar în cale</p>
                  <p>Zicând: "Rodico, floare de crin,</p>
                  <p>În plin să-ți meargă vrerile tale,</p>
                  <p>Precum tu, dragă, ne ieși cu plin!</p>
                  <p>Pănă la toamnă s-ajungi mireasă!</p>
                  <p>Calea să-ți fie plină de flori,</p>
                  <p>Și casa casă și masa masă</p>
                  <p>Și sânul leagăn de pruncușori!"</p>
                  <p>Ei zic ș-o seamăn cu grâu de vară,</p>
                  <p>Apoi cofița întreag-o beu;</p>
                  <p>Copila râde și-n cale-i zboară,</p>
                  <p>Scuturând grâul din părul său.</p>
                  <p>Am citat două din ele, le-am putea cita pe toate; nicăieri declamații politice, simțiri meșteșugite, extazieri și desperări de ocazie, pretutindeni concepția naturală și un aer răcoritor de putere și sănătate sufletească.</p>
                  <p>Cu totul osebit în felul său, om al timpului modern, deocamdată blazat în cuget, iubitor de antiteze cam exagerate, reflexiv mai peste marginile iertate, pănă acum așa de puțin format încât ne vine greu să-l cităm îndată după Alecsandri, dar, în fine, poet, poet în toată puterea cuvântului, este d. Mihail Eminescu. De la d-sa cunoaștem mai multe poezii publicate în Convorbiri literare, care toate au particularitățile arătate mai sus, însă au și farmecul limbagiului (semnul celor aleși), o concepție înaltă și, pe lângă aceste (lucru rar între ai noștri), iubirea și înțelegerea artei antice.</p>
                  <p>Ideal perdut în noaptea unei lumi ce nu mai este,</p>
                  <p>Lume ce gândea în basme și vorbea în poezii,</p>
                  <p>O! te văd, te-aud, te cuget, tânără și dulce veste,</p>
                  <p>Dintr-un cer cu alte stele, cu-alte raiuri, cu alți zei.</p>
                  <p>Venere, marmură caldă, ochi de piatră ce scânteie,</p>
                  <p>Braț molatic ca gândirea unui împărat poet,</p>
                  <p>Tu ai fost divinizarea frumuseței de femeie,</p>
                  <p>A femeiei, ce și astăzi tot frumoasă o revăd...</p>
                  <p>astfel începe strania sa poezie Venere și Madonă.</p>
                  <p>Ironia amară care străbate din puținele poezii ale răposatului N. Nicoleanu este mult mai puternică și mai aprofundată în Eminescu.</p>
                  <p>Iară noi? noi, epigonii,</p>
                  <p>întreabă el, după ce a cântat frumusețele poeților anteriori,</p>
                  <p>simțiri reci, harfe zdrobite,</p>
                  <p>Mici de zile, mari de patimi, inimi bătrâne, urâte,</p>
                  <p>Măști râzânde puse bine pe-un caracter inimic:</p>
                  <p>Dumnezeul nostru: umbră, patria noastră: o frază,</p>
                  <p>În noi totul e spoială, totu-i lustru fără bază;</p>
                  <p>Voi credeați în scrisul vostru, noi nu credem în nimic!</p>
                  <p>Și de-aceea spusa voastră era sfântă și frumoasă,</p>
                  <p>Căci de minți era gândită, căci din inimi era scoasă,</p>
                  <p>Inimi mari, tinere încă, deși voi sunteți bătrâni.</p>
                  <p>S-a întors mașina lumii: cu voi viitorul trece;</p>
                  <p>Noi suntem iarăși trecutul fără inimi, trist și rece,</p>
                  <p>Noi în noi n-avem nimica, totu-i calp, totu-i străin!</p>
                  <p>Reproducem, în fine, din Mortua est ultimele strofe:</p>
                  <p>Dar poate, o! capu-mi pustiu cu furtune,</p>
                  <p>Gândirile-mi rele sugrum cele bune,</p>
                  <p>Când sorii se sting și când stelele pică,</p>
                  <p>Îmi vine a crede că toate-s nimică.</p>
                  <p>Se poate ca bolta de sus să se spargă,</p>
                  <p>Să cadă nimicul cu noaptea lui largă,</p>
                  <p>Să văd cerul negru că lumile-și cerne</p>
                  <p>Ca prăzi trecătoare a morții eterne...</p>
                  <p>Ș-atunci, de-ai fi astfel... atunci în vecie</p>
                  <p>Suflarea ta caldă ea n-o să învie,</p>
                  <p>Atunci graiu-ți dulce în veci este mut...</p>
                  <p>Atunci acest înger n-a fost decât lut.</p>
                  <p>Și totuși, țărână frumoasă și moartă,</p>
                  <p>De racla ta razim eu harfa mea spartă,</p>
                  <p>Și moartea ta n-o plâng, ci mai fericesc</p>
                  <p>O rază fugită din haos lumesc.</p>
                  <p>Ș-apoi cine știe de este mai bine</p>
                  <p>A fi sau a nu fi; dar știe orcine</p>
                  <p>Că ceea ce nu e nu simte dureri,</p>
                  <p>Și multe dureri-s, puține plăceri.</p>
                  <p>A fi? Nebunie și tristă și goală!</p>
                  <p>Urechea te minte și ochiul te-nșeală;</p>
                  <p>Ce-un secol ne zice, ceilalți o deszic -</p>
                  <p>Decât un vis sarbed, mai bine nimic.</p>
                  <p>Văd vise-ntrupate gonind după vise,</p>
                  <p>Pân' dau în morminte ce-așteaptă deschise,</p>
                  <p>Și nu știu gândirea-mi în ce să o sting:</p>
                  <p>Să râd ca nebunii? Să blăstem? Să plâng?</p>
                  <p>La ce? Oare totul nu e nebunie?</p>
                  <p>Au moartea ta, înger, de ce fu să fie?</p>
                  <p>Au e sens în lume? Tu, chip zâmbitor,</p>
                  <p>Trăit-ai anume ca astfel să mori?</p>
                  <p>De e sens într-asta, e-ntors și ateu,</p>
                  <p>Pe palida-ți frunte nu-i scris Dumnezeu.</p>
                  <p>Ocazia la observări critice nu lipsește în aceste poezii. Venere și Madonă cuprinde o comparare confuză. Femeia a fost divinizată în Venera antică și apoi (de Rafael) în Madona. Tot așa, poetul asupra unei fețe “pală de o bolnavă beție” aruncă “vălul alb de poezie” și o divinizează. Însă Madona nu este o idealizare a Venerei, nici Venera antică o realitate brută pe lângă Madona modernă, și strofa</p>
                  <p>O, cum Rafael creat-a,</p>
                  <p>prin care poetul rezumă încă o dată compararea, nu o lămurește mai bine, ci slăbește poezia prin repetiție. Originală și plină de efect, însă prea calculată (recherchée, cum ar zice francezii) este tranziția “Plângi, copilă?...”</p>
                  <p>Epigonii cuprind o antiteză foarte exagerată. Pentru a arăta micimea epigonilor, se înalță peste măsură poeții mai vechi, și lauda ditirambică a lui Țichindeal, d.e., și a lui Heliade cu greu va putea încălzi cetitorii mai critici de astăzi.</p>
                  <p>Cea mai bună din cele trei poezii ale d-lui Eminescu ne pare a fi cea din urmă, Mortua est, un progres simțit în precizia limbagiului și în ușurința versificării.</p>
                  <p>Dar și aici, ca în celelalte, sunt greșeli ce trebuiesc neapărat îndreptate.</p>
                  <p>Abuz de cuvântul pală, care poate n-ar trebui uzat deloc, uneori gândiri și expresii prea obișnuite, multe rime rele.</p>
                  <p>Nu înțelegem, nu putem primi această negligență a formei. Nepăsarea publicului român, care în aceeaș linie cu adevărații poeți pune și pe Tăutu și pe Sion și pe tutti quanti, și, pe de altă parte, precipitarea întregei noastre activități intelectuale, ce se vede produsă sub neliniștea unei amenințări statornice, explică, dar nu excuză greșala arătată.</p>
                  <p>Tocmai spre deșteptarea publicului român din nepăsarea lui trebuie prezentate numai formele estetice cele mai curate, și, în mijlocul agitărilor politice și sociale, arta este anume chemată a ne da un liman de adăpost. Când mișcarea, altfel trecătoare, a unei inimi pline de simțiri vrea să se întrupeze în forma poeziei, ea, prin chiar aceasta, intră într-o lume unde timpul nu mai are înțeles. Cea mai scumpă îngrijire pentru curățenia formei este atunci o datorie a poetului, ca astfel concepția lui să rămână o moștenire neatinsă a generațiilor viitoare. Și care poet, în momentul adevăratului entuziasm, nu ar trebui să uite marginile actualității și, încălzit de raza unei încrederi adesea iluzorie, nu și-ar înălța aspirarea spre o nemurire omenească?...</p>
                  <p>Era într-o seară lină de mai din anul 1871; dar în salonul unde se adunase atâta mulțime de oameni nu se observa frumusețea naturei renăscute; pasiunile politice erau la ordinea zilei și cu cea mai mare încordare se agitau întrebările momentului. În fundul acestei săli, atinsă încă de razele luminilor, se înălța pe un piedestal închis o marmoră albă, frumoasă imitare a unei statui antice; și pe când toți oamenii erau cuprinși de discuțiile lor politice, în mijlocul cuvintelor aprinse, a gesticulărilor vii și a emoțiunii tutulor, în confuzia acestei mișcări țintite spre un singur punct din viața reală - punct trecător, de o importanță peste măsură în prezent, de o nulitate fără măsură în viitor - statua albă, cu surâsul ei blând, sta senină deasupra haosului, forma ei trecea neatinsă peste valurile timpului: păstrată în trecut, sigură de viitor, ea își purta înaintea noastră, cu o liniște supranaturală, viața-i eternă.</p>
                  <p>Da, în lumea fericită a artei, timpul nu mai are putere și nu mai are înțeles, și cine, înălțat în sfera ei, a știut să plăsmuiască forma frumoasă, acela desigur - dar numai acela - a ajuns pe calea nemuririi.</p>
                  <p>Cine a fost Tiberius? A fost în realitate așa tiran, a fost acea pildă de spaimă, precum trăiește astăzi în conștiința omenirii? Cine o mai poate hotărî! Însă figura lui a intrat astfel sub forma maestrită a lui Tacitus, și, pe când actualitatea lui s-a cufundat în întunericul istoriei, el e osândit la aspectul sub care ni l-a păstrat clasicul autor.</p>
                  <p>A fost lordul Granby, a fost duca de Grafton așa de înjosiți precum stau astăzi în memoria poporului? Cine se mai întreabă? Scrisorile lui Junius, cu forma lor strălucită și nepieritoare, i-a stigmatizat pentru totdeauna. Și pastorul Goeze și consiliarul Klotz mai există numai prin critica nimicitoare a lui Lessing - insecte efemere, păstrate într-un chihlibar mai trainic.</p>
                  <p>Și degeaba veniți astăzi și voi, cei cu gândirile groase, cu forma incultă, cu stilul greoi, filologi, academici, jurnaliști, sau cum vă mai numiți; degeaba vă încercați să loviți cu atâta patimă în direcția cea nouă: voi n-aveți formă, ziua de mâine nu vă mai cunoaște.</p>
                  <p>Al treilea poet despre care credem că merită să ocupe atenția publică este d. Bodnărescu. D. Bodnărescu s-a introdus în literatura noastră prin tragedia Rienzi (publicată în 1868), apoi au urmat epigrame, câteva poezii lirice, mici escursiuni în proză etc. Înaintea publicului celui mare aceste produceri par a fi trecut fără aprețiare dreaptă, poate fără nici o aprețiare. Cu toate aceste, nu încape îndoială că lucrările d-lui Bodnărescu sunt demne de studiat, deși stilul d-sale, mai ales în tragedia Rienzi, este prea greoi.</p>
                  <p>E drept să nu uităm că greutatea limbei se explică în parte și prin greutatea materiei. Alta e tragedia, alta e balada sau poezia lirică. În aceasta din urmă vedem pe poetul nostru mult mai ușor și îndemânatic.</p>
                  <p rend="bold">DE LA MARE</p>
                  <p rend="bold">I</p>
                  <p>"Iată-ne în altă lume!</p>
                  <p>Dragă luntre, stai la mal;</p>
                  <p>Voi să cerc de-i pentru mine,</p>
                  <p>Tu te leagănă pe val."</p>
                  <p>Și așa am priponit-o</p>
                  <p>De-un țăruș și m-am tot dus,</p>
                  <p>Când în dreapta, când în stânga,</p>
                  <p>Când spre-amiază, când spre-apus.</p>
                  <p>Dar n-am fost, ah! nici aicea</p>
                  <p>Fericit cu al meu dor,</p>
                  <p>"Mai departe, mai departe,</p>
                  <p>Dragă luntre, zbori ușor!"</p>
                  <p rend="bold">II</p>
                  <p>Călător pe-a lumei valuri,</p>
                  <p>De-i vedea în calea ta</p>
                  <p>Luntre, vâslă părăsite,</p>
                  <p>A cui sunt nu întreba.</p>
                  <p>Un cârmaș avu și ele,</p>
                  <p>Unde-i azi, nu se mai știe;</p>
                  <p>Valul greu când le lovește,</p>
                  <p>Ele sună a pustie.</p>
                  <p>Înțelegi tu, al meu suflet,</p>
                  <p>Glasul lor ce vrea să zică?</p>
                  <p>A pustiu grăiesc cu valul,</p>
                  <p>A pustiu și a nimică.</p>
                  <p>Terminăm citările din d. Bodnărescu prin câteva epigrame:</p>
                  <p>Mult iscusita spre geamul ferestrei încet înclinat-a</p>
                  <p>Vesela față zâmbind, drag îmi era s-o privesc.</p>
                  <p>Înțelepțește apoi a suflat și gingaș pe sticlă</p>
                  <p>Ceața din sufletul ei mândru, deprins cu senin,</p>
                  <p>Și a-nceput să se joace, ștergând-o cu degetul ager,</p>
                  <p>Semne de farmec făcând numai pe ici, pe colea;</p>
                  <p>Drepte erau pentru dânsa, întoarse pe dos pentru mine;</p>
                  <p>Poate a scris te iubesc, eu am citit te-amăgesc.</p>
                  <p>Draga-mi e tristă, albastra-i privire în lacrimi se stinge;</p>
                  <p>Fug în grădină; viola stropită cu rouă-i frumoasă.</p>
                  <p>Este fănarul lumina din zare, or lampa iubitei?</p>
                  <p>Ea mă așteaptă, prin ochii ferestrei privește lumina-i;</p>
                  <p>Calea-mi de-a lungul și vântul și ploaia s-o stingă se-ncearcă,</p>
                  <p>Însă zadarnic: curând voi ajunge, Amor o va stinge.</p>
                  <p>Pe lângă acești poeți însemnați prin înălțimea ideilor și, în parte, prin felurimea formelor poetice ce le-au introdus, ar fi nedrept să uităm încercările altora mai noi, care, în sfera lor mai restrânsă, ne prezintă o mișcare naturală, exprimată în limbă corectă, adese elegantă, totdeauna ferită de înjosiri.</p>
                  <p>Plăcerea noastră - și, poate, nu e exagerat să zicem: un fel de recunoștință pentru producerile literare ale d-rei Matilda Cugler (astăzi d-na Poni) și ale d-lui Șerbănescu - va fi cu atât mai ușor de explicat cu cât ne vom aminti mai mult mijlocul literar în care le aflăm. Intenții politice, afectări sentimentale, limbă forțată, expresii crude sunt încă la ordinea zilei pentru majoritatea scriitorilor noștri de poezii, și sperăm că generația viitoare își va explica cu greu cum cu o formă așa de puțin plăcută și cu un bagaj așa de ușor de idei au îndrăznit atâția contimporani ai noștri să se introducă în literatură. Să nu mai vorbim despre dd. Aricescu, Tăutu, Hasdeu, Bolliac (Hasdeu și Bolliac ca poeți; ca autori prozaici sunt, fără contestare, dintre cei mai buni) etc. Despre aceștia s-a vorbit destul în singura revistă critică ce a avut-o România, în Convorbiri literare. Dar să ne aducem aminte și de alții, să ne reprezentăm încă o dată societatea în care sunt siliți să trăiască poeții noștri cei adevărați.</p>
                  <p>În vremile noastre, pentru a cita ex abrupto câteva exemple, d. Vulcan, redactorul Familiei, trece de poet, când cântă:</p>
                  <p>Sum calic ca vai de mine</p>
                  <p>Și amar mă mai trudesc,</p>
                  <p>Totuși fără de suspine</p>
                  <p>Și voios eu vețuesc.</p>
                  <p>Nici dânsa nu-i vro escepțiune,</p>
                  <p>Nu-i unică-n genul seu;</p>
                  <p>Nici despre ea nu mai pot spune</p>
                  <p>Că-i fara de greșeli, nu zeu!</p>
                  <p>Ce-i mai scump aci sub soare?</p>
                  <p>Libertatea-ncântătoare,</p>
                  <p>Imnul de eliberare,</p>
                  <p>Cântul de triumful mare?</p>
                  <p>Că mai scump ești zeu,</p>
                  <p>Angerelul meu.</p>
                  <p>Am avut o crengușoară</p>
                  <p>Ce mult a întinerit</p>
                  <p>Cu plăcuta-i umbrișoară - etc.</p>
                  <p>În vremile noastre apar poeți ca d. Pătărlăgeanu, care în “orele de repaos” (București, 1861) ne arată “dorința” d-sale:</p>
                  <p>Nu-i nimic în astă lume</p>
                  <p>Să mă facă fericit.</p>
                  <p>Nici averi, nici mare nume,</p>
                  <p>Nu e ținta ce-am dorit;</p>
                  <p>Ci dorința mea e toată</p>
                  <p>Să-mi văd țara c-a-nflorit.</p>
                  <p>Să văd legea electorală</p>
                  <p>Ca odată s-a lărgit,</p>
                  <p>Și comisia centrală</p>
                  <p>Din Focșani că s-a urnit,</p>
                  <p>Curtea de casațiune</p>
                  <p>etc., etc.</p>
                  <p>Dar, ce e drept, prefața d-lui Pătărlăgeanu dezarmează critica, rugându-ne:</p>
                  <p>“Să fiți indulgenți, aducându-vă aminte că smerita mea muză se află încă în fașe.”</p>
                  <p>În vremile noastre apar poeți ca d. Petre Grădișteanu, care a scris:</p>
                  <p>Uă noapte pe ruinele Târgoviștei, sau umbra lui Mihai Viteazul, tablou într-un act cu versuri (București, 1857), cu următoarea arătare de persoane:</p>
                  <p>"Umbra lui Mihai Viteazul învălită în lințoliu și purtând pe dedesupt costumul seu</p>
                  <p>Viorica Marica -------- fete de țărani gătite de la horă</p>
                  <p>Florica</p>
                  <p>Costache Ghimpeanu, june român de 25 de ani, grav și plin de scepticism, începând a se întoarce la credință prin sentimentul naționalității și convingându-se de puterea divină numai la luptă etc."</p>
                  <p>În scena I, între cele trei țărance se declamă o poezie lirică cu 63 (cetește șaizeci și trei) de strofe, d.e., ca aceste:</p>
                  <p>Două împreună</p>
                  <p>Noi facil putem</p>
                  <p>De orce furtună</p>
                  <p>Să ne apărăm.</p>
                  <p>Să cercăm Unire,</p>
                  <p>Aci e speranța,</p>
                  <p>Căci în desunire</p>
                  <p>Nu cunoaștem viața.</p>
                  <p>Și să nu uităm că, dealtminteri, d. Petre Grădișteanu e un om de spirit.</p>
                  <p>În vremile noastre d. Iustin Popfiu își întocmește limba maternă în rime ca aceste:</p>
                  <p rend="bold">XII</p>
                  <p rend="bold">Domnișoarei Constanti'a Dunca</p>
                  <p>(Camil'a D'albu)</p>
                  <p>Catra tine suna debil'a-mi cautare;</p>
                  <p>Va ajunge ore colo-n departare?!</p>
                  <p>Fiica Romei vechie! svava floriora!</p>
                  <p>Va petrunde ore bland'a-ți animiora?!...</p>
                  <p>Cand nalțai la ceriuri santa rogatiune</p>
                  <p>Se-i cer indurarea pentru-a mea națiune,</p>
                  <p>De aceste fiice densei i-am doritu,</p>
                  <p>Ruga mea ferbinte eca s-a-implinitu!</p>
                  <p>Nu te cunosc inca, scumpa floriora!</p>
                  <p>N-am privit eu inca faci'a-ti rumeniora,</p>
                  <p>Nece ale tale buze mititele,</p>
                  <p>Nece ochi-ți mîndri, aste blande stele;</p>
                  <p>Peptulu mieu cel fraged totuși venereza etc.</p>
                  <p>Și trebuie să știți că d. Popfiu este preot, conrector al unui seminar clerical, bărbat chemat să fie cel puțin serios înaintea publicului și, dealtminteri, plin de zel pentru literatura națiunii.</p>
                  <p>În vremile noastre d. dr. I. C. Drăgescu, acela ce cu o rară necuviință a adresat scrisorile publice către generalul Türr și d. Carp, tipărește Amor și patria (Turin, 1870) și acolo ne zice:</p>
                  <p>De unsprezece seculi romanul se ostește,</p>
                  <p>De atâta timp îl suge un crunt infam vampir:</p>
                  <p>Iar azi tigrul și ien'a de nou se înfrațește,</p>
                  <p>Voind să nimicească pe acest popor martir.</p>
                  <p>Horia strânge pe romăni,</p>
                  <p>Domnii fug ca niște căni.</p>
                  <p>domnișoarei Elena P.</p>
                  <p>Copila grațioasă, ești tu o moritoare,</p>
                  <p>Ori ești un candid înger din Cîmpii Elizei?</p>
                  <p>Din rai căzută-aici o belă, scumpă floare,</p>
                  <p>Sunt soarele și luna și Venus frații tei?</p>
                  <p>Venus, fratele d-rei Elena!</p>
                  <p>Populi, voi, care-n sclavie</p>
                  <p>Gemeți încă umiliți,</p>
                  <p>Pe altariul de frăție</p>
                  <p>Punând dreapta vă uniți,</p>
                  <p>Tirania veți strivi</p>
                  <p>Când uniți ve veți oști.</p>
                  <p>Cât ești de belă și-ncântătoare,</p>
                  <p>Zână gentilă, nemuritoare,</p>
                  <p>Pe pura-ți frunte porți cu mândrie...</p>
                  <p>Sosit-a, popoli, ora... sculați-vă din tină</p>
                  <p>Și-n apa libertății vestmintele spălați,</p>
                  <p>Sub steagul independinței cu fruntea-vă senină</p>
                  <p>Pe biblia iubirei jurați că veți fi frați.</p>
                  <p>“Pe pura-ți frunte porți cu mândrie, când uniți vă veți oști, jurați că veți fi frați” - cât de părăsit de toți dumnezeii trebuie să fie cineva pentru a crede că asemenea țâstiitură este limbă poetică!</p>
                  <p>Și să nu uităm prefața:</p>
                  <p>"Cetitorului salute!</p>
                  <p>Aș fi publicat toate încercările mele poetice, le-aș fi ilustrat, dacă nu mă impedecau cercumstanțe nedependinți de voința mea.</p>
                  <p>Poeziile cuprinse în acest mic volum sunt o parte din visele mele, sunt copiii mei de aur.</p>
                  <p>În ele am depus partea cea mai bună din mine: anima și consciința mea."</p>
                  <p>Foarte bine! Dar nu s-ar putea ca “inima și conștiința” acestui domn să fie mai mult modeste și mai puțin cacofonice?</p>
                  <p>În vremile noastre “junimea clericală din Arad” îndrăznește a publica un Almanah pe 1859 cu poezii ca aceste (de dd. E.B. Stănescu, N. Cristian, M. Bota):</p>
                  <p>Cătră Demosell'a S.P.</p>
                  <p>Eram in o seară,</p>
                  <p>Într-o zi de vară,</p>
                  <p>Când me preumblam</p>
                  <p>Printr-o luncă mare,</p>
                  <p>Pe malul unei</p>
                  <p>Ape curgătoare:</p>
                  <p>Când in cea mai prima amoare</p>
                  <p>Foarte melancholizam.</p>
                  <p>Cugetu-mi începu să zboare.</p>
                  <p>Și-n tine m-amorizam.</p>
                  <p>In amoarea cea mai noua</p>
                  <p>Ce e ca o prima roua</p>
                  <p>Pre cutarea nouă frunză</p>
                  <p>Ce e ca o primă rază</p>
                  <p>Carea mai întîiu o zerește,</p>
                  <p>Cel ce pe lume se ivește,</p>
                  <p>Ce e ca o primă legănare,</p>
                  <p>Dar tocma ca un somn ultim mare;</p>
                  <p>și cu faimosul Foc al Lipovii:</p>
                  <p>Juh! cum dete tresnet din cer!</p>
                  <p>Pocnind - durr, durr - se prade,</p>
                  <p>Fum a pucioasă dă în crier,</p>
                  <p>Vai! ce-i! Lip'a-n foc arde.</p>
                  <p>Pif, paf, puf, trosc cu puștile!</p>
                  <p>Bătaia lui Dumnezeu!</p>
                  <p>Dur, bumb, și cu bombeștele,</p>
                  <p>Lângă Mureș vaet reu!</p>
                  <p>În vremile noastre, la Lugoș, în a. 1861, d. “doctorand în medicină din Viena” B. Petric, care își bate joc de almanahul precedent, publică:</p>
                  <p>POEZII NAȚIONALE</p>
                  <p>ca</p>
                  <p>UNA MITUTICA FLAMURA</p>
                  <p>cu</p>
                  <p>Deviza simțirilor sale naționale</p>
                  <p>Și-n această flamură cu simțirile naționale ale d-lui Petric ni se spune:</p>
                  <p rend="bold">Salutare</p>
                  <p>(Cucoanelor române din Lugoșiu)</p>
                  <p>Când eram de voi departe</p>
                  <p>Și de voi numai prin carte</p>
                  <p>Câteodată-nțelegeam</p>
                  <p>Cumcă sunteți sănătoase,</p>
                  <p>Tot fidele, tot voioase -</p>
                  <p>Eu tare mă bucuram.</p>
                  <p>Primiți-mă dar bucuroase,</p>
                  <p>Fete de Lugoș frumoase,</p>
                  <p>Și să nu vă fiu străin,</p>
                  <p>Să-mi fiți mie tot voioase,</p>
                  <p>Plăcute, petrecănoase,</p>
                  <p>Că sum june de român.</p>
                  <p>Tot voios sum eu pe lume,</p>
                  <p>De când maica m-a făcut;</p>
                  <p>Superat nime n-a spune</p>
                  <p>Vreodat' că m-a văzut.</p>
                  <p>Când am bani, pornesc pe stradă,</p>
                  <p>Fluer, cânt ca ș-un boer,</p>
                  <p>Mă arăt pe promenadă</p>
                  <p>Parcă sum milioner.</p>
                  <p>Când n-am bani, iar nici că-mi pasă,</p>
                  <p>Cu amicii ospetez,</p>
                  <p>Președinte sum la masă,</p>
                  <p>Fiindc-atunce eu contez.</p>
                  <p>Niren-Braten, Schweins-Cotlet,</p>
                  <p>Eu numai ce poruncesc,</p>
                  <p>Un Pfiff Wein și omelet</p>
                  <p>Beu, mănânc, dar nu plătesc.</p>
                  <p>Să citim acum precuvântarea, care este interesantă ca tip caracteristic al celor mai multe de acest fel:</p>
                  <p>“În onoarea și, cât se poate zice d'in partea mea fără vătămarea modestiei, în folosul și distracțiunea publicului cititor, aduc și eu pe altarul națiunei niște floricele, sperând, ca toți autorii, dacă nu complimente, cel puțin bună primire, pentru că am cutezat ca un ziar nou, fără multă esperiență, a pune și floricelele mele în stratul comun a Națiunei, care are acum literați demni de cel mai destins respect ce și eu îl port în mine; unde a greșit mintea mea doară încă nu destul poleită după dorința cetitorilor, acolo fac apel la simțirile mele dinlountru, la cugetul meu curat, care mă îndeamnă a aduce și eu mica ardere.”</p>
                  <p>Ce are a face mâncarea neplătită a d-lui doctorand Petric cu “stratul comun” al națiunei?</p>
                  <p>În vremile noastre Revista contimporană (1 ianuarie 1874) publică o poezie a d-lui Ciru Oeconomu, care sfârșește cu următoarea strofă:</p>
                  <p>Cânta-voi, combăte-voi cu furie nebună,</p>
                  <p>In mâna mea sdrobi-voi și monstrul și-ai lui pui,</p>
                  <p>Și dac-a mele cânturi ave-vor o cunună,</p>
                  <p>Veni-voi l-ale tale picioare s-o depui.</p>
                  <p>Ș-ai lui pui? Cânta-voi, combăte-voi, sdrobi-voi, ave-voi? Și se mai îndoiește d. Ciru Oeconomu dacă ale sale cânturi armonioase ave-vor o cunună?</p>
                  <p>Aci, scrutând abisul imens, fără hotare,</p>
                  <p>Bravând exilul, moartea, dând suflet la fricoși,</p>
                  <p>Scoțând dintr-a ta harpă mânii vizionare,</p>
                  <p>Persecutai cu biciul tiranii scrofuloși.</p>
                  <p>Tiranii scrofuloși! Aceste versuri minunate le dedică d. Ciru Oeconomu lui Victor Hugo și le începe cu modestul motto: ed io anche son pittore.</p>
                  <p>Ed io anche son pittore! Și adecă de ce nu, vă rog? Victor Hugo și domnul Ciru Oeconomu! După “tiranii scrofuloși” toate sunt cu putință.</p>
                  <p>Dar să nu mai continuăm exemplele de acest fel! Când s-ar ivi izolate, când ar forma excepția, cine și-ar impune datoria de a le răsfoi din literatura zilei! Însă ele formează astăzi încă majoritatea literaturei noastre poetice, și în modul cum se produc ne par a fi simptomul unui rău destul de însemnat pentru a merita o atenție serioasă.</p>
                  <p>Citatul d. Petru Grădișteanu era aproape copil când și-a publicat Umbra lui Mihai Viteazul; asemenea, Almanacul din Arad este lucrarea unor juni necopți; și dd. Vulcan și Drăgescu, dacă este să-i judecăm după publicările de pănă acum, nu pot fi departe de această vârstă fericită; și poate autorii celor mai multe poezii ce primejduiesc cetirea jurnalelor politice pe la noi se află în acelaș caz.</p>
                  <p>Că în acest timp al vieței lipsa de cugetare matură și o deșertăciune neînfrânată împinge pe atâția juni nechemați și nealeși a maltrata limba, torturând-o în rime și metruri imposibile, acesta este un fapt general, pentru care nu avem nici un motiv să credem că junii români să fie mai mărginiți sau mai deșerți decât junii altor popoare înzestrate cu o literatură. Dar ce nu se va întâlni la nici un popor cult și ce se petrece numai la noi este necuviința cu care asemenea “păcate ale tinereței” - cum ar fi zis răposatul C. Negruzzi - se publică, se impun în literatură și se primesc de o parte a publicului drept poezie; incorigibila suficiență ce o păstrează autorii lor și încrederea în care se susțin că au făcut o faptă meritorie pentru literatura țării lor când au sustras atâtea coale de hârtie de la o destinație mai firească.</p>
                  <p>Altundeva societatea este destul de bine organizată pentru a se garanta în contra unor asemenea abnormități; respectul pentru public, respectul în care au știut să se ție jurnalele și curagioasa veghere a unei critice neobosite formează la suprafața vieței intelectuale o pătură destul de puternică pentru a apăsa și menține în întunericul ce li se cuvine acele producte stricăcioase. La noi însă ele se răzlățesc în toată voia și amenință a falsifica judecata publicului și a îneca lucrările cele bune. O sumă de tineri se molipsesc de epidemia literară, își părăsesc studiile regulate și se încântă cu laurele ieftine ale publicității de o zi, și le este așa de însemnat numărul, încât astăzi își fac unii altora un eco destul de tare pentru a se înșela întreolaltă asupra meritului producerilor lor. Lucrul a ajuns pănă acolo, încât cine din tinerii noștri este numai incapabil rămâne scriitor pe la tribunale și prin poliții, dar cine, pe lângă incapacitate, adaugă aroganța devine “om de litere”, jurnalist, poet și, îndată ce cu o limbă și cu o ortografie deplorabilă știe să rimeze libertate cu dreptate, colegii săi se grăbesc să-i deschidă “cu fericire coloanele” d-lor, să-l patenteze drept literat și “anteluptător al culturei naționale”.</p>
                  <p>De aci înainte timpul și activitatea acestor nefericiți se pierde cu producerea de maculatură literară, și o parte a timpului și activității generației june se pierde cu cetirea acestei maculaturi.</p>
                  <p>Aci e răul; din acest punct de vedere, partea nesănătoasă în mișcarea literaturei române merită să fie observată, și poate cetitorul nepărtinitor nu va găsi de prisos dacă vom mai releva și procedarea uniformă, tipicul după care acei scriitori exploatează atenția tinerimii și profanează una din cele mai frumoase aspirații ale ei.</p>
                  <p>Drapelul sub care se întroduc aceste deșertațiuni personale și crudități estetice este totdeauna Națiunea și Libertatea, și, astfel, două idei din cele mai înalte au ajuns a fi scara pe care, călcând-o în picioare, se urcă oamenii cei mai lipsiți de orce merit. Și atunci numai vezi pe d. Drăgescu făcând din cacofoniile sale un omagiu “libertății și nedependinței”, pe d. Petric producând înjosirile sale “ca una mitutică flamura cu deviza simțirilor naționale”, pe d. Pătărlăgeanu scoțându-și muza din fașe pentru a o depune pe altarul națiunii; și apoi vin în precuvântările d-lor, care sunt totdeauna lipsite de demnitate, sau prea smerite, sau prea arogante (și nu știi ce este mai arogant: aroganța sau smerenia), și ne explică ce mare iubire pentru patrie i-a făcut să ne înzestreze literatura cu prețiosul nume al d-lor! Și foile noastre publice, Familia, Telegraful, Plebeul, Poporul, Secolul, Armonia și cum le mai cheamă, salută cu entuziasm pe “confratele” cel nou și, continuând mistificarea mai departe, îndrăznesc a identifica națiunea română cu aceste anomalii ale ei și strigă că se atacă românismul îndată ce se atacă aceste rătăciri bolnăvicioase ale literaturei române.</p>
                  <p>Cine cunoaște calibrul unor asemenea poeți și jurnaliști nu se miră de purtarea lor, o găsește naturală și - la dreptul vorbind - indiferentă. Nu ar fi însă natural când publicul român ar continua să-i încurajeze crezând că astfel încurajază literatura; și, pe de altă parte, ar înceta de a fi indiferent îndată ce am privi la înrâurirea ce o poate avea asupra tinerimii noastre.</p>
                  <p>De aceea împotrivirea energică în contra direcției false arătate în aceste rânduri ne va părea totdeauna o datorie literară, și încercarea de a pune o stavilă în contra ei, atât prin criticarea producerilor rele, cât și prin relevarea scrierilor mai bune, și de a produce un fel de presiune îndestulătoare a opiniei publice în contră-i, va trebui să fie repețită, fără obosire și cu puteri unite, pănă când va izbuti - presupuind că va izbuti vreodată.</p>
                  <p>Este doar o parte mai fericită a aceleiaș datorii literare dacă de la privirea rimărilor citate mai sus trecem, printr-un contrast cam violent, la reamintirea lucrărilor acelora care, în încercările lor, fie cât de restrânse în privința sferei de idei în care se mișcă, arată o natură mai aleasă, simțiri simple, dar neafectate, și produc în cetitor acea impresie senină, care este adevărata binefacere a artelor frumoase. Din numărul lor ne-am propus să vorbim despre d-ra Cugler și dd. Șerbănescu și Petrino.</p>
                  <p>Poeziile d-rei Matilda Cugler (mai târziu d-na Burlă) sunt publicate în Convorbiri literare și înavuțesc multe numere ale acestei reviste de la prima ei ivire. Ne cerem voie a reaminti cetitorilor câteva din cele mai caracteristice.</p>
                  <p>Ai plâns și tu odată?</p>
                  <p>Eu, zău, nu pot să cred.</p>
                  <p>Ah! lacrimi lasă urme</p>
                  <p>Ce ani întregi se văd.</p>
                  <p>Un ochi care odată</p>
                  <p>A plâns de dor și chin,</p>
                  <p>Mă crede, nu degrabă</p>
                  <p>Se face iar senin.</p>
                  <p>Un ce fără de nume</p>
                  <p>Rămâne-n el ascuns -</p>
                  <p>Dar ochii tăi sunt limpezi:</p>
                  <p>Nu pot să cred c-ai plâns.</p>
                  <p>Floarea-n câmp când vestejește</p>
                  <p>Alta-n locu-i înflorește.</p>
                  <p>Dar în pieptul omenesc</p>
                  <p>Florile când vestejesc,</p>
                  <p>Cade roua în zadar -</p>
                  <p>Alte-n loc nu mai resar.</p>
                  <p>El a venit spre mine</p>
                  <p>Și mâna mi-a luat.</p>
                  <p>Și-n ochii lui atuncea</p>
                  <p>Adânc am căutat.</p>
                  <p>Dar ce-am văzut în dânșii,</p>
                  <p>Ah! nime n-a afla,</p>
                  <p>Căci toat-a mea durere</p>
                  <p>Și dorul meu era.</p>
                  <p>Ceea ce va fi atras pe cetitorii acestor poezii lirice este eleganța limbagiului lor și, poate, sinceritatea simțirii. Un merit deosebit este precizia cu care sunt compuse și care le ferește de lungile repetiții ale aceleiaș idei, ce, dealtminteri, se întâlnesc în atâtea poezii ale literaturei noastre. Pe de altă parte, nu este de tăgăduit că din poeziile d-rei Cugler apare o înrâurire predomnitoare a lui Heine și a lui Lenau; dar, în fine, avem cel puțin a face cu înrâurirea lui Heine și a lui Lenau.</p>
                  <p>Între cele mai plăcute produceri ale literaturei române sunt și vor rămânea poeziile d-lui Șerbănescu. De la cele dintâi încercări ale d-lui Bolintineanu, care se deosebeau prin aceeaș însușire, nu cunoaștem poezii a căror limbă să fi produs auzului aceeaș plăcere ca poeziile citatului autor. Într-o literatură unde limba poetică este deja formată, meritul aparent al unei versificații elegante consistă adesea numai în reproducerea credincioasă a formelor de stil obișnuite de autorii recunoscuți, și în Franța și în Germania se găsesc rar poeți începători ale căror versuri să fie mai mult decât o imitare palidă a lui Musset și a lui Heine. La noi, însă, unde în toate ramurile literare stilul caută încă să se formeze și este încă foarte crud, farmecul limbei într-o poezie rămâne un merit adevărat și primitiv.</p>
                  <p rend="bold">Lacrima</p>
                  <p>Ah! în ochiul tău cel negru ca o noapte fără lună</p>
                  <p>Eu o lacrim-am zărit,</p>
                  <p>Și pe geana ta cea brună,</p>
                  <p>Lunecând, ea s-a oprit.</p>
                  <p>Ce-nsemna, copilă jună ca și o simțire nouă,</p>
                  <p>Acel ud mărgăritar,</p>
                  <p>Acel grăunte de rouă,</p>
                  <p>Semnul dorului amar?</p>
                  <p>Lacrima-i o poezie ce se scrie în tăcere</p>
                  <p>La tulpina unui dor;</p>
                  <p>Bătrân - lacrima-i durere,</p>
                  <p>June - lacrima-i amor.</p>
                  <p>Tu, ce jună ești ca raza ce în faptul zilei luce,</p>
                  <p>Nu-mi mai spune al tău dor;</p>
                  <p>Lacrima din ochiu-ți dulce</p>
                  <p>E un gingaș trădător.</p>
                  <p>Un nor vine să-mi ascunză</p>
                  <p>A vieței mele stea...</p>
                  <p>Vântul tremură în frunză,</p>
                  <p>Ș-amoru-n inima mea!</p>
                  <p>Negrul nor, iată, pășește</p>
                  <p>Cătr-a vieții mele stea.</p>
                  <p>Vântu-n frunză greu mugește,</p>
                  <p>Ș-amoru-n inima mea!</p>
                  <p>Norul dușman crește, crește</p>
                  <p>Ș-acopere draga-mi stea...</p>
                  <p>Frunza-n vânt se risipește,</p>
                  <p>Moare-n dor inima mea!</p>
                  <p>În anul 1870 s-a publicat la Cernăuți Lumine și umbre, o culegere din poeziile d-lui Petrino. Printre multe prea de jos, despre care credem că ar fi fost mai bine să rămână nepublicate, întâlnim și câteva poezii adevărate; mai ales din “florile de mormânt” vorbește o simțire adâncă și bine exprimată. Vreo două exemple:</p>
                  <p>Că te iubesc, că te iubesc,</p>
                  <p>Știu toți ce-n cale mă-ntâlnesc,</p>
                  <p>Știu cei ce m-au văzut plângând</p>
                  <p>Și cei ce m-au văzut râzând.</p>
                  <p>Căci râsul ca și plânsul meu</p>
                  <p>Nasc numai din cuvântul tău,</p>
                  <p>Și râsul lumea mi-l impune,</p>
                  <p>Când plânsu-mi despre tine spune,</p>
                  <p>Încât toți cei ce au iubit</p>
                  <p>Și de amor au suferit,</p>
                  <p>Ei știu, de-abia ce mă zăresc:</p>
                  <p>Că te iubesc, că te iubesc!</p>
                  <p>Pe furiș dă-mi o guriță,</p>
                  <p>Jur că nime nu va ști;</p>
                  <p>Fâlfăind a ta rochiță</p>
                  <p>Nime n-o va auzi.</p>
                  <p>De va fi ușa închisă,</p>
                  <p>Pe fereastră vei sări;</p>
                  <p>Dragostea când e decisă,</p>
                  <p>Ea intrare-și va găsi.</p>
                  <p>Într-o taină a pus cerul</p>
                  <p>Tot ce-i mai dumnezeiesc;</p>
                  <p>Fericirea și misterul</p>
                  <p>În amor se înfrățesc.</p>
                  <p>Steaua care nu se vede</p>
                  <p>Nu-ncetează a fi stea;</p>
                  <p>Omul în zeire crede,</p>
                  <p>Crede, făr' de-a o vedea.</p>
                  <p>Căci ce-i tainic pentru lume</p>
                  <p>Este mult mai răpitor;</p>
                  <p>Sărutarea făr' de nume</p>
                  <p>Poartă numele - amor.</p>
                  <p>Pe furiș dar orce bine</p>
                  <p>De pe buza-ți aș sorbi,</p>
                  <p>Să-nchizi ochii lângă mine,</p>
                  <p>Și-atunci - taină tot va fi.</p>
                  <p>Ne-a părut însă că tristețea pentru nefericirea de care ne spune poetul că a fost lovit prin moartea soției sale este o coardă prea întrebuințată, așa încât se apropie de monotonie. Observarea noastră va avea mai multă putere dacă o vom însoți de sfatul ce-l dă Goethe poeților tineri: “Întrebați-vă la orce poezie dacă cuprinde o simțire ce ați avut-o în adevăr în viața voastră, și dacă această simțire v-a înaintat întru ceva. Nu sunteți înaintați dacă nu faceți decât a jeli o iubită ce ați pierdut-o prin despărțire, necredință sau moarte. Aceasta nu e niciodată bine, orcât de mult talent ați jertfi pentru asemenea poezii. Țineți-vă de progresul vieții și examinați-vă când se ivește prilejul: atunci se vede îndată dacă aveți viață, și mai târziu, dacă ați avut-o.”</p>
                  <p>În privința limbei, am însemnat câteva cuvinte ce nu ne par îngăduite în poezii serioase (electrizată, constatată etc.), mai multe expresii înjosite:</p>
                  <p>În sfârșit, azi încă-o dată</p>
                  <p>Calcă-n tine-al meu picior,</p>
                  <p>Bucovină adorată etc.,</p>
                  <p>abuz de cuvântul zbârcit și, în fine, întrebuințarea multor eliziuni greșite (zidur'le, valur'le etc.).</p>
                  <p>În altă privință, suntem siliți a protesta în contra exagerărilor bolnăvicioase ale fantaziei d-lui Petrino. O poezie ca aceasta:</p>
                  <p>În mormânt, ah, mult e rece,</p>
                  <p>Mult e trist și-ngrozitor!</p>
                  <p>Dar din viața care trece,</p>
                  <p>Acolo trebui să plece</p>
                  <p>Orșicare muritor!</p>
                  <p>Pe gurița ce odată</p>
                  <p>De iubire înfocată</p>
                  <p>Mii de sărutări primea</p>
                  <p>Suge-un vierme hrana sa.</p>
                  <p>Deci mi-e groază când gândesc</p>
                  <p>Că în sânul pământesc</p>
                  <p>Inimile putrezesc,</p>
                  <p>nu este de publicat. Arta e senină, trebuie să rămâie senină chiar când exprimă desperarea; și o desperare ce nu se poate dezlipi de cugetări așa de întunecate e semnul unei mari nefericiri private, dar nu ocazia unei concepții poetice. Să nu uităm antichitatea binecuvântată! Moartea, care, după simțul corupt al simbolizării creștine, se înfățișează de moderni sub forma unui schelet hidos, era în fantazia greacă și romană un geniu frumos, cu facla întoarsă.</p>
               </div>
               <div type="div3">
                  <head>II - Proza</head>
                  <p rend="bold">Odobescu, Strat, Slavici, A. Xenopol, Burlă, Vârgolici, I. Negruzzi, Panu, Lambrior, P. P. Carp, T. Rosetti</p>
                  <p>A fi regisorul unui teatru trebuie să fie un lucru foarte plăcut. Te încrezi în convenția tăcută încheiată între tine și public - din partea ta de a-l amăgi, din partea lui de a se lăsa să fie amăgit - și conduci cu mâna sigură iluzia spectatorilor. Îți trebuie un rege, arunci pe umerii unui actor o manta cusută cu codițe de iepure alb, îi pui o coroană pe cap și un sceptru în mână, și iluzia este gata. Vreai un ministru, iai alt actor, îi coși pe frac o stea de decorație în locul inimei și-l pui să facă gesturi cam înțepenite. Se cer doftori, magistrați, academici, profesori (se înțelege: în comedii), ia câțiva figuranți, le pui o perucă mare pe cap și ochelari pe nas, îi îmbraci în talare negre, în fracuri cusute cu verde sau în fracuri descusute, și ți-ai îndeplinit scopul.</p>
                  <p>Cu vremea, spun cei ce cunosc meseria, regisorul ajunge să fie foarte pătruns de însemnătatea lui și crede că el este cauza de căpetenie pentru succesul unei piese. Însuș cuprinsul și spiritul piesei îi pare lucru de a doua mână - pentru dânsul orce dramă nu e decât un balet.</p>
                  <p>Regisorul este de râs cu această închipuire a lui. Dar când o parte mare a unei societăți ar împărtăși acest ridicol, și încă în întrebările cele mai reale ale vieței publice?</p>
                  <p>Întreabă pe cineva de progresul culturei literare și artistice la noi: îți va cita cifrele din statistică, atâtea școli de “bele-arte”, atâtea conservatorii de muzică, atâtea ziare, atâtea “expoziții ale artiștilor în viață” etc. Dar dacă este o țară menită să ducă ad absurdum concluziile obișnuite ale statisticei, este a noastră. Mai toate acele cifre nu sunt interesante decât prin curajul de a fi așezate în rubricele unde le vedem, și nouă zecimi din “progresul” nostru se întemeiază pe delictul prevăzut de art. 208 al codicelui penal, care pedepsește uzurparea de titluri ce nu se cuvin. Singura realitate în toate aceste o au tablele cu inscripțiile cele pompoase, pe care publicul are uneori naivitatea de a le lua în serios.</p>
                  <p>De aci se explică starea cea hazlie a opiniei publice în România.</p>
                  <p>Pentru ce d. X este învățat? Pentru că e profesor la Universitate. O stare mai sănătoasă ar cere ca acest domn să fie profesor la Universitate numai fiindcă este învățat. Căci dacă nu este învățat, atunci forma goală a înfățișării sale publice nu-l înalță, ci-l face mai întâi de râs și apoi primejdios.</p>
                  <p>Pentru ce d. Y este om politic? Fiindcă e redactorul a câtorva coli de hârtie ce se publică în intervaluri regulate. O stare mai solidă ar cere ca numai aceia să publice ziare cari sunt oameni politici.</p>
                  <p>Și așa mai departe.</p>
                  <p>Opinia ce o vedem astfel predominând în judecarea lucrurilor în ființă o întâlnim, firește, și în privința lucrurilor de înființat. Ne lipsește activitatea știențifică, cercetări originale în toate ramurile științei sau nu există deloc, sau sunt prea puține, și prea puțin îndestulătoare. Dar îndeplinirea acestei lipse nu se poate improviza sau lua în întrepriză de comisii guvernamentale; din contră, toate mijloacele de care dispunem trebuiesc deocamdată concentrate la un învățământ mai elementar; școale mai multe și mai bune, profesori din ce în ce mai puțin ignoranți, încetul cu încetul gustul științei deșteptat în tinerime, și apoi speranța că peste câteva generații va începe și o mică activitate știențifică originală în mijlocul nostru. Nu așa au gândit “anteluptătorii” noștri de progres grabnic, naționaliștii zeloși cu privilegiul exclusiv al focului patriotic: într-o dimineață guvernul a decretat și promulgat în Monitorul oficial cultura României prin Societatea Academică din București, a patentat 21 de învățați, împărțiți în 3 categorii: categoria istoricilor, categoria filologilor și categoria fizicilor. Dar cei mai mulți membri ai acestui înalt institut se țin de o a patra categorie, pe care politeța ne oprește să o numim.</p>
                  <p>Nu avem activitate literară și - lucru caracteristic - romanuri și novele nu se scriu deloc, toate se traduc. Chiar poeziile păreau a fi dispărut, Alecsandri era izolat, proza în cea mai deplorabilă stare. Cu încetul, se va schimba și aceasta; și mai întâi ceva liniște politică, dacă ne o va îngădui soarta; apoi îndreptare materială, cu aceasta - după câteva generații - și deșteptarea gustului pentru produceri estetice. Vor veni atunci oameni cari să simtă puternic și să-și exprime frumos ceea ce au simțit și alții cari să gândească bine și să-și exprime simplu ceea ce au gândit.</p>
                  <p>Nu așa crede majoritatea publicului nostru; un reprezentant al ei, într-un discurs ținut sub aplauzele Asociațiunii transilvane pentru cultura poporului român, a cerut de urgență o istorie a literaturii române, Panteonul, în care să se venereze deja eroii spiritului nostru, și, pe de altă parte, cu o încântătoare consonanță de idei, guvernul român a recunoscut gravitatea trebuinței și - pe când cele mai multe sate nu au de unde să învețe a ceti și a scrie - a deschis la Universitate catedra de istoria literaturei române.</p>
                  <p>Toți cunoaștem importanța teatrului pentru un popor, toți știm, asemenea, că ne lipsește acest element de cultură. Vom traduce dar dramele eminente din alte literaturi, vom încuraja începuturile noastre cele bune, dacă le avem, vom descuraja pe cele rele și ne vom interesa, la timp oportun, de a forma actori adevărați... zeci și zeci de ani vor trece înainte de a se putea compune o singură trupă de actori care să merite acest nume. Dar de la Pesta ne-a venit o provocare măreață, subscrisă de bărbați celebri, însuflețită prin adunări numeroase, condusă de un comitet al națiunii: este vorba de a strânge banii pentru ca mai întâi de toate să zidim casele teatrului. De aci încolo, lucrurile vor merge repede și bine: zidurile să le avem, dramele vor veni.</p>
                  <p>În contrastul arătat pănă aici se cuprinde cea mai lămurită explicare a direcției nouă în osebire de cea veche. Direcția veche a bărbaților noștri publici este mai mult îndreptată spre formele dinafară; direcția nouă și jună caută mai întâi de toate fundamentul dinlăuntru și, unde nu-l are și pănă când încă nu-l are, desprețuiește forma dinafară ca neadevărată și nedemnă.</p>
                  <p>După această explicare introductivă ne vom încerca să urmărim mai de aproape aspirările celei din urmă, și fiindcă vorbim aici de literatură prozaică, vom împărți cercetarea noastră, după cele două specii ale ei, în cercetarea știențifică și în cea estetică sau cel puțin stilistică. Reproduceri din chiar operele autorilor, precum le-am făcut în studiul asupra poeziei, nu pot avea loc aici: întinderea lucrărilor prozaice se împotrivește la aceasta. Trebuie să ne mărginim a cita numai titlul scrierilor și a scoate la iveală elementele comune care le împreunează în una și aceeași direcție.</p>
                  <p>Ca reprezentanți ai direcției nouă în privința știențifică privim pe dd. A. Odobescu (Cercetări archeologice, disertații publicate în Revista română, 1861; despre cântecele poporane, poeții Văcărești, satira romană etc.), Strat (Economia politică, 1870), Slavici, Burla, Xenopol, P. P. Carp, Vârgolici, Panu, Lambrior, T. Rosetti (scrierile acestor din urmă publicate în Convorbiri literare).</p>
                  <p>Caracterizarea acestor autori să o începem însă cu o rezervă, fără de care observările noastre ar părea exagerate. Nici una din scrierile citate, privite din punctul de vedere al științei generale, nu este de vreo însemnătate extraordinară: nici o creație nouă, nici o suflare de acea puternică originalitate, care de pe înălțimea culturei secolului împreunează elementele date spre o nouă combinare sau află în intuiție primitivă un adevăr pănă atunci nepătruns de înțelegerea omenească; nimic din toate aceste nu se află în scrierile române de păn-acum, și nici nu se poate afla deocamdată. Căci o dezvoltare așa de înaltă a lucrării știențifice presupune alte pături de cultură din trecut, prin care să i se fi format pământul roditor pentru hrana și creșterea ei.</p>
                  <p>Dd. Odobescu, Lambrior, Strat și ceilalți sunt dar reprezentanți ai literaturei noastre știențifice numai în marginile restrânse în care o asemenea activitate a fost cu putință pe treapta de cultură pe care ne aflăm. Dar în aceste margini, scrierile lor, în deosebire de celelalte analoage din literatura noastră, se razimă pe fundamente solide și sunt însemnate prin două însușiri bune ale autorilor: cunoștința ce o au despre starea științei de astăzi în privința materiei de care se ocupă și sinceritatea cu care spun rezultatul cercetărilor lor.</p>
                  <p>Căci la noi, cari suntem vecini cu o cultură superioară, orce întrebare de știință este mai întăi de toate o întrebare de conștiință, și conștiința ne impune aici două datorii: întăi, să studiem materia despre care scriem, într-atât, încât nici unul din principiile fundamentale la care a ajuns Europa cultă să nu ne fi rămas ascuns, așadar, să ne aflăm la nivelul culturei în acea privință sau, cu o expresie franceză, să fim în curentul ei. Cetiți disertația d-lui Odobescu despre cântecele poporane, sau articolele filologice ale d-lui Burla, sau criticele d-lui Carp etc., îndată veți simți siguranța fundamentului pe care autorul își ridică clădirea sa, fie cât de mică, și folosul ce-l puteți trage din cetirea unei lucrări care rezumă în sine rezultatul progresului științei în acea materie. Și acest folos este mare chiar atunci când opinia autorului este greșită; căci și în acest caz ea are lângă sine propriul său corectiv, arătând izvoarele de unde a provenit.</p>
                  <p>A doua datorie de conștiință este: să avem destulă iubire de adevăr pentru a spune cu sinceritate ceea ce am aflat, în bine sau în rău. Introducerea d-lui Strat la Economia politică, studiul d-lui Slavici asupra maghiarilor, al d-lui T. Rosetti în contra lipsei noastre de progres real, criticele d-lui Panu în contra părților fantastice din istoria, dealtminteri interesantă, a d-lui Hasdeu etc. ne dau asemenea exemple de sinceritate și nepărtinire și ne fac impresia mulțămitoare a unei fapte oneste și bărbătești.</p>
                  <p>Cele două însușiri despre care vorbirăm acum se găsesc în mii de cărți germane, englezești și franceze, sunt chiar regula autorilor știențifici în țările Europei culte. La noi, însă, sunt excepție, și o excepție așa de rară, încât ele singure au fost în stare a marca o adevărată direcție nouă, în opoziție cu cea obișnuită pănă acum. Meritul autorilor de care ne ocupăm este dar cu atât mai mare cu cât ei își păstrează acele însușiri în mijlocul unei vieți publice în care cel dintâi titlu pentru pretenții exorbitante pare a fi lipsa de cunoștință de cauză, și cea dintâi misiune, amăgirea opiniei publice.</p>
                  <p>Această calificare a vieței noastre de pănă acum nu este exagerată, toți cei cu experiență și cu bună-credință o recunosc, și dacă în rândurile următoare ne încercăm să mai aducem un șir de dovezi pentru a o întări, o facem din încrederea că prin chiar aceasta se va înțelege cu atât mai lămurit în ce consistă însemnătatea direcției celei nouă, ca una ce s-a produs mai întăi din trebuința instinctivă de a ne scăpa de pe povârnișul pe care ne-au lăsat anteluptătorii cei vechi.</p>
                  <p>Tinerimea de astăzi, de la care atârnă îndreptarea în viitor, trebuie să înțeleagă odată unde este adevărul și unde este eroarea în această luptă de idei; înaintea ei trebuie dar susținut și terminat acel proces de curățire; înaintea ei trebuie dovedită acuzarea ce am adus-o în contra celor mai mulți din publiciștii noștri literari și știențifici, acuzarea lipsei de conștiință, atât în privirea cunoștinței de cauză, cât și în privirea voinței de a spune adevărul în chestiile de care se ocupă. Vom reveni dar la dovedirea acuzării printr-un nou șir de exemple, care, în împreunarea lor, sperăm că vor face o impresie destul de adâncă asupra orcării inteligențe nestricate.</p>
                  <p>Începem cu acele grade de neștiință care, prin mărimea lor față cu datoria poziției și cu pretenția autorului, constituie o adevărată lipsă de conștiință. Nu vom vorbi de acel înalt funcționar al Ministerului Instrucțiunii Publice care propunea reforma metoadelor învățământului primar și care, auzind de la noi numele de Pestalozzi, ne întreba cine este (V. Alexandrescu-Urechia, director general la 1865). Nici de acel director de gimnaziu (Petrescu, la Iași) care, la provocarea ministerului de a face o programă pentru învățământul clasic, aduna din cataloage nume de autori latini și propunea prin adresă oficială studiarea poemii lui Ovid, Ars amandi, pentru clasa a V-a gimnazială. Vom cita numai exemple a căror controlare să fie destul de ușoară pentru a se putea face de orcine va voi.</p>
                  <p>Cel dintâi exemplu îl găsim iarăș în Societatea Academică din București.</p>
                  <p>Această academie a științelor, pe lângă alte misiuni, se crede, mai întâi de toate, menită a stabili și promulga regulele pentru limba și scrierea română și a susține unitatea națională în această privință. După opinia noastră, acea încredere este iluzorie. Dar să zicem că este întemeiată. Ce fac atunci membrii Academiei pentru a corespunde misiunii ce înșii și-o atribuiesc? Întrebările limbistice și ortografice se hotărăsc în acel areopag al științei prin votare: se ridică mâna pentru sau contra unei propuneri, și majoritatea părerilor hotărăște. E dar lucru firesc să ne întrebăm dacă majoritatea e competentă pentru această hotărâre. Toți membrii votanți ai Academiei s-au pus oare să studieze limbistica? Sunt “în curentul” ideilor europene în această privință? Bopp, Diez, Renan, Max Müller etc. le sunt familiari? Pentru cei ce cunosc membrii și lucrările Societății Academice răspunsul este neîndoios. O minoritate de specialiști se află acolo, marea majoritate votează fără a-și da osteneala ca să-și dobândească știința trebuincioasă pentru votul ce-l dau și pentru locul ce-l ocupă.</p>
                  <p>Chemarea naturală a acestei Academii era de a aduna tezaurul limbei române, așa cum a vorbit-o și cum o vorbește poporul în toate provinciile locuite de români - lucrare foarte însemnată, pentru care numirea membrilor din deosebite țări era nemerită și pe care membrii înșii, cu bună plecare și silință, ar fi putut-o îndeplini. În locul acestei simple lucrări de culegere credincioasă, academicii și-au arogat autoritatea de a pronunța cum ar trebui să fie limba și scrierea și au început a tortura ortografia și cuvântarea, dând sentințe în privința fonetismului și-a etimologismului, în privința “corupțiunii eufonice”și radicalismului în derivare. Dar dacă majoritatea membrilor Academiei era în stare să facă serviciul modest, însă foarte important, al unor culegători de cuvinte, le lipsește orce competență de a se pronunța în materii controversate ale științei filologice și de a prescrie națiunii lor cum să vorbească și cum să scrie, în contra uzului comun, și dacă totuș în asemenea chestii își ridică mânile pentru da sau nu, dovedesc lipsă de conștiință. Ce să ne mirăm de cei obscuri, când însuși d. Cipariu, dealtminteri un reprezentant eminent al etimologismului între români, răspunzând în Archivul său filologic la niște obiecții limbistice ce-i făcusem în Academie, afirmă că nu cunoaște scrierile limbistice ale lui Max Müller și, după atâta timp, nu căutase încă să le cunoască. Dacă d. Cipariu - iacă tot ce putem răspunde la aceasta - nu cunoaște pe Max Müller, paguba nu este a lui Max Müller.</p>
                  <p>Un alt academic, d. Bariț, vorbind în Transilvania (15 aprilie 1872) despre dicționarul și glosarul Societății Academice Române, adaogă câteva observări la adresa Columnei lui Traian și a Convorbirilor literare. Extragem pe cele din urmă:</p>
                  <p>“Oamenii serioși n-au aflat demne de atențiunea lor criticele ieșite în Iași, care presupun că filologii români, dacă voiesc a studia, vorbi și scrie bine limba românească, au se învețe mai întâi toate limbele Asiei, antice și moderne, să călătorească până pe sub muntele Himalaya, precum fac unii literați maghiari, în interesul limbei lor, și numai după aceea să se apuce de gramatică și de dicționar. Limba elină are expresiunea Morosophos, care în limba noastră și în alte limbi mai mult analitice decât sintetice nu se poate traduce cu o singură expresiune. Nu ar fi vreun lucru plăcut când unii literați de ai noștri ar da românilor ocaziune de a se folosi de această expresiune în limba lor. Acela care voiește să critice cu bun rezultat pentru limba și literatura noastră, trebuie să lase orice jucărie la o parte, să se și ferească de orice pedanterie.”</p>
                  <p>Această critică pare a fi îndreptată în contra articolelor d-lui Burla, care, arătând erorile filologice ale d-lui Cipariu, dovedește prin chiar acest exemplu importanța neapărată a studiului sanscrit pentru filologia modernă. Acum ce vrea d. Bariț? D-sa găsește nemerit ca filologii care vor să studieze limba lor să nu învețe limba sanscrită? Și găsește lucru de râs când d. Burla pretinde că, după starea științei limbistice de astăzi, aflarea legilor variației, analogiei și eufoniei unei limbi este cu neputință fără studiul filologiei comparate? Dar d. Bariț pe ce studii se întemeiază pentru a susținea aceasta în contra d-lui Burla? De unde își scoate autoritatea de a nega valoarea neapărată a studiului sanscrit? În Europa cultă de astăzi nu există un singur filolog care să îndrăznească a se numi astfel și a se ocupa de legile vreunei limbi când nu posede acel studiu comparativ, și opoziția ce d. academic o face în contra filologiei moderne este o dovadă mai mult... pentru ceea ce voim să dovedim cu aceste exemple.</p>
                  <p>Dar să cităm un alt caz, dintr-o sferă cu totul deosebită. Este obicei cunoscut al guvernelor noastre de a se ocupa de lucrări de prisos, neîngrijind pe cele trebuincioase. Nu ne vom mira dar văzând și pe actuala administrație a instrucțiunii publice bântuită de grijile ortografiei și limbei române, care nu sunt de competența ei. Dar ce este de mirat e modul cum a încercat să se ușureze de aceste griji. Uitând că Societatea Academică a publicat o dată regulele ortografice ale limbei, sau nevoind a le ținea în seamă, consiliul permanent al instr. publice, cu ministrul în frunte, publică un nou regulament pentru îndreptarea limbei și scrierii române. Acest act literar este născut în ședința consiliului de la 28 octomvrie 1871 și se caracterizează, în ortografia și spiritul lui, prin următoarea citație:</p>
                  <p>"Avend în vedere diversitatea orthographielor que se observă în limba scrisă și typărită inquât nu numai fie-quare carte, ci și fie-quare individ 'și are ortographia sa particulară;</p>
                  <p>Considerând greutatea que intâmpină din aquéstă confusiune atât scolari, quât și chiar publicul maturu, neavând o regulă de quare să se țină;</p>
                  <p>Consiliulu permaninte, sub președința d-lui Ministru al cultelor și instrucțiunii publice, in dorința de a face să dispară aquésta anarchie orthographică și ajjunge la o uniformitate în modulu de a scrie și a ceti etc., etc., decide:</p>
                  <p>Modificarea unoru forme ale dicerilor</p>
                  <p>Substantivele derivate de a treia declinațiune latine facu nominativulu in limba română qua ablativulu in cea latină, precum: professore, revisore, pontifice, carnifice ș.c.l.</p>
                  <p>Adiectivele participiale, derivate de la a 2-a și a 3-a conjugare latină, facu după regula precedinte, nominativulu qua ablativulu latinu: dar după analogie se scriu și se pronunță inte prequm: presinte, absinte, putinte, existinte, dependinte, descendinte ș.c.l. Asemenea se scriu și se pronunță și substantivele formate din acele adiective participiale, prequm: presință, absință, existință ș.c.l. Aceste regule orthographice se vor introduce in scoale in mod obligatoriu, atât in cărțile didactice și in ocupațiunile scripturistice ale scolarilor, quăt și in corespondența corpului didacticu cu autoritățile instrucțiunii publice, și vor servi de normă generală."</p>
                  <p>Pretenția regulamentului este dar de a hotărî întrebările controversate ale limbei și ortografiei române pe cale administrativă și de a impune hotărârea sa tuturor școlarilor și profesorilor filologi, a căror chemare este în parte de a susținea tocmai acea controversă știențifică. Subscriși sunt ministrul Chr. Tell, membrii consiliului A. Orescu, Aaron Florian, G. Zalomit, A. Marin și D. Petrescu. Cine sunt acești domni? D. Christache Tell e general, d. Orescu arhitect, d. Aaron istoric, d. Zalomit profesor de filozofie (pentru a nu zice filozof), d. Marin fizic și d. Petrescu matematic. Nici unul din dumnealor nu este limbist. Dar atunci de unde își aroagă dreptul de a impune opiniile d-lor nemistuite asupra scrierii și limbei ca regule obligatorii școalelor române? Cum! generalul Tell, arhitectul Orescu, fizicul Marin și ceilalți vor să ordoane filologilor Laurianu, Massimu, Circa, Burla, Lambrior etc., profesori specialiști în această materie, ca să-și părăsească scrierea lor de păn-acum și să primească pe aceea a consiliului permanent? Nemții au un proverb de batjocură: cui i-a dat Dumnezeu un post, i-a dat și mintea trebuincioasă pentru el. Nu cumva domnii de la consiliu au luat acest proverb în serios?</p>
                  <p>Trecem acum la o altă ordine de idei. A nu cunoaște lucrul de care vorbești este un grad mic de greșală în comparare cu deprinderea de a ascunde adevărul, de a răspândi cu intenție știri false și de a nu le rectifica niciodată. Acesta însă este vițiul caracteristic al publicităței, în special al jurnalisticei române, și de aceea presa noastră, cu rare excepții, deși toți “anteluptătorii” contribuiesc la conducerea ei, a ajuns a-și pierde din valoare și a devenit un obiect de dezgust pentru mulți oameni cuminte.</p>
                  <p>Un exemplu destul de tare - și cu el începem dovedirea acuzării - este strigătul de “cosmopolitism!”, prin care, de câțiva ani încoace, presa română, nu cea de rând, s-a obișnuit să combată juna direcție din Iași. Atacul s-a încercat întâi într-un discurs solemn rostit la1869 în Societatea Academică din București de către d. Bariț, care, cu claritatea și mai ales sinceritatea limbagiului, pentru care este renumit, s-a pronunțat în contra direcției noastre “cosmopolite”. D. Misail, par nobile fratrum, l-a secundat îndată pe calea jurnalistică, aplicându-ne cu acea ocazie toată eleganța stilului d-sale.</p>
                  <p>De aici încolo Columna lui Traian, Trompeta Carpaților, Federațiunea, Uniunea liberală, Revista contimporană s-au grăbit care de care a-și pune cunoscuta gingășie și bună-cuviință a limbagiului d-lor în serviciul sfintei cruciade în contra cosmopolitismului, pe care jurnalul Prahova îl numește în ultimul rând o “immondicitate”.</p>
                  <p>Foarte bine! Păcat numai că tot strigătul acesta e o mistificare a opiniei publice. Adevărul este că poate în România întreagă, dar desigur cel puțin în “Junimea” din Iași, nu există cosmopolitism, dacă sub acesta se înțelege frumoasa utopie de a căuta fericirea omenirii într-o constituire comună a ei cu negarea individualităței naționale. Nici un singur articol din Convorbirile literare în genere, nici o singură propoziție scrisă sau pronunțată de mine îndeosebi nu susține cosmopolitismul; atât eu, cât și ceilalți membri ai “Junimii” din Iași suntem partizani ai ideii naționalității și ne-am pronunțat totdeauna în acest înțeles.</p>
                  <p>Iacă o declarare foarte lămurită, pe care o dovedim îndată.</p>
                  <p>Începând istoricește, prima atingere a acestei întrebări din partea vreunuia din noi s-a făcut în 1864, în una din prelecțiile publice populare ce le țineam în sala Universității din Iași (vezi Convorbiri literare de la 1 martie 1867). Era prelecția a zecea din acel an, ținută de mine asupra temei individualitatea poporului și cosmopolitismul. Ținta acestei prelegeri fusese de a ne pronunța pentru individualitate și în contra cosmopolitismului.</p>
                  <p>În anul 1866, având trebuință pentru lucrările societății “Junimea” de a ne lămuri asupra ortografiei române, am scris și publicat studiul Despre scrierea limbei române. Cuvintele puse în fruntea acestei cărți sunt următoarele:</p>
                  <p>"Secolul XIX se va numi în istorie cu drept cuvânt secolul naționalităților. În el s-a lămurit și se realizează ideea că popoarele sunt chemate a se consolida în cercuri etnografice, specializându-și fiecare misiunea istorică după propria sa natură.</p>
                  <p>Noi suntem de viță latină - iacă punctul de plecare al civilizațiunii noastre, iacă adevărul ce este menit a deveni cel mai important în ziua în care pentru toate sferele dezvoltării noastre vom ști a-i trage consecințele practice."</p>
                  <p>În Convorbiri literare de la 15 iulie 1867 publică d. Al. Xenopol disertația sa despre cultura națională care începe cu cuvintele:</p>
                  <p>“Trebuie bine să ne însemnăm noi, românii, că orice progres pe calea civilizațiunii nu are pentru noi o adevărată valoare decât întrucât influențează asupra naționalității noastre. Cosmopolitismul nu e pentru noi.”</p>
                  <p>În fine, tot în Convorbiri literare au apărut articolele noastre în contra germanizării limbei române din partea jurnalelor de peste Carpați, care se încheie cu următoarele cuvinte:</p>
                  <p>“Terminăm aceste observări asupra germanismelor, provocând juna generațiune de autori români din Austria să părăsească direcția urmată pănă acum de jurnalele lor. În mijlocul luptelor de naționalitate, ce în imperiul austriac se agită mai mult decât orunde, compatrioții noștri de peste Carpați au îndoita datorie de a păstra cu scumpătate spiritul distinctiv al limbei materne și de a nu-l falsifica cu elemente străine. Căci o cauză națională apărată cu o limbă stricată este pe terenul literar o cauză pierdută.”</p>
                  <p>Tocmai această apărare a elementului național în limbă în contra germanizării d-lor Bariț, Babeș, Roman, Vulcan etc. a fost punctul de plecare al polemicei între noi, și dd. Bariț și Vulcan, declarând de bagatele germanizările d-lor, au început printr-o stratagemă de mult cunoscută să strige în contra antinaționalismului nostru.</p>
                  <p>Ne-am oprit poate prea mult la constatarea acestui fapt. Dar fiindcă s-a făcut atâta vorbă deșeartă despre el în jurnalistica română (numai din lunele iunie, iulie și august 1871 avem înainte-ne 86 numere de jurnale române pline de insulte la adresa noastră ca pretinși cosmopoliți), ne-am crezut o dată datori să restabilim adevărul faptelor în mijlocul falsificării cu care jurnalisticei noastre îi place să-și îngâne publicul.</p>
                  <p>Este dar dovedit că societatea “Junimea” din Iași nu e cosmopolită, că în Convorbirile literare s-a susținut totdeauna naționalismul de către fiecare din noi, dar - ce e drept - nu ca pretext pentru a ascunde sub drapelul și sub strigătul lui “Ștefan cel Mare” și “Mihai Viteazul” toate mizeriile și cruditățile celor nechemați și nealeși, ci ca punct de pornire pentru o dezvoltare mai energică și mai conștiențioasă a activității literare și știențifice în mijlocul poporului român.</p>
                  <p>Dar, dacă este așa, atunci cum rămâne cu acuzările d-lor Bariț, Bolliac, Misail și celorlalți în contra cosmopolitismului nostru? Răspunsul la această întrebare îl lăsăm în sama cetitorilor.</p>
                  <p>Pentru a termina, să cităm un ultim exemplu, mai nou. Cu prilejul dezbaterii unui budget al instrucțiunii publice, în iunie al anului 1871, autorul acestei cărți, împreună cu alți deputați, am propus în Camera României a se schimba două catedre politice de la Universitatea din Iași cu două alte catedre, pe care le credeam mai importante, a se înlocui adecă dreptul constituțional și economia politică prin istoria națională și limba română. De era întemeiată sau nu propunerea nu examinăm, dar ceea ce trebuie să examinăm este modul cum a fost discutată în jurnalistica noastră.</p>
                  <p>Românul a început corul prin a zice că am făcut propunerea în înțelegere cu d. Radovitz, consul general al Prusiei! Acesta era un neadevăr și o necuviință, dealtminteri și un nonsens. Au urmat apoi Telegraful, Trompeta, Uniunea liberală.</p>
                  <p>Federațiunea, relatând cele petrecute în Cameră, spune în no. ei din 11 iulie 1871:</p>
                  <p>"Titu Maiorescu calomniază gintea română, numind-o necultă, necapabilă, de pe înălțimea tribunei, în Parlamentul român. Iată programa Camerei prezente:</p>
                  <p>1. Stârpirea a tot ce este românesc. 2. Înlocuirea românilor prin străini și evrei. Și ministerul? Ministerul a promis că va lucra întocmai după programa lui Maiorescu."</p>
                  <p>Toate aceste ziceri ale Federațiunii sunt neadevărate din cuvânt în cuvânt. Monitorul oficial, unde stau reproduse discursurile din Cameră o atestă. Aceleași neadevăruri, cu plângeri duioase asupra cinismului și cosmopolitismului nostru, le cuprinde și articolul Albinei din 18 iulie 1871. Că și d. Babeș a putut aluneca pe această cale am înțeles la început. D-sa se va fi luat după confrații d-sale în jurnalistică, și fiindcă aceștia spuneau neadevăruri cu voie, d-sa le va fi spus fără voie. Dar după ce au apărut discuțiile budgetare în Monitor? Dar după ce s-au reprodus într-un suplement al Curierului din Iași anume propunerile și cuvintele subscrisului și i s-au trimis și d-sale? De ce a tăcut Albina și nu și-a rectificat neadevărul?</p>
                  <p>Înțelegem foarte bine ca cineva să tacă asupra cuvintelor noastre, dar dacă le ia în băgare de seamă și vorbește asupra lor, atunci nu face bine când spune neadevăruri.</p>
                  <p>Nu face bine nici pentru demnitatea sa, nici pentru scopul ce în acel moment îi poate părea folositor, adecă de a ne discredita pe noi.</p>
                  <p>Calomniez, il en reste toujours quelque chose, poate să fie un proverb adevărat în relațiile personale. Aceasta nu o știm și ne este indiferent. Ceea ce știm însă este că, în privința vieței publice, proverbul e foarte greșit. Și dovada ne-o dă tocmai rezultatul atacurilor făcute pe acea bază de cea mai mare parte a jurnalisticei române în contra junimiștilor. Sutele de jurnale care au vorbit în contra noastră au susținut mai întâi neîntreruptă atenția publicului asupră-ne. Marea majoritate a cetitorilor în primul moment a trebuit - ce e drept - să rămână sub impresia neadevărurilor cuprinse în acele jurnale. Dar fiindcă cel puțin atenția era deșteptată în privința noastră, a fost cu neputință ca această ascultare unilaterală să țină mult timp. Audiatur et altera pars e o regulă prea naturală a dreptății încât să poată rămânea totdeauna neaplicată.</p>
                  <p>Cei dintâi care au simțit trebuința de a ceti înainte de a osândi au fost desigur cei mai drepți și cei mai cuminte dintre adversarii noștri. Ce impresie însă a putut produce asupra unui om drept și cuminte descoperirea țesăturei de neștiință și neadevăr cu care jurnaliștii au crezut că e bine să ne întâmpine, aceasta și-o poate închipui orcine: neîncrederea în contra celor ce l-au amăgit pănă acum și interesul de a urmări mai de aproape o direcție în contra căreia nu s-au întrebuințat încă armele adevărului. Pe cât însă este de sigur că un om cu minte face mai mult decât o sută de mărginiți, pe atât este de sigur că, îndată ce din mijlocul unui public este câștigată opinia celor cu judecată neatârnată, și ceilalți din public vor urma în curând, ca unii ce sunt deprinși a se lua după judecata altora.</p>
                  <p>Și iată cum se explică neapărata răspândire a teoriilor foarte combătute, dar rău combătute. Căci nu ceea ce spun alții despre scrierile noastre, ci numai ceea ce este cuprins în chiar aceste scrieri poate hotărî despre soarta lor. Soarta lor este astăzi de a fi mult mai răspândite decât la început, și va fi mai greu acum decât a fost înainte de a lăți atâtea neadevăruri asupră-ne.</p>
                  <p>Dacă dar în rândurile de mai sus am deplâns lipsa de iubire de adevăr în majoritatea publiciștilor noștri, nu a fost din teamă că invectivele lor vor fi putut rămânea puternice împotriva noastră: căci asemenea săgeți se întorc totdeauna în contra celui ce le-a slobozit.</p>
                  <p>Cauza deplângerii este alta. Este simțirea însemnătății ce o are critica în orce manifestare a vieței publice și părerea de rău că juna noastră direcție a fost lipsită de un asemenea control, fie cât de aspru, numai să fi fost adevărat. O mie de insulte și de calomnii am primit, dar o mie de insulte nu fac încă o singură critică, și o singură critică încă nu am primit.</p>
                  <p>Bărbații pe care din copilărie eram obișnuiți a-i admira în fruntea mișcării noastre naționale, în loc de a fi venit, în experiența și maturitatea ce o aveau, să lumineze și să modereze cu bunăvoință aspirările cele nouă, par a fi privit viața publică a poporului român ca o stăpânire exclusivă a lor, și astfel, uitându-și demnitatea vârstei, au început a se purta în contră-ne în modul dovedit mai sus prin atâtea exemple neplăcute.</p>
                  <p>Din vina lor viața noastră publică a ajuns astăzi într-atât, încât deziluzionarea a devenit semnul de recunoaștere pentru oamenii de bună-credință. Din vina lor “Junimea” este osândită să-și caute singură calea viitorului: în combinare nefirească, ea trebuie să împreune energia vârstei sale cu prudența altei vârste și, bătrână înaintea vremii, să ia asupră-și sarcina îndoită ce un timp mai fericit o împarte între deosebite generații.</p>
                  <p>Ne lipsește însoțirea celor bătrâni întru căutarea adevărului, ne lipsește controlul experienței și critica oamenilor mai maturi.</p>
                  <p>Cine însă fără critică poate păși cu siguranță? Și de când lipsa de combatere leală nu ar fi fost primejdioasă? Curat îți este focul ce-l aduci pe altar; va fi însă curată și flacăra - aceasta numai urma o poate alege, urma pe care o aștepți, lucrând deocamdată cu inima împărțită între încredere și îndoială.</p>
                  <p>Între cei de mai nainte însă a fost o excepție; a fost un bărbat a cărui inimă rămăsese destul de tânără pentru a continua împreună cu juna generație lucrarea comună: Vasile Alecsandri. Și tocmai exemplul lui dovedește cât bine poate aduce împreunarea autorității mature cu aspirările tinerimii.</p>
                  <p>Vasile Alecsandri, prin scrieri și sfătuiri orale, ne-a întărit în tendența de a ne emancipa limba din pedantismul filologilor și de a o primi așa cum iese, ca un izvor limpede, din mintea poporului. El a dat susținerii noastre teoretice sprijinul renumelui său literar, și dacă încercările de îndreptare limbistică vor izbuti, o mare parte a meritului îi revine lui.</p>
                  <p>Cu aceasta trecem la partea din urmă a expunerii noastre: la proza estetică în juna direcție, adecă la proza privită în forma ei, în limbă și stil. Copiile de pe natură ale d-lui Iacob Negruzzi, Nuvelele istorice ale d-lui A. Odobescu, studiile d-lor Vârgolici și Lambrior, Nuvelele d-lui Nicu Gane sunt exemple pentru explicarea rândurilor următoare.</p>
                  <p>Forma limbei române la cei mai mulți scriitori ai ei era și este apăsată de stilul limbiștilor din Transilvania. Înrâurirea școalei transilvane asupra stilului nostru a fost cu atât mai firească cu cât tot începutul nostru de cultură - bun, rău, cum este - îl datorim ei. Școalele (Lazăr, Laurianu), știința (Cipariu), jurnalele (Bariț și Mureșanu) au fost începute sau cel puțin susținute de ei, merit cunoscut și recunoscut al confraților noștri de peste Carpați. Dar pe lângă aceste, transilvănenii ne-au adus și o deprindere greșită în limbă și stil, și datoria noastră este acum, după ce am primit înrâurirea cea bună, să ne desfacem de elementele cele rele ale lor.</p>
                  <p>Stilul transilvănenilor, cu puține excepții, este dictat de școala etimologică. Însă stilul etimologiilor, chiar al celor mai buni, este pedant și greoi, și ceea ce la magistri s-ar putea numi uneori nebăgare de seamă devine la școlari un sistem întrebuințat înadins, oarecum un principiu de întunecare a limbei.</p>
                  <p>Pentru un cap cu înțelegere sănătoasă este îndestul stilul ciparianilor pentru a osândi sistemul din care a putut izvorî. Căci un sistem limbistic care produce confuzia și îngreuiarea limbei nu poate fi decât fals. Asemenea capete însă sunt totdeauna rare, și fiindcă ne e teamă că cei mai mulți cipariani au pierdut chiar putința de a mai judeca ce este limbă lămurită și ce este limbă încurcată, revenim din nou, deși numai în scurt și din alt punct de vedere la critica sistemului etimologic.</p>
                  <p>Ciparianii, și întru aceasta foile și cărțile școlare din Transilvania și Ungaria sunt mai toate cipariane, urmează în limba lor după două regule: întâi, după regula etimologiei și al doilea, după regula analogiei cuvintelor, această din urmă păzită și de fonetiștii bucovineni.</p>
                  <p>În ceea ce privește etimologismul, este știut că el nu e atât un sistem ortografic, cât mai mult un sistem limbistic. El vrea ca forma cea mai veche a cuvintelor să fie și cea mai bună, fiind mai apropiată de latină, și declară schimbările eufonice ce le-a făcut cu vremea poporul român de spurie, adecă false, corupte, pe care trebuie să le alungăm, păstrând regula gramaticei și etimologiei d-lui Cipariu.</p>
                  <p>Să ne încercăm a face o aplicare a sistemului.</p>
                  <p>În muzeele de curiozități vechi, d.e. în Muzeul Sauvageot de la Paris, se află, printre sticlării, săpături în inoroc etc., și frumoasele pahare rotunde, stil rococo, cu desemnuri emblematice și inscripții în medalioane. Unul din aceste arată un brad cu frunzele verzi și are deasupra înscrierea:</p>
                  <p>Je ne change jamais.</p>
                  <p>Să o traducem: “Niciodată nu mă schimb!” Chiar această exprimare este cam nepotrivită pentru o deviză: “niciodată” e prea lung în comparare cu jamais; dar, în fine, este cea mai precisă traducere a acestui emblem epigramatic. Dar lăsați să-l traducă un ciparian! El va zice:</p>
                  <p>Nece una data nu me scaimbu!</p>
                  <p>E cu putință să fii mai greoi și mai ridicol?</p>
                  <p>Pentru ce nece și nu nici? Pentru ce una și nu o? Pentru ce scaimbu și nu schimb? Fiindcă sunt forme vechi. Dar de ce forma mai veche să fie mai bună decât cea populară de astăzi? Pentru că e mai apropiată de regulele etimologice. Dar acum la întrebarea proprie: pentru ce regulele etimologiei filologilor să fie mai bune decât legea eufonică a poporului, nu se dă nici un răspuns rațional.</p>
                  <p>Scopul vorbirii și scrierii este numai unul: împărtășirea cugetării. Cu cât cugetarea se poate exprima mai iute și mai exact, cu atât limba e mai bună. Unul din izvoarele vii din care decurge legea eufonică a popoarelor, pe lângă elementul fiziologic, etnic etc., este și iuțeala crescândă a ideilor și trebuința unei împărtășiri mai grăbite. Pănă când cuvântul latin una arăta numai un număr a putut să rămâie sub forma una. Când a devenit la noi articol nehotărât, cum se zicea în gramatica veche, s-a schimbat într-o formă mai scurtă, mai curentă, și s-a făcut o. Nece e greoi și nu a sunat bine românului, nici a fost mai scurt și mai eufonic pentru el; și așa mai departe întru toate. Aceste variații eufonice ale cuvintelor sunt oarecum sufletul limbei poporului, elementul intelectual și estetic al progresului lui.</p>
                  <p>În contra acestui progres, în contra puterii organice a limbagiului, etimologia unui gramatist cu paralelismul paradigmelor lui nu poate să aibă nici cea mai mică valoare. Alcătuirea paradigmelor este operația seacă și uscată a unui cap teoretic. Latinește neque, așadar la noi nece, latinește una, așadar la noi una, sunt formalisme goale, dar nu viața reală și împlinită a unui popor. Poporul caută spirit tot mai precis și potrivit în limba sa, nu petrificările trecutului, și fraze ca aceste: “discusionea de una camu data este fipsata si nu lassa nece una indoentia asupr'a coprensului ei”, din “prefationea” Dicționarului limbei române de dd. Laurianu-Massimu (1871), sunt, pentru vremea de astăzi, curiozități literare, dar nu model de limbă românească.</p>
                  <p>Acest adevăr trebuie să se lățească și se va lăți cu timpul în toată tinerimea noastră. Ceea ce-i stă încă împotrivă este lipsa de cultură estetică în acea tinerime, neputința de a prețui stilul cel bun, la unii poate chiar plăcerea cam barbară de a face paradă cu lucruri baroce și stranie. Poate mulți își par că sunt învățați când scriu doptore în loc de doftor, indoentia în loc de îndoială. Dar aceștia să-și aducă aminte că o limpezime inteligentă a fost totdeauna prima calitate a unei limbi bune, și galimatia medicilor și filologilor a deșteptat totdeauna, de la Rabelais și Moliere până astăzi, numai batjocura oamenilor cu minte. Această batjocură a avut în Europa cultă de rezultat a răspândi iubirea și deprinderea unui limbagiu lămurit și a lunga pedantismul simplilor erudiți din sfera vieței publice. Ni s-ar cădea oare nouă să-i deschidem un adăpost național și să-l patentăm drept institut de adevărată cultură?</p>
                  <p>Tot așa de greșită este aplicarea legii analogiei. Ni se cere să zicem “direptore” în loc de director fiindcă la cuvintele latine de declin. a 3-a se pretinde că noi primim forma ablativului și fiindcă c înainte de t în multe cuvinte românești se schimbă în p, și un profesor de la Universitatea din Iași a ajuns să fie vestit prin stăruința ce o pune pe la toți studenții lui ca să zică pândepte în loc de pandecte.</p>
                  <p>Toată această cerință a analogiei este nedreaptă. În privința schematismului conjugării, ea există în orce limbă, dar în privința formei cuvintelor izolate nu există în nici una și nu a existat niciodată. Mai întâi, în chiar limba poporului de pân-acum analogia nu e regulat observată; sunt multe cazuri în care cuvintele noastre, deși se referă la substantive latine de a 3-a declinare, nu au forma ablativului în e: leu (și nu leune), lotru (și nu lătrune), nucă (în loc de nuce), nume (în loc de numine), piept (și nu pieptore), fulger (și nu fulgure), șarpe (și nu serpente), păun (și nu păune), secetă (și nu secetate) etc.</p>
                  <p>Dar al doilea: nu se poate ști în nici un moment dat dacă împrejurările care au produs odinioară forma limbistică mai sunt și astăzi în lucrare; și dacă nu sunt, atunci poporul nu mai are nici un motiv ca să-și tortureze cuvintele cele nouă în patul cel vechi al lui Procrustes. Când pentru noi trăia încă limba latină, când eram în legătură mai strânsă cu grecii, cu bulgarii, cu polonii, am putut urma unei imitări eufonice pe care astăzi nu o am mai avea. Poate a dispărut și viața organică a unei certe părți a formărilor (căci, în această privire, viața limbei seamănă cu viața plantelor) și atunci cuvintele nouă rămân așa cum le introducem, fără a se înfrânge după formele vechi. D.e., deși din rogatio, rogationis am ajuns de mult să zicem rugăciune, totuși, nimeni nu poate fi sigur că izvorul viu al limbagiului poporului nostru de astăzi mai cere ca să zicem, tot prin analogie, năciune, stăciune; poate (și e chiar probabil) că vom rămânea să zicem nație, stație etc.</p>
                  <p>Și celelalte limbi arată asemenea încetări ale formărilor analoage dintr-un timp, le arată uneori chiar pentru unul și acelaș cuvânt. D.e., francezii, cari au schimbat o dată cuvântul latin fragilis în forma lor analogică frele, au primit mai pe urmă, încă o dată, forma fragile, o întrebuințează astăzi alăturea cu frele și nu o mai schimbă după analogia veche. Tot așa, au, alăturea cu hôpital, forma hôtel din hospitalis, impliquer și employer din implicare, grave și grief din gravis, natif și naiv din nativus, pâtre și pasteur din pastor, rigide și raide din rigidus etc. (Vezi Fuchs, Roman, Sprachen, pag. 125). Dar orcum ar fi cu aceste observări, un lucru rămâne sigur: limba se dezvoltă în mod instinctiv de poporul întreg și nici un individ izolat nu este chemat a așeza, prin reflecție apriorică, regula după care să se primească formele cuvintelor nouă. Generațiile viitoare ale poporului nostru se vor pronunța prin “uzul lor general” de atunci, dar astăzi nimeni nu poate legifera în această materie.</p>
                  <p>Așadar, noi, scriitorii, cari, printr-o sărire făr' de veste în dezvoltarea poporului, ne vedem siliți a introduce o sumă de idei nouă, pentru care limba noastră de păn-acum nu are cuvinte, suntem liberi să alegem acele forme care ne par mai potrivite cu geniul limbei, și anume, fără nici o monotonie și uniformitate. La întrebarea: -ție sau țiune? român sau rumân? noi răspundem: și una și alta, după cum i se pare scriitorului mai bine la auz.</p>
                  <p>Acesta este înțelesul practic al mult citatei fraze, că ne aflăm într-o “epocă de tranziție”.</p>
                  <p>Dar ni se obiectează: se poate ca un popor să nu aibă o singură formă nici măcar pentru numele său? Să scrie când român, când rumân, când romîn?</p>
                  <p>Se poate foarte bine și s-a putut la multe popoare. Francezii, pănă când era, șovăiau între françois și français; academicii se țineau de françois. Voltaire își bătea joc de ei și scria français; și, se înțelege, scrierea lui Voltaire a rămas cea bună. Nemții scriau cu vro 30 de ani în urmă când teutsch, când deutsch etc.</p>
                  <p>Într-o asemenea nehotărâre suntem și noi astăzi pentru foarte multe cuvinte, și pentru câteva este orce limbă în orce moment dat. Italienii zic astăzi deschiude și schiude, oscuro și scuro, nemții etwan și etwa, fragte și frug etc.; urma va alege care din aceste scrieri va rămânea sau dacă vor rămânea amândouă.</p>
                  <p>Limba este o ființă organică, și nu o figură geometrică, ea poate avea grație și fără să aibă simetrie și regulă paradigmată, ea cere forma și dezvoltarea liberă a copacului natural și nu primește subjugarea pedantă, precum o încerca Ludovic XVI la merișorii de pe terasa din Versailles, ciuntiți în piramide regulate și - urâte.</p>
                  <p>Că la noi sunt prea multe forme nefixate, aceasta o recunoaștem; că o asemenea stare a limbei e bine să se schimbe și că se va schimba, și aceasta ne pare sigur. Dar drumul schimbării și reformei nu sunt legiferările vreunei academii sau vreunui filolog individual. Diversitatea limbei la noi provine din lipsa unei poezii și proze recunoscute de clasice între toți, și, prin urmare, unificarea nu se poate naște decât odată cu nașterea acelei poezii și proze care va fi proza autorilor estetici, nu proza filologică.</p>
                  <p>Germanii secolului nostru, după ce Luther le dase o limbă comună, au primit proza lui Lessing și a lui Goethe, francezii proza lui Voltaire, iar înaintea răspândirii acestor autori și la ei era o deplină varietate sau - cum ar zice etimologii - confuzie în limbă.</p>
                  <p>Cine însă poate să știe dacă vreunul din contimporanii noștri și care din aceștia va fi primit de către generațiile viitoare ale poporului nostru ca formatorul limbei sale? În această privință, ca în atâtea altele, viața instinctivă se sustrage de la orce calcul al reflecțiunii și-și păstrează o neatârnare oarecum caprițioasă. Și istoria cuvintelor unei limbi, pentru a da un exemplu, ne-o dovedește pe fiecare pagină. Lessing (în scrisoarea literară de la 1 fevr. 1759) citează cuvântul entsprechen ca un dialectism șvițeran în stilul lui Wieland; de la Wieland însă l-a primit literatura germană, și astăzi se întrebuințează de toată lumea. În Critique de l'école des femmes a lui Moliere se ia cuvântul obscénité drept inovație ridiculă, astăzi este pretutindeni întrebuințat în Franța, pe când altele au devenit “obsolete”. De la Goethe au primit germanii cuvintele anempfinden și mitgeboren, iar provincialismul lui gegen ihm über în loc de ihm gegenüber nu s-a primit. Și așa mai departe. Prin urmare noi, cei de astăzi, nu putem avea nici o știință despre ceea ce va primi și va respinge poporul de mâine dintre toate formele și cuvintele de acum. Tot ce știm este numai că această alegere se face instinctiv, și nu după reflecție, și că se îndreptează mai ales după poeți; și datoria noastră este dar de a ne împotrivi în contra orcării monotonizări a limbei sub jugul vreunei filologii și a aștepta venirea acelei poezii și proze clasice care să fixeze limba. Cel mult mai putem constata că pentru epoca de acum autorii cei mai buni și mai răspândiți ai românilor sunt Alecsandri, Bolintineanu și Odobescu și că multe forme ale vorbirii adoptate de ei au dintre toate cea mai mare probabilitate de a rămânea, tocmai fiindcă Alecsandri, Bolintineanu și Odobescu sunt scriitori estetici, și nu erudiți reflexivi, și fiindcă în materie de limbă urechea lor singură face mai mult decât capul a o sută de filologi.</p>
                  <p>În emanciparea limbii dar de sub jugul filologiei transilvane vedem un alt semn caracteristic al direcției celei nouă, și pentru noi, în special, un alt obiect de critică salutară în contra direcției celei vechi.</p>
                  <p>Cât de necesară era critica în această parte se vede din modul cum s-a primit din partea adversarilor. Ei nici nu vor să intre în discuție, sunt așa de deprinși a se vedea stăpâni în domeniul limbistic, încât o controversă nu le mai pare o deprindere legitimă a vieței literare, ci oarecum un act de rebeliune. D. Hăsdeu, întrebuințând un drept recunoscut al comediei, a personificat în Ortonerozia tendințele limbistice ale ciparianilor și le-a luat în râs cu acel spirit viu ce-l are în scrierile satirice. Jurnalele de dincolo de Carpați nu au tactul de a lua gluma cum se dă, sau, dacă privesc lucrul ca o critică serioasă, de a o cerceta cu seriozitate, ci vorbesc despre această scriere a d-lui Hăsdeu ca despre o felonie. Vezi Federațiunea și Transilvania.</p>
                  <p>În Convorbiri literare a publicat d. Alecsandri dicționarul său grotesc, unde își bate joc, uneori cu haz, de diformările limbistice la noi. Răspunzând la aceasta, Archivul filologic din Blaj a contestat d-lui Alecsandri competența, dându-i a înțelege ca să nu se amestece unde nu are ce căuta. În privința limbei române să tacă poetul Alecsandri și să vorbească filologii Târnavelor? Iacă o perucă din vremurile trecute, cu care nu se mai poate face paradă în ziua de astăzi.</p>
                  <p>Cel din urmă semn caracteristic în stilul direcției nouă despre care ne-am propus să vorbim este depărtarea neologismelor celor de prisos. Neologismele au ajuns a fi o adevărată îmbolnăvire literară la noi. Punctul de plecare fusese tendința de a depărta din limbă cuvintele slavone, înlocuindu-le cu cele latine, dar sub acest pretext, cei mai mulți scriitori ai noștri întrebuințează fără nici o critică cuvinte nouă latine și franceze chiar acolo unde avem pe ale noastre, de origine romanică, și alungă și acele cuvinte slavone care sunt prea înrădăcinate în limba noastră încât să le mai putem scoate din ea. Atât punctul de plecare însuș, cât și aplicarea lui sunt deopotrivă greșite și provin iarăș din formalismul cel gol al teoriei, de care limba reală a poporului nu s-a ținut niciodată.</p>
                  <p>Căci “puritatea” limbii e o cerere nedreaptă, care nicăieri nu s-a putut realiza. Genealogia limbilor se judecă după schematismul lor flecționar: acesta arată de exemplu netăgăduit că noi suntem de viță latină. Dar lexiconul limbei este totdeauna pestriț și arată ca o oglindă credincioasă, popoarele care au înrâurit asupră-i, împreună cu ideile ce le-a primit de la dânșii. Asemenea legături limbistice între popoare nu se pot tăia și sunt cu atât mai dese cu cât poporul a rămas mai puțin izolat și a putut mai mult împrumuta din comunicarea cu vecinii. Așa a fost totdeauna și așa va rămânea. Limba latină e plină de cuvinte grecești, cea franceză plină de cuvinte nemțești, cea spaniolă de arabe, cea engleză de franțuzești etc. Așa fiind, depărtarea tutulor cuvintelor slavone este o utopie și înlocuirea lor prin cuvinte latine sau franceze o îngreuiare a limbei, cu atât mai primejdioasă cu cât înstrăinează poporul de mișcarea literară de-abia începută a claselor mai culte. Se înțelege de la sine că acolo unde, pe lângă cuvântul slavon, există un cuvânt curat roman, acesta trebuie menținut și acela depărtat. Vom zice dar binecuvântare și nu blagoslovenie. Se înțelege, asemenea, că acolo unde astăzi lipsește în limbă un cuvânt (nu numai la terminii tecnici), iar ideea trebuie neapărat să fie introdusă, vom primi cuvântul întrebuințat în celelalte limbi romanice de astăzi. Vom zice dar primitiv, constituție, disciplină etc.</p>
                  <p>Dar nu se înțelege cu ce drept am introduce fără nici o noimă cuvinte nouă chiar acolo unde avem pe ale noastre de origine romană. Dacă, d.e., am primit să se zică binecuvântare în loc de blagoslovenie, nu putem primi să se zică benedicțiune în loc de binecuvântare. D. Laurianu scrie în istoria sa donuri în loc de daruri; alții zic terra în loc de pământ, cercustanța în loc de împrejurare, nu am op în loc de nu am trebuință, surg în loc de se nasc etc.</p>
                  <p>Un exemplu foarte tare pană unde poate merge introducerea greșită de cuvinte nouă ni-l dă limba răposatului Heliade.</p>
                  <p>Ești belă, Serafita! belisimă-ntre zee,</p>
                  <p>Tu ești al frumuseței și gemmă ș-ornament,</p>
                  <p>Te văz și văz Olimpul, grădinele-empiree,</p>
                  <p>Ești fericirea lumii și centru-n firmament.</p>
                  <p>O, belă ești, dilecto! și capelura-ți blondă,</p>
                  <p>De voluptate peplu, ca crinii lui Amor</p>
                  <p>Cu buclele lui Phebu te-ammantă te circondă</p>
                  <p>Electric radioasă. Te-acoperă că mor!</p>
                  <p>(Serafita - Poesii inedite, București, 1872)</p>
                  <p>Un alt exemplu îl luăm din scrierile lui Pumnul. Pumnul voia să gonească din limbă toate cuvintele străine, chiar terminii grecești, și păzea totodată cu scumpătate regula sus criticată a analogiei. Cu aceste două “principii filologice” a izbutit să scrie așa:</p>
                  <p>"Intruducăciune pregătițivă în filosofie sau sciemânt. Prodata intruducăciunii este cunoscăciunea insemnânței sciemântului ca mama nascațivă a celorlalte sciințe!</p>
                  <p>Astă cercetăciune este cu putință pe trei drumuri: a) pe drumul verbământal (etimologic); b) pe drumul suflemântal (psichologic); c) pe drumul tămplătural (istoric) etc.".</p>
                  <p>(Din manuscriptul despre filozofia populară)</p>
                  <p>Direcția nouă a făcut dar un pas spre progres când, dezrobindu-ne de acele sisteme greșite, ne-a îndreptat luarea-aminte spre o limbă mai potrivită cu vorbirea poporului de astăzi, spre limba frumoasă în care scria Constantin Negruzzi și pe care nu am fi trebuit să o părăsim, rătăcindu-ne după confuziile filologilor. Multe întrebări și îndoieli se nasc, firește, și aici. Că e mai bine să zicem roditor decât fertil, mai bine a unelti decât a machina, mai bine obicei decât abitudine, ne pare vederat. (Vezi și critica d-lui Vârgolici în contra Transacțiunilor literare, în Convorbiri literare de la 1 mai 1872 și interesantul articol al d-lui Lambrior, în no. de la 1 decemvrie 1873.) Trebuie însă totdeauna să zicem priincios în loc de favorabil? nădejde în loc de speranță etc.? Este bine să împrospătăm vorbirea cea veche în întinderea în care o face d. Lambrior? Aceste sunt întrebări al căror răspuns ni-l va da instinctiv acel scriitor pe care natura îl va fi înzestrat cu darul de a cunoaște firele din care se țese limbagiul poporului român. Nouă, celorlalți, nu ne rămâne decât a urma, depărtați de orice silă teoretică, simțului nostru limbistic, știind bine că judecata din urmă nu o pot pronunța decât urmașii noștri.</p>
                  <p>Terminând această expunere, sperăm că prin ea se va fi lămurit mai bine deosebirea între ceea ce s-a numit direcția nouă și între direcția mai veche.</p>
                  <p>A explica această deosebire ne-a părut o temă foarte însemnată. Căci poziția morală în care se află poporul român este poate unică în istorie, cât pentru greutatea ei și cere cu atât mai multă luare-aminte asupra mișcării lui literare, ca una ce este oglinda acelei poziții.</p>
                  <p>Îndată ce în apropierea unui popor se află o cultură mai înaltă, ea înrâurește cu necesitate asupra lui. Căci unul din semnele înălțimei culturei este tocmai de a părăsi cercul mărginit al intereselor mai individuale și, fără a pierde elementul național, de a descoperi totuș și de a formula idei pentru omenirea întreagă. Aflarea și realizarea lor a fost de multe ori rezultatul experiențelor celor mai dureroase; dar jertfa o dată adusă, ele se revarsă acum asupra omenirii și o cheamă a se împărtăși de binefacerea lor îmbelșugată. La această chemare nu te poți împotrivi: a se uni în principiile de cultură este soarta neapărată a fiecărui popor european. Întrebarea este numai dacă o poate face ca un soț de asemenea, sau ca un rob supus; dacă o poate face scăpându-și și întărindu-și neatârnarea națională sau plecându-se sub puterea străină. Și această întrebare se dezleagă numai prin energia vieței intelectuale și economice a poporului, prin bunăvoință și iuțeala de a înțelege și de a-și asimila cultura în activitate potrivită.</p>
                  <p>Pe noi, românii, ne-a scos soarta fără de veste din întunericul Turciei și ne-a pus în fața Europei. Odată cu gurile Dunării ni s-au deschis și porțile Carpaților, și prin ele au intrat formele civilizației din Franța și din Germania și au învălit viața publică a poporului nostru. Din acest moment am pierdut folosul stării de barbari fără a ne bucura încă de binefacerea stării civilizate.</p>
                  <p>Când am fi singuri într-o insulă, când ne-ar fi dat să trecem prin orce schimbare a vieței publice fără a fi amenințați dinafară în chiar existența noastră, am putea aștepta în liniște dezlegarea problemelor, lăsând timpului viitor sarcina de a ridica, încetul cu încetul, greutățile de astăzi.</p>
                  <p>Așa însă nu este situația noastră. Timpul dezvoltării ne este luat, și tema cea mare este de a-l înlocui prin îndoită energie. Tot ce este astăzi formă goală în mișcarea noastră publică trebuie prefăcut într-o realitate simțită, și fiindcă am introdus un grad prea înalt din viața dinafară a statelor europene, trebuie să înălțăm poporul nostru din toate puterile pănă la înțelegerea acelui grad și a unei organizări politice potrivită cu el.</p>
                  <p>Pentru aceasta se cere mai întâi o cultură solidă a claselor de sus, de unde pornește mișcarea intelectuală.</p>
                  <p>Aci însă este greutatea! A vota, a guverna, a scrie jurnale, a ținea prelecții necontrolate, a fi membru de academii și profesor de universitate, această formă a culturei apusene convine anteluptătorilor noștri mai ales când forma se întâlnește și cu un u corespunzător din budgetul statului. Dar a îndeplini cu aceeași seriozitate sarcina ei intelectuală, aceasta nu le convine; și când îi critici în această parte a vieței lor publice, atunci se indignează, spun că suntem încă într-o stare nepregătită, că noi să ne asemănăm cu Franța de acum 300 de ani, că meritele lui Șincai, Asachi, Bariț, Tăutu, Laurianu trebuiesc privite dintr-o perspectivă istorică seculară!</p>
                  <p>Dar dacă vă asemănați cu Franța de acum 300 de ani, de ce îi luați formele de cultură ale anilor din urmă?</p>
                  <p>Aci este contrazicerea cea primejdioasă. Nu e cu putință ca un popor să se bucure de formele dinafară ale unei culturi mai înalte și să urmeze totodată înlăuntru apucăturilor barbariei. Și fiindcă a da înapoi e cu neputință, nouă nu ne rămâne pentru existența noastră națională altă alternativă decât de a cere de la clasele noastre culte atâta conștiință câtă trebuie să o aibă și atâta știință câtă o pot avea.</p>
                  <p>Iacă pentru ce lupta neîmpăcată în contra ignoranței pretențioase și a neadevărului ne-a părut cea dintâi datorie și pentru ce nu am putut primi punctul de vedere al acelora care sunt deprinși cu o privire mai blândă și se mulțumesc cu o lungă așteptare a îndreptării în viitor.</p>
                  <p>Românii, anticipând formele unei culturi prea înalte, au pierdut dreptul de a comite greșeli nepedepsite și, depărtați din starea mai normală a dezvoltărilor treptate, pentru noi etatea de aur a patriarhalismului literar și știențific a dispărut. Critica, fie și amară, numai să fie dreaptă, este un element neapărat al susținerii și propășirii noastre, și cu orce jertfe și în mijlocul a orcâtor ruine trebuie împlântat semnul adevărului!</p>
               </div>
               <div type="div3" rend="P22">
                  <head>Beția de cuvinte în "Revista Contimporană" (1873)</head>
                  <p>Darwin ne spune că multe soiuri de maimuțe au aplecare spre băutura ceaiului, a cafelei și a spirtuoaselor; „ele sunt în stare, zice el, să fumeze și tutun cu multă plăcere, precum însumi am văzut. Brehm povestește că locuitorii din Africa de miazănoapte prind pavianii cei sălbatici punându-le la locurile unde se adună vase pline cu bere, de care se îmbată. El a văzut mai multe maimuțe în această stare și ne dă o descriere foarte hazlie despre purtarea lor și despre grimasele ciudate ce le făceau. A doua zi erau foarte rău dispuse și mahmure, de durere își țineau capul cu amândouă mâinile și înfățișau o privire din cele mai duioase. Dacă li se oferea bere sau vin, se depărtau cu dezgust, dar le plăcea mult zama de lămâie. O maimuță americană, un ateles, după ce se îmbătase o dată cu rachiu, n-a mai vrut să-l mai bea și a fost, prin urmare, mai cuminte decât mulți oameni“ (Ch. Darwin, Descendența omului și selecțiunea sexuală, I, 1).</p>
                  <p>Va să zică plăcerea noastră pentru amețeala artificială, produsă prin plante și preparatele lor, este întemeiată pe o predispoziție strămoșească, comună nouă cu celelalte rudenii de aproape, cu maimuțele de exemplu, din al căror neam ne coborâm.</p>
                  <p>Nu ne vom mira dar de lățirea cea mare a acelui obicei și de feluritele mijloace pentru mulțumirea lui. Cânepa, macul, vița de vie, tutunul etc., etc. sunt producte ale naturii cu care omul își nutrește pasiunea lui pentru amețeală.</p>
                  <p>Există însă un fel de beție deosebită între toate prin mijlocul cel extraordinar al producerii ei, care se arată a fi privilegiul exclusiv al omului, în ciuda celorlalte animale: este beția de cuvinte.</p>
                  <p>Cuvântul, ca și alte mijloace de beție, e, pănă la un grad oarecare, un stimulent al inteligenței. Consumat însă în cantități prea mari și mai ales preparat astfel încât să se prea eterizeze și să-și piardă cu totul cuprinsul intuitiv al realității, el devine un mijloc puternic pentru amețirea inteligenței. Efectele caracteristice ale oricărei beții sunt atunci și efectele lui, „la debilité des fonctions intellectuelles et le penchant à la violence“, cum ne arată Cabanis în memoriul 8 din Rapports du physique et du moral de l’homme.</p>
                  <p>Simptomele patologice ale amețelei produse prin întrebuințarea nefirească a cuvintelor ni se înfățișază treptat după intensitatea îmbolnăvirii. Primul simptom este o cantitate nepotrivită a vorbelor în comparare cu spiritul căruia vor să-i servească de îmbrăcăminte.</p>
                  <p>În curând se arată al doilea simptom în depărtarea oricărui spirit și întrebuințarea cuvintelor seci; atunci tonul gol al vocalelor și consonantelor a uimit mintea scriitorului sau vorbitorului, cuvintele curg într-o confuzie naivă și creierii sunt turburați numai de necontenita vibrare a nervilor acustici. Vine apoi slăbirea manifestă a inteligenței: pierderea oricărui șir logic, contrazicerea gândurilor puse lângăolaltă, violența nemotivată a limbajului.</p>
                  <p>Ar da poate un caracter prea pedant acestei neînsemnate cercetări literare dacă am voi să așezăm exemplele practice pentru teoria mai sus expusă după chiar gradele arătate: ne mărginim a le cita în total, lăsând binevoitorului cititor sarcina de a le clasa în ordine, de va voi. Pentru alegerea exemplelor ne-a fost un singur semn patologic hotă- râtor: întrebuințarea cuvintelor pentru plăcerea sonului lor și fără nici un respect pentru acea parte a naturii omenești care se numește inteligență.</p>
                  <p>În București a apărut la 1 martie al anului 1873 o gazetă lunară sub numele de Revista contimporană. Litere-Arte-Științe. Se spune că vro 20 sau 30, alții zic chiar 40 de redactori-colaboratori însuflețesc tinerețea acestei plăpânde ființe. Noi deocamdată ne îndeplinim datoria de a-i mulțumi pentru îmbelșugata culegere de exemple ce ne oferă în primele sale numere în folosul și spre ilustrarea tratatului de față asupra beției de cuvinte în toate fazele ei, și nu ne îndoim că, de va merge mai departe pe aceeași cale, va deveni una din cele mai importante întreprinderi pentru acest scop.</p>
                  <p>În primele două numere ale Revistei contimporane ne atrage mai întâi suvenirea dlui Sion despre poetul Conachi. Bietul Conachi! Nu știm prin ce nefericită împărțire a materiei s-a întâmplat că în întregul număr de la 1 martie, deși cuprinde vro 15 pagini despre el, nu i se citează decât două exemple: Oda la Moruzi, „cea mai sarbădă și cea mai prozaică“, după chiar părerea dlui Sion, și următoarele versuri:</p>
                  <p>Na, vouă banilor! Na, ție Conachi!</p>
                  <p>Bravo ție, Mihalachi!</p>
                  <p>Pas acum și te mai îndoiește de încântătoarea frumusețe a muzei lui Conachi!</p>
                  <p>Oda sus-citată în lauda domnului Alexandru Moruzi începe așa:</p>
                  <p>După ce cu-ndestulare</p>
                  <p>Din milă, cu bunătate,</p>
                  <p>Aduci ape curgătoare</p>
                  <p>În orașele-nsetate;</p>
                  <p>și aici dl Sion ne lămurește că în adevăr Moruzi a adus apa la Monastirea Golia din Iași, „de unde, vărsându-se prin o gură de leu, se împărțea pe la mai multe cișmele“, și apoi continuă:</p>
                  <p>„am citat aceasta pentru ca să arăt că inspirațiunea lui Conachi nu era o adulațiune, ci exploziunea unui entuziasm nobil pentru îmbunătățirile ce poetul vedea că se fac în țară“.</p>
                  <p>Cum? Câteva cuvinte rimate asupra unor țevi de apă aduse de prințul Moruzi se și numesc de dl Sion „exploziunea unui entuziasm nobil“ din partea poetului?</p>
                  <p>Deși aceasta este deocamdată un abuz înc[...]nsemnător, poate chiar neobservat pentru cititorii mai puțin deprinși, totuși el constituie primul simptom al suferinței de care este cuprins dl Sion. Cele următoare vor fi mai tari.</p>
                  <p>La pagina 15 ni se citează câteva versuri din Psaltirea lui Dositei, d. e.:</p>
                  <p>Limbele să salte Să strige-n tărie</p>
                  <p>Cu cântece nalte, Glas de bucurie.</p>
                  <p>Simpla citare a acestor versuri este foarte nevinovată, deși versurile sunt urâte, dar nevinovăția încetează din momentul în care dl Sion cu ele se amestecă în prozodie: d-sa își permite a numi aceste trohee ale lui Dositei... hexametre!</p>
                  <p>Versurile de la pag. 17:</p>
                  <p>Ascultă-mi ruga, Dumnezeu sfinte,</p>
                  <p>Și nu mă trece, ci-mi ia aminte,</p>
                  <p>dl Sion le numește... pentametre!</p>
                  <p>În împrejurări normale nu ar fi iertat unui literat, fie chiar membru al Societății Academice Române, să scrie asemenea lucruri. Dar în starea în care se află dl Sion când scrie, și în care, precum vom vedea mai jos, se află și alți scriitori principali ai Revistei contimporane, asemenea fenomene trebuiesc privite mai mult cu un fel de interes psihologic.</p>
                  <p>Dl Sion, în urma acelei stări, pare uneori a pierde conștiința sigură despre ceea ce face, scrie când f[...]nțeles, când în contrazicere, când cu o violență de expresii nemotivată, de exemplu pag. 22:</p>
                  <p>„prima simptomă a perfecționării sufletului lui Conachi fu predilecțiunea sa pentru poezie“,</p>
                  <p>și îndată mai jos:</p>
                  <p>„toți știm cum ajunge cineva poet: el mai întâi trebuie să se nască cu asemenea predilecțiune“.</p>
                  <p>Apoi, la pag. următoare:</p>
                  <p>„de la 1806 pănă la 1834 Conachi a fost mereu în funcțiuni“,</p>
                  <p>și îndată mai jos:</p>
                  <p>„dar în intervalul interupțiunilor sale din funcțiuni se ocupa cu profesiunea specială de inginer hotarnic“.</p>
                  <p>Apoi la pag. 90:</p>
                  <p>„Pe atunci însă, cată să știm, amorezații nu-și făceau curte în modul prozaic de astăzi, pe la teatruri, pe la baluri și pe la grădine: damele nu ieșeau fără bărbații lor nicăierea, nici primeau visite când erau singure acasă; apoi bilete dulci și parfumate nu erau în datina timpului. Curtea se făcea precum ne spune poetul Alecsandri în Barbu Lăutaru: amantul umbla cu lăutarii cântând toată noaptea pe sub ferestrele Dulcineei; sau, dacă era poet ca Conachi, făcea versuri, pe care... nu le da la gazete, nici la tipar, ci punea pe lăutari să le cânte.</p>
                  <p>Nu voiu să zic că cu moduri atât de prozaice Conachi făcea curte nobilei sale amante; nu e însă mai puțin adevărat că de la 1812—1828 versurile lui făceau gloria lăutarilor dintr-un capăt pănă la celalt al Moldovei.“</p>
                  <p>La pagina 24 dl Sion ne vorbește despre</p>
                  <p>„junele adolescent“.</p>
                  <p>Poate îi era teamă că vom crede adolescentul bătrân!</p>
                  <p>Tot acolo ne spune că</p>
                  <p>„țara era în convulsiunile cele mai înflăcărate“,</p>
                  <p>și la pagina următoare vrea să examineze cartea lui Conachi și să vadă</p>
                  <p>„de ce calibru este“.</p>
                  <p>La paginile 102 și 103, dl Sion, vorbind de sine însuși, scrie:</p>
                  <p>„Apoi când m-am ridicat din adolescență și m-am așezat în capitală... mă duceam la casa lui Conachi adeseori, și ospitalitatea aceasta o plăteam cetindu-i câteodată vreo compunere...“</p>
                  <p>Demn de observat e dl Sion când se desfată în tăria expresiilor. La pag. 96, vorbind despre ochi, zice:</p>
                  <p>„Cine nu și-a scăldat sufletul în deliciul acestor stele, care se zice să sunt scaunul sufletului și al inimii?“ A-și scălda sufletul în deliciul unor stele care sunt un scaun, iată o imagine a cărei soață se află numai în următoarea strofă a dlui A. Pelimon (nu este și d-sa între cei 30—40 de redactori-colaboratori ai Revistei?):</p>
                  <p>Aste inimi prea-nfocate De al păcii imn legate</p>
                  <p>Cu stilpări de nemurire Cânt a patriei iubire.</p>
                  <p>Departe duce pe om beția de cuvinte!</p>
                  <p>La pag. 90, dl Sion ne arată cum</p>
                  <p>„Conachi revărsa florile imaginațiunii sale în adorațiunea idolului ce încântase sufletul său“,</p>
                  <p>dar la pag. 93 se întrece și zice:</p>
                  <p>„poetul vărsa tezaurii imaginațiunii sale cu profunziunea unui crater în irupțiune“.</p>
                  <p>Despre întrebuințarea de neologisme, precum sunt alegre, în loc de vesele, tandrețe, abandonez etc., nu este locul să vorbim aici: ne grăbim a termina critica în ceea ce privește partea dlui Sion din Revista contimporană prin citarea ultimelor sale cuvinte:</p>
                  <p>„Iată materia mea epuizată. Fie ca această lucrare să se urce ca fumul de tămâie către sufletul acestui veteran al Parnasului român, care a depus premiile geniului și cugetării sale pe altarul culturii naționale! Respect, venerațiune și glorie memoriei numelui său!“</p>
                  <p>Premiile geniului și cugetării (adică poeziile) și gloria memoriei numelui sunt un nonsens și un pleonasm, care încheie într-un mod armonic lucrarea dlui Sion, citită la Ateneu, citită la Cernăuți, citită la Bacău, și, în sfârșit, tipărită în Revista contimporană. Un alt autor care umple coloanele acestei reviste este dl Pantazi Ghica. D-sa ne îmbie cu o nuvelă istorică intitulată Marele vistier Cândescu. Ce palid devine dl Sion, cu toată „înflăcărarea convulsiunilor“ și cu toată „profunzimea craterului în irupțiune“, îndată ce-l punem alături de violența limbajului dlui P. Ghica, care ar fi înmărmurit și pe mai-sus-pomenitul Cabanis!</p>
                  <p>Pag. 80:</p>
                  <p>„Mihnea nu săvârșise încă aceste cuvinte, când o mulțime de femei, copii, bătrâni, sângerânzi, palizi, cu hainele rupte, sfășiete, cu părul smuls, cu mâinile rănite,</p>
                  <p>intrară în gloată, în dezordine, înspăimântați, alergând, în sala sfatului domnesc. Din acea mulțime speriată, exasperată, două fete, două copile, se repeziră în brațele vistierului Cândescu, strigând: „Scăpare, tată! scăpare!““</p>
                  <p>Simțiți, vă rog, toată gingășia logică a acestei îmbelșugări de cuvinte: mulțimea intră în gloată și în dezordine, ea este nu numai înspăimântată, ci și speriată și exasperată, ea are hainele nu numai rupte, ci și sfășiate, și atunci în brațele vistierului Cândescu se reped două, nu numai fete, ci și copile.</p>
                  <p>La pag. 82:</p>
                  <p>„Boieri, femei, copii, bătrâni, oșteni ieșiră toți în liniște dar având pe figuri aceeași durere, aceeași exasperațiune, aceeași desperare“.</p>
                  <p>Durere, exasperațiune și desperare!</p>
                  <p>„Armașul Dincă Sârbu, șarpe încolăcitor, ființă târâtoare, astucioasă, ipocrită, furbă și trădătoare, suflet damnat, spion și confident al lui Mihnea, când intră domnitorul în biserică, opri pe comisul Comăneanu la ușa sfântului locaș.“</p>
                  <p>Grozav e Dincă Sârbu, și ar fi mai grozav dacă nu ar deveni ridicol în această descriere.</p>
                  <p>„Astfel se făcu trista și rușinoasa instalare a lui Mihnea III, cu pronosticuri atât de lugubre și în condițiuni atât de funerbe pentru țară.“</p>
                  <p>Condițiuni funebre? Aceasta nu prea are înțeles în românește. Dar pe dl Ghica nu-l supăr[...]nțelegerea. În fantezia d-sale cea învăpăiată, adjectivele înoată cu grămada, și d-sa pescuiește când pe unul, când pe altul, și-l aruncă fără alegere în brațele vreunui substantiv. Folosul acestei procedări literare este că poți petrece timpul cu variații asupra aceleiași teme, cu combinări și permut[...]n marginea numărului de cuvinte date. Înțelesul rămâne același și uneori fraza câștigă. D. e.:</p>
                  <p>„Astfel se făcu lugubra și funebra instalare a lui Mihnea cu pronosticuri atât de triste și în condițiuni atât de rușinoase pentru țară.“</p>
                  <p>Și mai sus, pag. 75:</p>
                  <p>„Nici o voce nu răspunse, toată lumea, tăcută și cuprinsă de o adâncă întristare, păstra un silențiu lugubru“.</p>
                  <p>Lumea tăcută păstra un silențiu! Sau, tot așa de bine, lumea silențioasă păstra o tăcere. Sau, mai amplificat: lumea lugubră păstra un silențiu tăcut.</p>
                  <p>Am cita mai multe simptome ale dlui Pantazi Ghica, dacă am fi avut răbdarea să citim nuvela d-sale și în numărul revistei de la 1 aprilie 1873. Dar această răbdare n-am avut-o și ne mărginim să spunem că dl Ulysse de Marsillac în Journal de Bucarest o laudă foarte mult și o numește savantă.</p>
                  <p>Între expresiile cu care dl Pantazi Ghica înavuțește sărmana limbă română figurează, pe lângă silențiul lugubru, rapace, avaricios, astucios, furb și adat (adonné).</p>
                  <p>Mult mai fin e dl Vasile Alexandrescu-Ureche.</p>
                  <p>Oh, d-sa vorbește cu preferință despre lucruri pe care, necunoscâ ndu-le însuși bine, presupune că nici cititorii nu le cunosc, și pe acest fundament înșiră la cuvinte de o fenomenală combinațiune. După un tipic cunoscut încă din Adunarea națională, pe care o inspira d-sa odinioară, dl Alexandrescu-Ureche, în studiul asupra lui Miron Costin, cu care începe juna Revistă, vrea să ne arăte meritul lui Miron Costin ca om de știință și ne zice:</p>
                  <p>„După cum Cantù definește istoria conform ultimelor, modernelor teorii: „l’histoire est le recit d’événements importants afin de connaître le passé et par lui de conjecturer l’avenir probable“... așa a zis Miron Costin când ne spune că istoria ne învață: „Cu acele trecute vremi să pricepem cele venitoare!“ Care e meritul lui M. Costin ca om de știință? Dar ce dezvoltare mai admirabilă de inteligență ca aceea a lui M. Costin, care ajunge la concluziunile științei cu secole mai nainte de atâți nemuritori lucrători în ogorul științific, în ogorul istoriei, la apusul Europei!“</p>
                  <p>Ce mistificare mai este și aceasta? Nu este adevărat că ideea de a concepe istoria ca o știință a vremilor trecute pentru a pricepe pe cele viitoare este o „ultimă modernă teorie“. Aceasta a trebuit să treacă prin capul tuturor istoricilor, de când istorici există, și este anume relevată în Polybius, în Tacitus, în Cicero, dacă, după dorința lui Cornelius Nepos, îl numărăm și pe acesta printre istorici. Prin urmare, Miron Costin în fraza citată nu a făcut alta decât a spus și el o cugetare de istoric, dar nu a anticipat „cu o admirabilă inteligență concluziunile științei“ moderne.</p>
                  <p>La pag. 1 și 2 a revistei ni se susține că:</p>
                  <p>„istoria, fiica filozofiei, nu vine decât după ce poezia populară începe a tăcea“,</p>
                  <p>și îndată se adaogă:</p>
                  <p>„istoria germanilor începe cu cântul lui Siegfried din poemul Analelor (?)“.</p>
                  <p>La pag. 2, dl Alexandrescu vorbește despre lăutarii, care singuri</p>
                  <p>„fac istorie... pe timpul lui Atila (5), la palatul Biciului lui Dumnezeu“.</p>
                  <p>Acel (5) pus lângă Attila ne trimite în josul paginii, la autorii antici din care îi izvorăște dlui Ureche această știință. Acolo găsim numit, pe lângă Priscus, și pe Am. Marcellinus. Ammianus Marcellinus citat pentru timpul lui Attila? Mare descoperire! Ammian (născut pe la 330) era de mai mulți ani mort când a început domnirea lui Attila (434, 435) și istoria lui merge numai pănă la 378 după Chr.</p>
                  <p>La pag. 9, eruditul nostru profesor de istorie la Universitatea din București ne spune că „istoria de caracter filozofic“ se născu „cu Voltaire, abia în secolul XVII și XVIII“.</p>
                  <p>Voltaire istoric în secolul 17? Dar Voltaire este de 6 ani când se sfârșește secolul al 17-lea, și în această vârstă el de-abia ar fi putut scrie un tratat ca acela al dlui Ureche, necum o istorie de „caracter filozofic“.</p>
                  <p>Dar unde este tare dl Ureche este în citarea de nume proprii. Acolo d-sa se află în elementul s[...]ncepe a-și pierde cumpătul, sonul gol al cuvintelor de botez și de familie îl transportă în acea lume fericită, unde prozaica lege a logicii și a exactității științifice nu mai domnește.</p>
                  <p>Cu deosebire ne preumblă atunci prin țara spaniolilor, pe unde controlul este mai greu, și ne încântă cu sonuri ca cele următoare:</p>
                  <p>„Nu, oricât am putea supăra vreunul din acele spirite de care altădată râdeam, pe care azi le deplângem, spirite pururea gata a deprecia ce este românesc, nu, repețim, Miron Costin nu este Villehardouin, nici sire de Joinville, Froissart, Filip de Comines, el nu este Olanyro Morales, Zurita, Garivay, Muntaner, Mariana, Moncada; nu este asemenea autorul cronicilor de Napoli, nici Villani; nu este a fortiori, catalogarii de date și domni ai Germaniei feudale... Miron Costin este în fond „istoric“!“</p>
                  <p>Bietul zețar nu s-a prea orientat în așezarea literelor acestor spanioli, și astfel errata de la sfârșitul numărului ne invită să citim Ocampo, Morales în loc de Olaniro Morales. Fie și Ocampo, Morales! Să ne atragem în trecăt, deși cu multă mâhnire din parte-ne, râsul sau deplângerea dlui Ureche, mărturisind cu sinceritate că, după părerea noastră, nu ar fi nici o scădere pentru Miron Costin de a fi comparat lui Comines sau lui Froissart. Dl Ureche crede că Miron Costin le este fără comparare superior, după același tipic după care credea altă dată, într-un foileton al Adunării naționale, că o palidă imitare a lui Văcărescu este superioară originalului lui Goethe.</p>
                  <p>La pag. 6, dl Ureche ne înșiră alte nume, spunându-ne că:</p>
                  <p>„Miron Costin este deja istoricul care întreabă la fapte cauzele lor, și la cauze recunoaște o ordine, o sistemă oarecare, ca Vico, Leibnitz, Descartes, Rotek, Cantù, Thiery“.</p>
                  <p>Ce-o fi căutând printre acești istorici Leibniz și Descartes? Altă dată, dl Ureche, vorbind despre arhitectura noastră, ne spunea că celebrii arhitecți ai Italiei ar fi invidioși de ea și ne cita între aceștia și pe Cimabue, care însă este celebru în pictură.</p>
                  <p>Dar în starea intelectuală în care se află d-sa când scrie nici nu e vorba de exactitate a citărilor. Totul e ca sonul gol al numelor proprii să producă efect, și în această privință trebuie să recunoaștem că Cimabue e foarte bine ales.</p>
                  <p>În numărul Revistei contimporane de la 1 aprilie ni se înfățișează doi autori mai noi, cu lucrări mai scurte.</p>
                  <p>Unul este D. Aug. Laurianu. D-sa face o critică a unei traduceri din Molière și a dramei dlui Scurtescu, Rhea Silvia. Știți că despre fabuloasa Rhea Silvia ne spune Livius în câteva rânduri, la începutul istoriei sale, că a fost vestală, dar că a născut totuși pe Romulus și Remus. Completa lipsă de tradițiuni mai lămurite asupra ei nu împiedică pe dl Laurianu de a scrie:</p>
                  <p>„Pentru a trata asemenea subiecte, se cere, pe lângă atâtea alte condițiuni, pe care dl Scurtescu le posedă îndestul, și un studiu aprofundat al timpului, moravurilor, cu un cuvânt, al miezului social în care se petrece acțiunea, și acest miez social să radieze în toate epizoadele dramei Rheei Silviei“.</p>
                  <p>Mediul social de pe timpul Rheei Silviei! Lucrul nu prea are înțeles, dar cuvintele sună a ceva.</p>
                  <p>Același domn scrie la pagina 158 și 159:</p>
                  <p>„Nu este aici locul de a căuta rațiunea preeminenței traducțiunilor asupra compozițiunii și raportul ce există între autor și executor. Cănd vom scrie în special despre teatrul nostru, vom elucida aceste chestiuni colaterale rândurilor de astăzi. Deocamdată, ne mulțumim de a declara într-un mod categoric că n-avem idei preconcepute contra nici unuia din modurile în care se manifestă literatura scenală la noi“.</p>
                  <p>Auzi, frate! Junele Laurianu ne declară „într-un mod categoric“ că nu are „idei preconcepute“!</p>
                  <p>Ce fericire pentru „literatura scenală“ a României și pentru „chestiunile colaterale rândurilor de astăzi“!</p>
                  <p>Cel din urmă autor însemnat în no. 2 al Revistei se numește George Marian. D-sa pare a fi de la Ploiești, căci ne vorbește despre</p>
                  <p>„un colț al țării unde m-am ploieștit, era să zic pleoștit“.</p>
                  <p>Acest domn de la Ploiești, eram să zic... are mult spirit. D-sa iubește „la causerie“ ca la Paris și o introduce în Revista contimporană prin un Ciaiu la doamna Cutare. Ce mai eleganță în toată conversația! Domnul de la Ploiești o începe prin a face doamnei Cutare din București un</p>
                  <p>„compliment pentru toaleta sa de un perfect bun-gust“,</p>
                  <p>și complimentul era, f[...]ndoială, de un perfect bun-gust, ca și cel următor, despre care ne spune dl Marian:</p>
                  <p>„cultul frumosului există în Țara Românească. Mă inhățai de acest cuvânt ca să spun că n-ar putea fi îndoință despre aceasta decât numai când frumosul n-ar fi reprezentat la noi prin imagini vii ca dna Cutare. Complimentul însă nu produse efect.“</p>
                  <p>Dar nu pentru aceste galanterii ploieștite, eram să zic..., intră dl George Marian în această mică cercetare. D-sa merită a figura în ea fiindcă împărtășește amețeala dlui Ureche în privința numelor proprii. După ce ne-a spus, desigur cu multă competență, că concertele Societății filarmonice sunt</p>
                  <p>„destinate a face pe public să fugă văzând numai numele lui Beethoven pe afiș“,</p>
                  <p>continuă:</p>
                  <p>„Grație dnei Cutare, mă împăcam cu muzica clasică de care mă desgustase concertele puțin divertisante ale Societății filarmonice. Un caet din Mozart se aflà pe piano. Doamna Cutare îl deschise și ne jucà nemuritoarea uvertură a operei Freischütz (Robin des Bois).“</p>
                  <p>Admirabila doamna Cutare! Deschide un caiet din Mozart și joacă din el uvertura lui Freischütz. Ai să vezi că în numărul viitor al Revistei are să deschidă caietul lui Weber și să ne joace uvertura lui Don Juan.</p>
                  <p>După exemplele fenomenale, citate pănă acum, am mai adăoga câteva cuvinte în privința întregii întreprinderi numite Revista contimporană, dar ne e teamă că redactorii ei vor declara, cu modestia junelui domn Laurianu,</p>
                  <p>        „într-un mod categoric“,</p>
                  <p>că nu au idei preconcepute nici măcar în contra — beției de cuvinte.</p>
               </div>
               <div type="div3">
                  <head>Răspunsurile „Revistei Contimporane” (1873)</head>
                  <p>Lupta între Revista contimporană și critica din Convorbiri literare s-a încins cu multă căldură. Revista de la 1 iunie 1873 publică un răspuns lung al dlui P. Grădișteanu, un răspuns ceva mai scurt, dar foarte puternic, al dlui V. Alexandrescu-Ureche și câteva cuvinte gentile ale dlui D. Aug. Laurianu, iar dl Pantazi Ghica și-a ales un cerc mai întins de cititori și își răspândește observările d-sale în contra noastră prin cel mai însemnat jurnal politic din capitală. Fiind vorba de o luptă literară, să ne fie iertat a înlătura mai întâi tot ce ne pare că trece peste limitele ei.</p>
                  <p>Așa, dl Petru Grădișteanu vorbește de victemele arțagului meu, de piticii din ortaoa „Junimei“, zice că noi tăgăduim cu sfruntare, cu turbare meritul părinților literaturii și spune că pamfletul meu îi reamintește că Voltaire compară pe unii critici cu broaștele care se zice că sug veninul pământului spre a-l comunica celor care le ating. Dl Vasile Alexandrescu-Ureche observă că unui zețar îi e permis să fie ignorant ca un redactor de la Convorbiri, că, de citea mult Convorbirile, de tâmpire nu scăpa, și împărtășește cititorilor săi că în casa dlui Maiorescu nu lipsește o clarinetă și un contrabas, pe lângă un piano. Dl Pantazi Ghica numește pe adversarul său un fel de farceur literar, spune că unii membri ai societății „Junimea“ sunt adați la umorism între mai multe pahare de bere în Borta rece (o cârciumă cunoscută din Iași, citată de dl Laurianu-junior în contra noastră) și observă că stilul meu cam se aduce mult cu stilul și buna-cuviință ce ar găsi cineva în epistola unui comisvoyageur neguțătoresc.</p>
                  <p>La aceste cuvinte și altele mai tari de felul lor nu am nici un răspuns. Ele sunt personalități fără interes într-o discuție literară; ar fi chiar de natură a tăia orice discuție, dacă alte considerări mai însemnate nu ar impune continuarea ei ca o datorie. Lăsăm dar expresiilor reproduse mai sus tot caracterul lor, fără a le mai atinge.</p>
                  <p>Căci ele nu ne înaintează în dezlegarea singurei întrebări importante aici: cum rămâne cu obiectul propriu al criticii noastre literare? Cum rămâne cu trocheele lui Dositei, pe care Revista contimporană le numește hexametre? Cum cu exploziunea entuziasmului nobil pentru țevile de apă aduse de prințul Moruzi? Cu convulsiunile înflăcărate? Cu profunzimea craterului în erupțiune? Cu ridicarea dlui Sion din adolescență și așezarea d-sale în capitală?</p>
                  <p>Cum rămâne cu lumea tăcută a dlui Pantazi Ghica, care păstra un silențiu?, sau cu Armașul Dincă Sârbul, care era</p>
                  <p>„șarpe incolăcitor, ființă târâtoare, astucioasă, ipocrită, furbă și trădătoare, suflet damnat, spion și confident al lui Mihnea?“</p>
                  <p>Cum rămâne cu Ammianus Marcellinus, pe care îl citează dl Ureche pentru timpul lui Attila? Sau cu Voltaire, care începe istoria de caracter filozofic în vârstă de 6 ani? Sau cu Cimabue, care devine celebru în arhitectură?</p>
                  <p>etc., etc., etc.</p>
                  <p>Cum rămâne cu aceste fenomenale... scăpări din vedere, aceste... mici erori strecurate într-o câtățime cam mare în primele două numere, numerele de recomandație, ale unei Reviste de literatură, artă și știință, publicată în anul 1873 în capitala unui stat care aspiră la cultură și nu este cu totul lipsit de viața literară?</p>
                  <p>Iată singura întrebare la care se aștepta un răspuns din partea Revistei contimporane, și totodată singurul punct în jurul căruia se poate mișca discuția noastră mai departe.</p>
                  <div type="div4">
                     <head>I</head>
                     <p>Așadar: ce a răspuns Revista la erorile imputate și cum a răspuns? Critica noastră relevase cinci articole: studiile literare ale dlor Sion și Ureche, nuvela dlui P. Ghica, recenziunea dlui D. Laurianu și un articol al dlui Marian. Începem cu o mărturisire împăciuitoare: în privirea apărării ce dl Grădișteanu face în favoarea dlui G. Marian de la Ploiești, suntem aproape de a ne înțelege cu d-sa. D. Grădișteanu (p. 390) numește scrierea dlui Marian</p>
                     <p>„un articol de blagues — cuvântul în limba română n-are ecuivalent decât, poate, mofturi“.</p>
                     <p>Din momentul în care Revista califică articolul dlui Marian de mofturi, nu mai avem de discutat asupra acestui punct. S-ar simplifica discuția chiar și asupra celorlalte puncte, dacă Revista ar consimți să numească cu aceeași expresie calificativă și celelalte articole relevate de noi, critica dlui Laurianu, nuvela dlui P. Ghica și mai ales studiul istorico-literar al dlui Ureche. Căci mofturi este îndeaproape înrudire cu numele ce ne-am permis noi a-l aplica de la început acelor articole din Revistă și despre care presupunem că nu este încă uitat.</p>
                     <p>Asemenea, suntem datori să recunoaștem că nu mai încape discuție asupra uverturii lui Freischütz, pe care dl de la Ploiești o atribuia lui Mozart. În acceași zi (1 mai) în care a apărut critica noastră în Convorbirile literare din Iași, a apărut în no. 3 al Revistei din București rectificarea. Pasagiul criticat de noi din no. 2 al Revistei era:</p>
                     <p>„Un caiet din Mozart se afla pe piano. Dna Cutare îl deschise și ne jucă nemuritoarea uvertură a operei Freischütz.“</p>
                     <p>și aici Erata din no. 3 observă:</p>
                     <p>„În no. 2 al Revistei, la pag. 186, rândul 11, sărindu-se un rând din manuscris, după cuvântul juca să se adauge: Sonata în sol major, apoi termină cu.“</p>
                     <p>Așadar, dna Cutare jucă din caietul lui Mozart sonata a 8-a și apoi termină cu uvertura operei Freischütz.</p>
                     <p>Unii se miră cum de zețarul sărise rândul din manuscript așa de bine încât fraza tipărită avea un aer foarte natural, mai natural chiar decât cea îndreptată, și par a se îndoi de istoria cu rândul cel sărit. Noi însă nu ne credem în drept a pune la îndoială erata Revistei, și, prin urmare, primim rectificarea făcută fără rezervă.</p>
                     <p>Mergem chiar mai departe: ne mirăm de ce Revista nu s-a folosit de Erata ei într-un mod mai bogat, oarecum mai isteț? Nu vedea că aici este mijlocul cel mai simplu de a scăpa de toate greutățile? De exemplu: la pag. 15 din no. 1 al Revistei zicea dl Sion:</p>
                     <p>„În adevăr, voiți exametre? ascultați:</p>
                     <p>Limbile să salte</p>
                     <p>Cu cântece nalte.“</p>
                     <p>De ce să nu zică erata din no. viitor al Revistei:</p>
                     <p>„În no. 1 al Revistei, pag. 15, rândul 6 de jos, sărindu-se câteva cuvinte din manuscris după cuvântul voiți să se adauge: „trochee care nu sunt“... exametre?“ și toată greșeala a dispărut!</p>
                     <p>Asemenea pentru dl Ureche:</p>
                     <p>„În no. 1 al Revistei, la pag. 2, rândul 2 de jos, unde se citează autorii pentru timpul lui Attila, sărindu-se două rânduri din manuscris, după cuvântul Am. Marcellinus să se adauge: „din nenorocire nu scrie nimic despre Attila, dar cu atât mai mult scrie“... Priscus“.</p>
                     <p>Și așa mai departe și pentru celelalte erori in dulce infinitum.</p>
                     <p>Dar revista nu a ales acest mod expeditiv și prudent de a întâmpina critica făcută, ci și-a susținut erorile, încercându-se a aduce argumente în favoarea unora din ele.</p>
                     <p>Să le examinăm și pe aceste.</p>
                     <p>Constatăm însă mai întâi că acea parte a criticii care privea disertația dlui Sion asupra poetului Conachi a rămas f[...]ntâmpinare. O menținem dar deocamdată așa cum a fost făcută.</p>
                     <p>Trecem la dl Ureche, care s-a crezut obligat să-și susție cele 7 erori ale d-sale cu orice preț — vom vedea îndată cu ce preț.</p>
                     <p>1. Eroarea dlui Ureche relativă la Ammianus Marcellinus.</p>
                     <p>Pasagiul din no. al Revistei contimporane este în întregul lui următorul: „Mult timp, multe sute de ani, coloniștii lui Traian n-avură alți istorici decât tradițiunea fidelă, și alăturea cu ea pre acei lăutari, cari, încă la Roma, aveau deprinderea a cânta la ospețe faptele oamenilor celebri.4 Pe timpul lui Attila5, la palatul Biciului lui Dumnezeu, ca și mulți secoli după aceea la curtea domnilor români, singuri lăutarii fac istorie.</p>
                     <p>4 Soliti sunt primis temporibus in epulis canere convivae ad tibicinem de clarorum hominum virtutibus. Salustiu.</p>
                     <p>5 Am. Marcellinus. Priscus.“</p>
                     <p>În contra acestui pasagiu făcusem noi în Convorbiri literare de la 1 mai 1873 următoarea critică:</p>
                     <p>„Acel (5) pus lângă Attila ne trimite în josul paginii la autorii antici, din care izvorăște dlui Ureche această știință. Acolo găsim numit, pe lângă Priscus, și pe Am. Marcellinus. Ammianus Marcellinus citat pentru timpul lui Attila? Mare descoperire! Ammian (născut pe la 330) era de mai mulți ani mort când a început domnirea lui Attila (434, 453), și istoria lui merge numai pănă la 378 d. Ch.“</p>
                     <p>Ce are de zis dl Ureche la această critică? Cum își va susține singurul punct în discuție: citarea lui Ammianus Marcellinus după cuvintele „pe timpul lui Attila?“</p>
                     <p>Iată răspunsul d-sale (Revista din 1 iunie 1873, pag. 320, 321, 322):</p>
                     <p>„Un no. 5 stă pus după vorba Attila în scrierea mea (pag. 2), și nu știu de ce supără pe nervosul dl Maiorescu. Oare nu este adevărată aserțiunea că lăutarii, primii cântăreți, poeți, fac istorie... pănă pe timpul lui Attila? Probeze-mi-se că nu, și va rămâne de minciună Voltaire cu opiniunea sa despre ignoranța criticilor.“</p>
                     <p>Nu am să probez că nu, și nu am să probez că da, fiindcă nu s-a vorbit nici un cuvânt despre aceasta. Singurul punct în discuție este: citarea lui Amm. Marcellinus pentru timpul lui Attila.</p>
                     <p>Să relevăm deocamdată cuvântul până vârât acum de dl Ureche înaintea cuvintelor pe timpul lui Attila. Acest până nu stă în pasagiul criticat.</p>
                     <p>Dl Ureche continuă:</p>
                     <p>„Ce este greșit în aserțiunea mea când, citând pe Salustiu, am scris că la romani încă istoria începe cu poezia, cu cântecele (soliti sunt primis temporibus etc.)?“</p>
                     <p>De această aserțiune a d-sale nu e vorba în critica noastră.</p>
                     <p>„De acest obicei ne vorbește și Nonniu (II, 70), care amintește că Varon numea pe cântăreți: pueri modesti... „</p>
                     <p>Poate să vorbească Nonniu: nu sunt în chestie pueri modesti.</p>
                     <p>Departe de aceasta!</p>
                     <p>„Ce păcat făcui susținând că acest mod de a face istoria a trecut și la Dacia și că persistă pănă chiar sub Attila?“</p>
                     <p>Nimeni nu a relevat vreun asemenea păcat, nu este în chestie.</p>
                     <p>„Era oare permis filozofului, literatorului din Iași a nu ști cine fură barzii la gali (vezi Lucan, I, v. 27), scaldi la scandinavi etc.?...</p>
                     <p>Citit-a eruditul dl Maiorescu pe Tacit? Apoi nu spune el cum se cânta la barbari pe timpul lui (Canitur adhuc barbaras apud gentes. Annal., II, 88)?</p>
                     <p>D-sa, care știe toate, nu știe că la goți în Dacia încă se cântau la ospețe faptele strămoșilor, după cum o spune Iornandes (după Cassiodore, ministrul lui Theodosiu)?“</p>
                     <p>Nu sunt în chestie nici barzii la gali, nici Tacitus, nici goții din Dacia. În chestie este un singur punct: citarea lui Amm. Marcellinus pentru timpul lui Attila.</p>
                     <p>„Apoi nu cumva eruditul dl T. Maiorescu pretinde că Ammian Marcellin este rău citat pentru deschiderea moravurilor hunilor?“</p>
                     <p>întreabă dl Ureche. Nu pretinde aceasta dl Maiorescu.</p>
                     <p>„Istoricilor de la Convorbiri aceasta poate să le pară lucru nou, dar Ammian Marcellin este autoritate pentru epoca aparițiunii hunilor și izgonirea goților de către ei din Dacia.“</p>
                     <p>Nu este în chestie epoca aparițiunii hunilor, nici izgonirea goților.</p>
                     <p>„Ce ar zice acest ilustru domn când într-o carte cu titlu Historie d’Attila et de ses successeurs ar afla citat pe Ammian Marcellin de nenumărate ori?... Histoire d’Attila și Amm. Marcellin!</p>
                     <p>— E un ignorant, ar exclama negreșit dl Maiorescu.</p>
                     <p>Acel ignorant se cheamă însă Amédée Thierry!“</p>
                     <p>De o finețe admirabilă! Dl Ureche își asociază pe Amédée Thierry și ne d[...]nțelege că în privința lui Ammianus Marcellinus este de aceeași erudițiune.</p>
                     <p>Să nu batjocorim memoria lui Amédée Thierry, de-abia răposat!</p>
                     <p>Nu el este în chestie: nu el ar fi putut să aibă vreodată inspirările dlui Ureche asupra izvoarelor istorice. Când în Histoire d’Attila et de ses successeurs a lui Am. Thierry se vede citat Ammianus Marcellinus, nu este pentru chiar timpul domnirii lui Attila, ci pentru prima aparițiune a hunilor în Europa și pentru moravurile lor de atunci, de care a trebuit să se ocupe Thierry în eminenta sa lucrare.</p>
                     <p>Dar, cum am zis, nu este aici punctul în discuție. Să revenim la el.</p>
                     <p>„Pentru ce dar acel no. 5 îl pune în furie contra mea?“</p>
                     <p>Lăsând furia la o parte: pentru că prin acel 5 se citează Ammianus Marcellinus pentru timpul lui Attila.</p>
                     <p>Dar aici dl Ureche răspunde:</p>
                     <p>„Eu n-am citat pentru epoca lui Attila pe Ammian Marcellin și no. 5 pus după vorba lui Attila nu se raportă la Attila, ci la epoca hunilor.“</p>
                     <p>Așa? Apoi atunci de ce atâta sfadă? De ce acel nomol de erudițiune? Acele săgeți de întreb[...]ndreptate în contra criticului din Iași? Chestia este cu mult prea simplă pentru aceasta;</p>
                     <p>„No. 5 pus după vorba Attila nu se raportă la Attila“.</p>
                     <p>Iată cea mai simplă și cea mai elegantă ridicare a greutății.</p>
                     <p>Păcat atunci de întreaga pagină 321 din Revistă și de jumătățile paginilor 320 și 322. Lucrul se făcea mai bine, după sfatul ce ne-am permis să-l dăm adineaori, printr-o îndreptare în Erata acestei interesante Reviste. D. e.:</p>
                     <p>„Erata.</p>
                     <p>No. 5 pus la pag. 2 a Revistei după vorba Attila nu se raportă la Attila, ci...“</p>
                     <p>nu mai știu la ce.</p>
                     <p>Mai bine se făcea lucrul desigur în acel chip, dar detot bine tot nu se făcea. Detot bine se va face lucrul numai atunci când Erata vreunui număr viitor al Revistei ne va zice:</p>
                     <p>„La pag. 2 a Revistei, no. 1 să se șteargă numele Ammianus Marcellinus cu totul.“</p>
                     <p>Căci ce vrea să dovedească dl Ureche cu Ammianus? Să lăsăm la o parte, după dorința d-sale, timpul lui Attila, și să presupunem că d-sa ar fi citat pe Ammian numai pentru acel timp al hunilor despre care se ocupă în adevăr istoria lui.</p>
                     <p>Ei bine, pănă pe timpul lui Attila, în epoca aparițiunii hunilor, pentru care Ammian este autoritate, ce vrea să ne arate dl Ureche prin citarea lui? Dacă-i recitim pasagiul în discuție, vedem că este vorba de afirmarea d-sale că:</p>
                     <p>„singuri lăutarii fac istoria; lăutarii și tradițiunea fidelă“.</p>
                     <p>De unde o scoate aceasta dl Ureche?</p>
                     <p>„Pentru Ammian Marcellin eu n-am indicat o anume pagină“,</p>
                     <p>zice d-sa cu oarecare naivitate. Dar putea să indice o anume pagină sau, mai exact, un anume capitol și o anume carte din Ammian?</p>
                     <p>Nu putea, fiindcă nu există. Am citit din nou întreaga carte 31 din istoria lui Ammian, în care vorbește de huni, am recitit capitolul 3 și îndeosebi capitolul 2, cel cu celebra descriere a acelei ginte sălbatice, nicăieri nu există nici cea mai mică aluzie la cântăreți, lăutari sau tradițiunea fidelă a hunilor; din contră, după ce Ammian a spus că hunii „rătăcesc fără locașuri hotărâte, fără vatră și lege, fără obicei statornic“, rezumă barbaria lor în frumoasele cuvinte: „Nimeni dintre ei nu poate răspunde la întrebarea: de unde ești? Căci fiecare a fost aiurea zămislit, aiurea născut, aiurea crescut.“</p>
                     <p>La o asemenea ginte nu poate fi vorba de tradițiune fidelă și de lăutari care fac istorie, și dar citarea lui Ammianus Marcellinus trebuie suprimată.</p>
                     <p>2. Eroarea dlui Ureche relativă la Voltaire.</p>
                     <p>Pasagiul dlui Ureche criticat de noi este următorul (Revista, no. 1, pagina 9):</p>
                     <p>„Metoda cealaltă „ad probandum“ relată evenimentele numai spre a lua din ele ocaziunea de a discurge de organizarea politică a popoarelor, despre legile lor, despre progrese, civilizare... Această din urmă metodă dădu naștere, cu Voltaire, abia în secolii XVII și XVIII, istoriei de caracter filozofic. După pilda acelui geniu dominant între enciclopediști, scriseră istoriile, disertațiunile lor Millot, Raynal în Francia; Hume, Robertson, Gibbon în Anglia etc.“</p>
                     <p>La aceasta am observat noi în Convorbiri literare de la 1 mai 1873:</p>
                     <p>„La pag. 9 eruditul nostru profesor de istorie la Universitatea din București ne spune că „istoria de caracter filozofic“ se născu cu Voltaire, abia în secolii XVII și XVIII. Voltaire istoric în secolul 17? Dar Voltaire este de 6 ani când se sfârșește secolul al 17-lea, și în această vârstă el de-abia ar fi putut scrie un tratat ca acela al dlui Ureche, necum o istorie de „caracter filozofic“.“</p>
                     <p>Care este întâmpinarea dlui Ureche în contra acestei critice? Va fi mai ușor de astă dată să o analizăm, fiindcă știm acuma, din experiența cu Ammianus Marcellinus, metoda d-sale de apărare, zigzagurile prin care încercă a se feri de direcția dreaptă a discuției.</p>
                     <p>„Ce-i pasă dlui T. Maiorescu că Zarate (Manuel de littérature, edit. 7, 1856, pag. 170) a zis: „în secolii XVII și XVIII luă istoria caracterul filozofic propriu al său. Voltaire fu primul care în Francia îi dete această direcțiune“.“</p>
                     <p>În adevăr, ce-mi pasă? Istoria a putut să ia caracter filozofic în secolii 17 și 18. Voltaire a putut să fie cel dintâi care în Franța i-a dat această direcție: chestia nu e aici! Chestia este dacă istoria de caracter filozofic s-a născut cu Voltaire în secolul al 17-lea?</p>
                     <p>„Această formă sileptică de cugetare să nu încapă în mintea filozofului supusă la atâtea silepse!“</p>
                     <p>Forma sileptică poate autoriza împreunarea mai multor obiecte felurite într-o singură expresie, dar nu autoriză niciodată și nicăieri împreunarea sintactică de contraziceri, și dacă cineva, d. e., în loc de a zice: multe bătălii celebre s-au câștigat pe timpul romanilor, asemenea multe, mai ales prin perfecționarea armelor de foc, s-au câștigat în zilele noastre, ar zice: multe bătălii celebre s-au câștigat de la romani până în zilele noastre prin perfecționarea armelor de foc, ar comite — nu o silepsă, ci o eroare, fiindcă timpul romanilor exclude perfecționarea armelor de foc, precum vârsta lui Voltaire exclude scrierea istoriei filozofice din partea sa în secolul 17.</p>
                     <p>„Zicând ca Zarate, că istoria filozofică este din secolul XVII și XVIII, făcutam o erezie?“</p>
                     <p>Nimeni nu a vorbit de o asemenea erezie.</p>
                     <p>„Dar nu sunt din secolul XVII Rollin, Bossuet, Fleury?“</p>
                     <p>Nu sunt în chestie Rollin, Bossuet, Fleury.</p>
                     <p>„Și oare nu este adevărat că numai în secolul XVIII, cu Voltaire, istoria luă definitiv caracterul ce-l avu sub pana lui Millot, Raynal etc.? Voltaire e acela care“ etc.</p>
                     <p>Aceasta poate să fie adevărat, dar nu e în chestie, precum nu e în chestie nici tirada următoare asupra meritelor lui Voltaire. Într-atâta se încheie întâmpinarea dlui Ureche asupra acestui punct. Neprobând ea nimic, eroarea d-sale cu Voltaire rămâne nejustificată. Când ar rămânea numai atât! Dar prin întâmpinarea d-sale se înmulțesc erorile, erori de același fel: contraziceri și citări false. Să recapitulăm observările din răspunsul de la pag. 423:</p>
                     <p>„Zarate a zis: „în secolii 17 și 18 luă istoria caracterul filozofic propriu al său. Voltaire fu primul care în Franța-i dete această direcțiune.““</p>
                     <p>Dl Ureche crede în autoritatea lui Zarate, fiindcă ni-l opune.</p>
                     <p>Așadar, cel dintâi care în Franța dete istoriei caracter filozofic fu Voltaire; însă istoricul Voltaire știm că a fost în secolul al 18-lea. Cu toate aceste dl Ureche zice îndată mai jos:</p>
                     <p>„Zicând ca Zarate, că istoria filozofică este din secolul 17 și 18, făcut-am o erezie? Dar nu sunt din secolul 17 Rollin, Bossuet, Fleury?“</p>
                     <p>Așadar, francezii Rollin, Bossuet, Fleury au scris, după dl Ureche, istorii filozofice în secolul 17. Dar atunci cum rămâne cu afirmarea de mai sus a lui Zarate că Voltaire (din secolul 18) fu primul care în Franța dete istoriei direcțiunea filozofică?</p>
                     <p>Aceasta cam are aerul de contrazicere. Sau este numai o formă sileptică?</p>
                     <p>Să relevăm altă greșeală, oarecum mai substanțială:</p>
                     <p>„Dar nu sunt din secolul 17 Rollin, Bossuet, Fleury?“</p>
                     <p>exclamă dl Ureche pentru a proba că istoria filozofică este și în secolul 17.</p>
                     <p>Nu i-a fost destul experiența cu Voltaire; trebuie s-o pățească și cu Rollin!</p>
                     <p>Rollin nu este istoric în secolul 17. Rollin este, ce e drept, născut în secolul 17 (și Voltaire era născut în secolul 17), dar nu devine autor decât în secolul al 18-lea. Prima lui publicare este din 1731, iar Histoire ancienne este de-abia de la 1730—1738.</p>
                     <p>Hotărât lucru, numele proprii sunt nefericirea dlui Ureche.</p>
                     <p>3. Eroarea relativă la începutul istoriei germanilor.</p>
                     <p>În primele pagini ale Revistei contimporane dl Ureche zisese:</p>
                     <p>„Orice neam începe întâi prin poezie Ființa de-și pricepe“</p>
                     <p>este un adevăr ieșit din poetica pană a lui Văcărescu. Și acest adevăr îl confirmă cercetarea dezvoltării cugetării la toate popoarele Europei. Acest studiu demonstră, ca regulă nestrămutată, că filozofia, că istoria, fiica filozofiei, nu vin decât după ce poezia populară începe a tace, nu vin decât atunci când națiunea s-a așezat și a gustat din viața liniștei publice. Mai mult încă, Hist. Var. ale lui Elien, în Ermip (1), în Aristot (2) aflăm că grecii cântară până și legile lor înâinte de a cunoaște scrisoarea.</p>
                     <p>La început nu se scrie, ci se face, zice Quinet. Tradițiunile sunt conservate sub forma poetică și transmise din tată în fiu cu toate erorile proprii copilăriei popoarelor, fără conexiune de cauze cu efecte. Așa, istoria germanilor începe cu cântul lui Siegfried în poemul Analelor.“</p>
                     <p>Între simptomele de suferință de care se ocupa gluma noastră literară (glumă și nu prea) era și „contrazicerea gândurilor puse lângăolaltă“.</p>
                     <p>Ca exemplu am relevat și acel pasagiu din studiul asupra lui Miron Costin cu următoarele cuvinte:</p>
                     <p>„La pag. 1 și 2 a revistei ni se susține că istoria, fiica filozofiei, nu vine decât după ce poezia populară începe a tăcea, și îndată se adaogă: istoria germanilor începe cu cântul lui Siegfried din poemul Analelor (?)“</p>
                     <p>Cum se justifică acum dl Ureche? Revista de la 1 iunie, pag. 319 și 320:</p>
                     <p>„Ce află dl Titu Maiorescu în aceste șiruri ale mele chiar și alese de domniasa, după trebuința cauzei sale?</p>
                     <p>O erezie?“</p>
                     <p>Nu: de erezie nu este vorba.</p>
                     <p>“Să probeze că nu e adevărat că:</p>
                     <p>„Orice neam începe întâi prin poezie ființa de-și pricepe“, cum zice Văcărescu.“</p>
                     <p>Nu am să probez, fiindcă nu e în chestie.</p>
                     <p>„Am zis că primii poeți, că primii muzicanți fură primii cronicari ai popoarelor... Istoria nemților domnului Maiorescu, ea îns[...]ncepe, adause, cu un cânt din Niebelungen... Dar tot eu am arătat ce diferență este între linus, peani, treni, rapsozi, între cântăreții primi ai faptelor și între istorici. Istoria însă nu este balada lăutarilor cântând la mesele domnilor faptele domnilor trecuți cu laudă. Unde este contrazicere dară când, spunând ca Quinet (pag. 299, tome IX, ed, 1857, Paris) că „L’ histoire allemande commence par le chant de Siegfried“, adaog că istoria (nu balada, nu cronicul, ci istoria, fiica filozofiei) nu vine decât după ce poezia populară începe a tăcea?“</p>
                     <p>Unde este contrazicerea? În chiar aceste cuvinte! Dacă se susține că istoria (orice fel de istorie) vine după ce poezia populară tace, nu se poate susținea îndată că istoria germanilor începe cu cântul lui Siegfried.</p>
                     <p>Aici este aceeași contrazicere ca în cazul citat mai sus cu istoria filozofică în Franța din secolul 17, și din aceeași cauză, adică din cauza citărilor nemistuite. Dar dl Ureche nu se liniștește cu atât. D-sa continuă:</p>
                     <p>„Istoria germanilor începe cu cântul lui Siegfried în poemul Analelor. Dl T. Maiorescu pune aci un? Să adăogăm și noi la? al dlui Maiorescu pe unul al nostru mai compact? Ce însemnează acel? acel erudit? Privește el vorba analelor, cum a tipărit-o un zețar căruia e permis să fie ignorant cât un redactor de la Convorbiri? Poemul analelor!... Are de ce râde dl Maiorescu, căci zețarul, tot atât de familiar ca d-sa cu numele unor istorici ca Ocampo, Morales, le-a zețuit greșit, d-sa nu știu corige Analelor prin Amalelor! Într-adevăr, Voltaire avea dreptate: nu este mai rea ignoranță decât a criticilor!“</p>
                     <p>Un semn de întrebare pus în[...] paranteze după propoziția unui autor este știut că însemnează îndoiala aceluia care a pus semnul de întrebare despre adevărul propoziției.</p>
                     <p>Semnul de întrebare al nostru exprimă dar îndoiala despre adevărul afirmării dlui Ureche că istoria germanilor începe cu cântul lui Siegfried din poemul Analelor, greșeala de tipar a Revistei d-sale, nu a noastră, pe care o îndreptează dl Ureche prin Amalelor (ar fi fost mai bine să zică Amalilor, fiindcă este vorba de amali, eroii goților). Poemul Amalelor dlui Ureche este, cum ne spune d-sa însuși în răspunsul citat mai sus, poemul german Nibelungen.</p>
                     <p>Dar este oare sigur că istoria germanilor începe cu cântul lui Siegfried din Nibelungen?</p>
                     <p>Dacă pe la 1857 a fost poate iertat unui literat francez să zică l’ histoire allemande commence par le chant de Siegfried, în anul 1873 nu mai este iertat unui literat să zică așa în treacăt: istoria germanilor începe cu un cânt din Nibelungen. Astăzi, după polemica iscată la 1851 de I. Grimm în contra lui Lachmann, literatura germană este lămurită asupra timpului Nibelungilor și susține că acest poem a fost compus în secolul al 12-lea după Christos din tradiții poetice mai vechi. Nimeni însă nu va putea afirma că istoria germanilor începe cu un cânt tocmai din secolul al 12-lea d[...] Chr. Dacă era vorba de a se cita cel mai vechi poem însemnat al germanilor, trebuia să fie citat așa-numitul Cânt al lui Hildebrand, din secoluil al 8-lea, și nu Nibelungen, din secolul al 12-lea.</p>
                     <p>Iată ce voia să zică acel semn de întrebare pus după afirmarea dlui Ureche; și acum rămâne numai să ni se explice ce voia să zică semnul mai compact al d-sale?</p>
                     <p>4. Grămădirea nepotrivită a numelor proprii.</p>
                     <p>„Dar unde este tare dl Ureche“ —</p>
                     <p>scrisesem noi în Convorbiri literare —</p>
                     <p>„este în citarea de nume proprii. Acolo d-sa se află în elementul s[...]ncepe a-și pierde cumpătul, sonul gol al cuvintelor de botez și de familie îl transportă în acea lume fericită unde prozaica lege a logicii și a exactității științifice nu mai domnește. Cu deosebire ne preumblă atunci prin țara spaniolilor, pe unde controlul este mai greu, și ne încântă cu sonuri ca cele următoare:</p>
                     <p>„Nu, or cât am putea supăra vre-unul din acele spirite, de care altă dată râdeam, pe care azi le deplângem, spirite pururea gata a deprecia ce este românesc, nu, repețim, Miron Costin nu este Villehardouin, nici sire de Joinville, Froissart, Filip de Comines, el nu este Olanyro Morales, Zurita Garivay, Muntaner, Mariana, Moncada; nu este asemenea autorul cronicilor de Napoli, nici Villani; nu este a fortiori, catalogarii de date și domni ai Germaniei feudale... Miron Costin este în fond „istoric“!“</p>
                     <p>La aceasta răspunde dl Ureche în Revista de la 1 iunie:</p>
                     <p>„Ce-mi mai impută dl T. Maiorescu?</p>
                     <p>„Unde este tare dl Ureche, scrie dl Maiorescu, este în citarea de nume proprii... Cu deosebire ne preumblă prin țara spaniolilor, pe unde controlul este mai greu și ne încântă cu sonuri ca cele următoare...“</p>
                     <p>Aici citează din scrierea mea pasagiul începând cu aceste vorbe:</p>
                     <p>„Nu, or cât am puteà supărà pe vre-unul din acele spirite de care altă dată râdeam, pe care azi le deplângem, spirite pururea gata a deprecia ceea ce este românesc, nu, repețim, Miron Costin nu este Villehardouin, nici sire de Joinville, Froissart, Filip de Comines... Miron Costin este în fond istoric.“</p>
                     <p>Și dl Maiorescu, ca să probeze că sunt ignorant, numește spanioli istoricii cronicari francezi și italieni. Când vorbește de Froissart, Comines etc. zice că mă preumblu în țara spaniolilor! Dl T. Maiorescu, care știe cum s-a prăsit tot neamul redactorilor Convorbirilor din maimuțele lui Darwin, ignoră cine fu un Comines, un Morales!...</p>
                     <p>Ah! ignoranța criticului este cea mai rea din ignoranțe!“</p>
                     <p>Ce mai finețe de procedare! Nu cumva dl Ureche și-a scris răspunsurile d-sale pentru acel soi de cititori care într-o discuție se mulțumesc de a citi numai pe una din părți, fără a se întreba ce zisese și cealaltă? Atunci ne-am explica denaturarea prea fățișă ce o încearcă d-sa în privința tuturor punctelor în discuție. Însă, pe lângă acel soi de public, există f[...]ndoială — deși într-un număr mai mic — cititorii cu simțământul elementar de dreptate, care într-o discuție, dacă o urmăresc, își dau osteneala să asculte amândouă părțile. Și, înaintea acestor oameni mai cu minte, cum va rămânea dl Ureche cu răspunsul d-sale?</p>
                     <p>În relevarea noastră critică reprodusesem întreg pasagiul dlui Ureche, cu acea duzină de nume proprii citate de d-sa, și fiindcă cea mai mare parte a acestor numiri sunt numiri de spanioli, am zis: „cu deosebire ne preumblă atunci prin țara spaniolilor“. Cine zice „cu deosebire țara spaniolilor“, zice două lucruri: întâi că sunt și alte țări în chestie, al doilea, că între ele țara spaniolilor este deosebită. Și, în adevăr, dl Ureche în citatul pasagiu ne preumblă prin Franța, prin Italia, prin Germania, dar ne preumblă „cu deosebire“ prin țara spaniolilor.</p>
                     <p>D-sa însă acum, răspunzând criticii noastre, lasă la o parte tocmai numele spaniole în reproducerea pasagiului său, și susține apoi că noi am numit spanioli pe cronicarii francezi și italieni. Prestidigitatorii obișnuiesc cunoscutul tour de passe-passe de a prezenta mai întâi două obiecte și de a face apoi să dispară unul din ele în mânecă, spre marea surprindere a copiilor spectatori. Tocmai pe spanioli și-a găsit dl Ureche să și-i escamoteze astfel din propriul său citat? Ce neagră ingratitudine!</p>
                     <p>5. Eroarea dlui Ureche cu definiția istoriei.</p>
                     <p>Întregul pasagiu în chestie, publicat de dl Ureche în no. 1 al Revistei contimporane, este următorul:</p>
                     <p>„Care sunt meritele lui M. Costin ca istoric, ca om de știință? Înțeles-a el, ca și Ureche, predecesorele său, ce diferență este între un cronic și între o istorie? Înțeles-a el diferența ce trebuie să fie între el istoric și între acei lăutari care, pe timpul său și a fiului său, N. Costin, „la mesele domnilor cântau cântecele domnilor trecuți“?</p>
                     <p>Este Miron Costin cronicarul saxon, alcătuitorul de o specie de almanahe istorice seci și grele de mistuit, almanahe care însemnà la anul cutare nașterea cutăruia domn, la data aceasta ivirea unei comete, la luna cealaltă împușcarea de către rege, la vânătoare, a unei vulpe...; sau este M. Costin deja istoricul care întreabă la fapte cauzele lor, și la cauze recunoaște o ordine, o sistemă oarecare, ca Vico, Leibnitz, Descartes, Rotek, Cantù, Thiery etc.? La toate aceste întrebări M. Costin răspunde cu câteva cuvinte, când din convingere științifică ne spune, ne definește care este după el scopul istoriei. Vornicul Ureche, desvoltând definițiunea dată despre istorie de Valeriu Flacu, „rerum cognitio praesentium“, a zis că: „mulți scriitori s-au nevoit de au scris rândul și povestea țărilor și au lăsat isvod pe urmă și bune și rele să rămână feciorilor și nepoților, să le fie cele bune de învățătură, iar cele rele ca să se poată ferire și să se socotească, și celor bune să urmeze“. Miron Costin a zis și mai bine decât Ureche. Acest al doilea cronicar al nostru ne-a spus, ca Herder, cum „istoria ne deschide mintea de ajungem cu credință spre Dumnezeu“, cum ea, istoria „depărtate locuri de ochii noștri ne face de le putem vede cu cugetul nostru“. Ca și Cicerone, care definea istoria prin „testis temporum, lux veritatis, vita memoriae, magistra vitae“, și după cum Cantù o definește, conform ultimelor, modernelor teorii: „l’ histoire est le récit d’événements importants, afin de connaître le passé et par lui de conjecturer l’avenir probable...“ așa a zis Miron Costin, când ne spune că istoria ne învață: „Cu cele trecute vremi să pricepem cele venitoare!“</p>
                     <p>Care e meritul lui M. Costin ca om de știință? Dar ce desvoltare mai admirabilă de inteligență ca aceea a lui M. Costin, care ajunge la concluziunile științei cu secoli mai nainte de atâți nemuritori lucrători în ogorul științific, în ogorul istoriei, la apusul Europei!“</p>
                     <p>În contra concluziunii de mai sus am scris noi în Convorbiri literare: „Ce mistificare mai este și aceasta? Nu este adevărat că ideea de a concepe istoria ca o știință a vremilor trecute pentru a pricepe pe cele viitoare este o „ultimă, modernă teorie“. Aceasta a trebuit să treacă prin capul tuturor istoricilor de când istorici există, și este anume relevată în Polybius, în Tacitus, în Cicero, dacă, după dorința lui Cornelius Nepos, îl numărăm și pe acesta între istorici. Prin urmare, Miron Costin în fraza citată nu a făcut alta decât a spus și el o cugetare de istoric, dar nu a anticipat «cu o admirabilă inteligență concluziunile științei moderne».“ În adevăr mistificarea este manifestă.</p>
                     <p>Dacă recitim întregul pasagiu al dlui Ureche, vedem următorul șir al ideilor d-sale: „Care e meritul lui Costin ca om de știință? Înțeles-a el diferența între cronică și istorie? La toate aceste întrebări răspunde Costin prin definiția istoriei conform ultimelor modernelor teorii.“ Și acum dl Ureche revine cu aceleași cuvinte la întrebarea de la începutul pasagiului: „care e meritul lui M. Costin, ca om de știință? Dar ce dezvoltare mai admirabilă de inteligență ca aceea a lui M. Costin, care ajunge la concluziunile științei cu secoli mai nainte de atâți lucrători în ogorul istoriei.“ Așadar, după dl Ureche, definițiunea lui Cantu este ultima modernă teorie, și meritul lui Costin este de a o fi anticipat. Aici era obiectul criticii. Să vedem acum întâmpinarea dlui Ureche. „Probat-a dl T. Maiorescu că definițiunea adusă de mine de la Cantù: „L’ histoire est le récit“ nu este definițiunea la care s-a oprit, după certe pro și contra știința, istoricii moderni?“</p>
                     <p>Nu am trebuit să o probăm, fiindcă nu am pus-o în chestie.</p>
                     <p>„Învățatul Maiorescu... vine să spună, ca o înfruntare, ignorantului Ureche, că M. Costin nu e om mare, căci a definit istoria ca Polibiu, Cicero, Tacit, lucru ce zisesem încă din 1860 și o și tipărisem în 1865!“</p>
                     <p>Dacă dl Ureche la 1865 tipărește o opinie și la 1873 tipărește opinia contrară, atunci ne dă un nou exemplu pentru acel simptom de suferință ce i-l cunoaștem deja și care se numește contrazicere, iar noi, din parte-ne, nu facem alta decât să susținem pe dl Ureche de la 1865 în contra dlui Ureche de la 1873.</p>
                     <p>Relevăm în treacăt neadevărul că am fi contestat mărirea lui M. Costin în genere.</p>
                     <p>„Dar va zice dl Maiorescu cu aerul său triumfal: dar aceste toate nu justifică aserțiunea că Miron Costin „a anticipat cu o admirabilă inteligență concluziunile științei moderne“. Ce apropiere face d-sa între vorba concluziunile (la înmulțit) și între definițiunea istoriei de M. Costin?</p>
                     <p>Acele concluziuni ale științei moderne, întrevăzute de Costin, se referă la multe alte puncte, pe care le recomand cu generozitate de creștin dlui Maiorescu, a le citi barem acum în dicționarul filozofic al lui Voltaire la vorba Histoire (pag. 195).“</p>
                     <p>La alte puncte? La punctele din dicționarul lui Voltaire? Apoi atunci discuția iarăși s-a simplificat. Observăm numai că despre aceste nu a fost vorba în pasagiul citat și că concluziunile (la înmulțit) sunt în deplină apropiere cu obiectul lor, adică cu ultimele moderne teorii (asemenea la înmulțit) conform cărora definește Cantu istoria, după dl Ureche.</p>
                     <p>Dar, în fine, dacă d-sa retractează înțelesul pasagiului de mai nainte, dacă recunoaște că meritul lui Costin este altundeva decât în anticiparea definițiunii istoriei, atunci nu mai avem nimic de zis, și rămâne chestia cum rămăsese cu acel 5 „pus după vorba Attila“, „care nu se raportà la Attila“.</p>
                     <p>6. Ceailaltă grămădire nepotrivită de nume proprii.</p>
                     <p>În critica din Convorbiri literare se mai zicea în privința studiului literar al dlui Ureche:</p>
                     <p>„La pag. 6, dl Ureche ne înșiră alte nume, spunându-ne că:</p>
                     <p>„Miron Costin este deja istoricul care întreabă la fapte cauzele lor, și la cauze recunoaște o ordine, o sistemă oarecare, ca Vico, Leibnitz, Descartes, Roteck, Cantù, Thiery“. Ce-o fi căutând între acești istorici Leibnitz și Descartes?“</p>
                     <p>La aceasta răspunde dl Ureche:</p>
                     <p>„Eruditul domn Maiorescu ignoră că Leibnitz a scris istorie! Pentru numele lui Dumnezeu, erudite critic, un coup de Bouillet, iute... Ce zice? «Leibnitz mourut en 1716... Il fut à la fois jurisconsulte, publiciste, théologien, physicien, mathématicien et historien!!»“</p>
                     <p>Nu este în chestie ce știe sau ce ignoră dl Maiorescu. În chestie este dacă, într-un studiu literar asupra lui Miron Costin, citându-se istoricii Vico, Rotteck, Cantu, Thierry, în opoziție cu cronicarii, se poate cita și Leibniz printre ei. Și aci susținem că nu. Fiindcă Leibniz este celebru ca filozof și matematic, iar nu prin faptul secundar că a scris și scriptores rerum Brunsvicensium etc., așadar, nu ca istoric.</p>
                     <p>Tot așa de greșită ar fi, d. e., următoarea grămădire de nume proprii: N. N. este un adevărat pictor ca Ingres, Delacroix, Cornelius, Kaulbach, Goethe, și oricine ar fi în drept să întrebe: ce o fi căutând Goethe printre acești pictori? Căci, deși Goethe a făcut multe picturi în viața lui și a avut chiar timpuri (în Frankfurt, la 1772, și în Roma, la 1787) unde s-a ocupat cu o pasiune aproape exclusivă de pictură și se credea destinat pentru această artă, nu se poate cita printre pictorii celebri ca un semen al lor.</p>
                     <p>„Numele lui Descartes supără pe dl T. Maiorescu? De ce numele lui nu ar putea sta alăturea cu ale unor istorici?“</p>
                     <p>continu[...]ntreba dl Ureche. De ce nu? Fiindcă nu este istoric, nu este istoric deloc, nici măcar atât cât Leibniz.</p>
                     <p>„«La recherche de la vérité dans tous les ordres d’idéés et la communication de cette vérité par les moyens même que Descartes a employés, toute la littérature du 17-e siècle est là» (Nisard, Hist. litt. franc., T. II, 3-e ed., 1863)“,</p>
                     <p>întâmpină dl Ureche mai departe. Ei și? Din aceea că Nisard zice toute la littérature du 17-e siècle est là, urmează că Descartes este istoric? În toute la littérature se cuprinde și poezia; urmează de aici că s-ar putea zice: N. N. este poet celebru, ca Lamartine, Victor Hugo, Heine, Lenau și... Descartes?</p>
                     <p>„Ce păcat făcui că vorbind de noile căi ale istoriei mă referii la Descartes, acest génie effrayant, cum îl califică Nisard?“</p>
                     <p>Nisard poate să califice pe Descartes génie effrayant, Descartes tot nu devine istoric.</p>
                     <p>Menținem dar și această parte a criticei noastre așa cum a fost făcută și ne grăbim a închide dosarul dlui Ureche cu ultima observare.</p>
                     <p>7. Eroarea cu Cimabue.</p>
                     <p>„Altă dată dl Ureche, vorbind despre arhitectura noastră, ne spunea că celebrii arhitecți ai Italiei ar fi invidioși de ea, și ne cita între aceștia și pe Cimabue, care însă este celebru în pictură.“</p>
                     <p>La aceasta întâmpină dl Ureche:</p>
                     <p>„Să admitem că aș fi zis aceasta cu ocaziunea vreunui discurs improvizat la vreo solemnitate, unde înlocuiam vreun ministru ca director al cancelariei cultelor; dar mai întăi eu n-am pretențiunea a ști toate, și apoi Giotto, școlarul lui Cimabue, nu era arhitect?“</p>
                     <p>Nu să admitem că aș fi zis, ci dl Ureche a zis-o în adevăr, și asemenea nu e vorba aici de vreo improvizare orală (de aceasta nu ne-am fi atins), este vorba de un articol publicat cu numele d-sale în Adunarea națională din 6 iulie 1869. Și dacă nu am citat această foaie în Convorbiri literare de la 1 mai 1873, cauza este că o citasem deja în Convorbiri literare de la 15 august 1869, fără a numi atunci pe dl Ureche, fiindcă atunci puteam încă crede că este un lapsus calami din partea d-sale, și a trebuit să vie Revista contimporană să ne arate ce fel de lapsus sunt acele ale dlui Ureche și ale altor scriitori de tăria d-sale.</p>
                     <p>Așadar, cum rămâne cu Cimabue publicat arhitect celebru?</p>
                     <p>„Eu n-am pretențiunea de a ști toate“,</p>
                     <p>zice dl Ureche. Însă cine afirmă ceva pretinde de regulă că ceea ce afirmă este adevărat, și cel dintâi mijloc pentru dl Ureche, ca pentru oricare altul, de a dovedi că nu are pretențiunea de a ști toate este de a nu afirma nimic acolo unde nu știe nimic.</p>
                     <p>„Și apoi“,</p>
                     <p>mai adaogă dl Ureche,</p>
                     <p>„și apoi Giotto, școlarul lui Cimabue, nu era arhitect?“</p>
                     <p>Acest argument îl lăsăm fără răspuns.</p>
                     <p>Orice am mai zice noi, i-ar slăbi efectul.</p>
                     <p>Cu aceasta am terminat recapitularea criticii noastre în contra studiului dlui Ureche și ilustrarea întâmpinării d-sale la acea critică. Ne rămâne încă o datorie de îndeplinit: ne rămâne de arătat cititorilor că o asemenea critică minuțioasă își are însemnătatea ei în starea literaturii române de astăzi și că nu este o lipsă de respect pentru publicitate dacă ne-am oprit așa de mult la cercetarea unei procedări puțin obișnuite în viața literară.</p>
                     <p>Ne vom îndeplini această datorie după ce mai întâi vom fi încercat să ne explicăm și cu dl Petre Grădișteanu.</p>
                  </div>
                  <div type="div4">
                     <head>II</head>
                     <p>Cu dl Petre Grădișteanu ne putem explica mai ușor. Dl Grădișteanu, într-un avânt de generozitate, a intervenit în discuția noastră cu unii (nu cu toți, cum pretinde d-sa) din scriitorii Revistei contimporane, s-a pus neprovocat să apere pe dnii P. Ghica, Laurianu și Marian și să critice apoi, la rândul său, Convorbirile literare.</p>
                     <p>Dl Grădișteanu fusese, ce e drept, și d-sa criticat în Convorbirile literare de la 15 sept. 1871 pentru o mică fantezie dramatică asupra umbrei lui Mihai Viteazu.1 Dar dacă acest fapt poate pune la îndoială imparțialitatea judecății d-sale asupra noastră, nu împuținează întru nimic generozitatea avântului d-sale.</p>
                     <p>Dl Grădișteanu nu este erudit și literat ex professo, nu este, ca dl Ureche, profesor de literatură și istorie la o universitate a statului, și dacă d-sa ar comite chiar, pe ici, pe colo, unele erori în afirmările 1 Vezi mai sus, pag. 178; ăde fapt, 171; în ed. de față p. 137 — n. ed.î. sale, dacă ar arăta chiar oarecare lipsă de cunoștință de cauză în cauzele în care binevoiește a se amesteca, dacă, d. e., ar cere (pag. 294) de la o rimă masculină a dlui Eminescu să aibă</p>
                     <p>„aceeași silabă ultimă“,</p>
                     <p>ca și când rima ar reclama aceasta vreodată și nu s-ar cere numai identitatea sonurilor începând de la vocala intonată, fără privire la celelalte sonuri ale silabei (d. e., loi-foi, chaos-flots, gloire-boire; Racine): dacă, în alt exemplu, ar susține în contra dlui Bodnărescu (pag. 395) că epigrama trebuie să fie</p>
                     <p>„de genul satiric“,</p>
                     <p>ceea ce, precum știu toți câți au studiat această materie, este neexact; dacă, în al treilea exemplu, ar crede (pag. 400) că după Darwin oamenii sunt descendenți direcți ai maimuțelor, pe când Darwin, ca și Haeckel — precum este obștește cunoscut în lumea cultă — susține că oamenii se coboară numai din același neam cu maimuțele de astăzi și nu sunt descendenții, ci colateralii lor — totuși, asemenea erori ale d-sale nu sunt primejdioase, nu se impun minții școlarilor cu autoritatea unui curs de literatură și știință și nu viciază cunoștințele altora în urma vreunei încrederi deosebite în afirmațiile d-sale.</p>
                     <p>Trebuie chiar să relevăm cu recunoștință în dl Grădișteanu că înainte de a intra în arena luptelor critice ne arată pregătirile d-sale pentru acest scop, ne învață (pag. 385) etimologia greceasă a cuvântului critică</p>
                     <p>„Kriteiu a judeca, tecuh artă“,</p>
                     <p>și ne spune înalta idee ce și-o face d-sa despre misiunea criticului:</p>
                     <p>„Criticul trebuie să semene cu acei înțelepți bătrâni ai lui Fénelon cari președ la luptele pacifice ale atleților în arena ce ei au umplut odinioară de zgomotul triumfului lor“.</p>
                     <p>Bătrânețea înțeleaptă și triumfurile anterioare le cere d-sa cu tot dinadinsul de la un critic, pare a ne imputa nouă lipsa de bătrânețe (pag. 390) și se întreabă cu ironie (pag. 391):</p>
                     <p>„Dar unde este și arena pe care dl Maiorescu să o fi umplut vreodată cu zgomotul triumfurilor sale?“</p>
                     <p>Aceste aspre condiții ce le impune dl Grădișteanu unui critic în chiar momentul când și d-sa îmbrățișează această misiune produce o mare impresie în favoarea d-sale, și din parte-ne, fără a-l mai întreba de vârstă, suntem pe deplin încredințați de zgomotul triumfurilor cu care a umplut odinioară arena literară.</p>
                     <p>Așadar, cu un asemenea critic sperăm că ne vom înțelege mai ușor, și ne grăbim de a o încerca.</p>
                     <p>Despre dl P. Ghica observase critica din Convorbiri literare că d-sa, într-un limbaj violent, grămădește cuvintele cu prea mare îmbelșugare, deși cu toată gingășia logică.</p>
                     <p>Dl Grădișteanu justifică unele din aceste îngrămădiri, explicându-ne deosebirea ce există între terminii lor, și așa ne arată ce bine a împreunat dl P. Ghica în gloată și în dezordine, speriat și exasperat, rupt și sfâșiat, două fete și două copile, durere, exasperațiune și desperare. Noi credem că dl Grădișteanu nu a nimerit punctul în discuție.</p>
                     <p>Întrebarea nu era dacă în grămada de cuvinte a dlui P. Ghica se poate găsi vreo deosebire lexicală între fiecare cuvânt și celelate puse lângă dânsul. Căci aceasta era știut de mai nainte: limba nu-și creează cuvintele înzadar; din momentul în care pentru același fel de idei sunt mai multe vorbe într-o limbă, este sigur că fiecare din ele va avea o nuanță de înțeles prin care se deosebește de celelalte: altfel nici nu s-ar fi creat.</p>
                     <p>Dar singura întrebare era: dacă este iertat unui scriitor să grămădească cuvintele în modul cum a făcut-o dl Pantazi Ghica, deși fiecare cuvânt are nuanța sa proprie de înțeles?</p>
                     <p>Și aici noi am susținut și susținem că nu. Căci tocmai operația logică de a distinge nuanțele prea fine ale unor cuvinte cam de același înțeles este contrară intenției unui stil de nuvelă.</p>
                     <p>Așadar, imputarea adusă scrierii dlui Pantazi Ghica este acea „gingășie logică“, precum anume am observat-o, și dl Grădișteanu a crezut că apără pe dl P. Ghica expunându-ne cu de-amănuntul tocmai lucrarea intelectuală prin care se pot deosebi cuvintele dlui Ghica cât pentru „gingășia logică“!...</p>
                     <p>Dacă, d. e. (variem exemplele cu o citare din ultimul număr al Revistei), d. Pantazi Ghica scrie (pag. 350):</p>
                     <p>„Radu era tânăr, frumos, voinic, mândru și viteaz“,</p>
                     <p>atunci face o grămădire de cuvinte greșită, cel puțin mândru și viteaz trebuiau să lipsească, și când dl Grădișteanu și-ar da osteneală să ne arăte aici deosebirea ce există totuși între voinic, mândru și viteaz, noi i-am răspunde admirându-i „gingășia logică“.</p>
                     <p>Un ultim exemplu din dl Pantazi Ghica (Revista, pag. 353), și am terminat explicarea.</p>
                     <p>„Dacă cineva a putut descrie bucuria, fericirea ce simt niște vechi și buni amici regăsindu-se în supreme momente de primejdie, își poate face o idee de bucuria și fericirea acelor nobili cai și a lui Radu Buzescu regăsindu-se: caii ninchezau, săreau, se jucau, puneau boturile lor pe obrazul său; el râdea, plângea, îi mângâia, îi săruta, îi îmbrățișa într-o nespusă frenezie de mulțumire.</p>
                     <p>Doamna, deșteptată și dânsa, privea pe fereastră această scenă poetică, lacrime curgeau pe figura ei, lacrime dulci și consolatoare astă dată: ea trăise până atunci lângă o fiară sălbatică, și acum se găsea între oameni care, ca dânsa, aveau o inimă, simțeau și lăudau pe Dumnezeu.</p>
                     <p>După ce așeză caii lui Radu la grajd, puse de-i curăță, îi țesălă, îi perie, le așternu floare de fân și paie moale...“</p>
                     <p>Nu le dete și ovăz?</p>
                     <p>Dar destul despre aceste lucruri elementare, așa de elementare încât dl Grădișteanu (pag. 386) ne cam ia în nume de rău puțina seriozitate a punctului nostru de vedere, din care am criticat numai cuvintele și nu caracterele persoanelor, verosimilitatea situațiunilor, teza morală a nuvelei dlui Ghica. Pare că ar fi fost cu putință să se vorbească despre caracterele și teza morală a unui scriitor din a cărui pană au ieșit pasajele miraculoase relevate mai sus.</p>
                     <p>Și cum eram să discutăm noi fie și cea mai mică finețe de stil cu d. Pantazi Ghica când însuși dl Grădișteanu, care, f[...]ndoială, scrie mai bine decât dl Ghica și are o simțire mai dreaptă despre conveniența stilistică, arată, cum am zice, sinceritatea de a ne imputa din observările noastre asupra dlui Marian, cel care băuse ceaiul la doamna Cutare, următorul galicism:</p>
                     <p>„Mai cu samă îmi displace, de la un critic atât de autorizat, galicisme ca acesta: „D-sa iubește la causerie“; de când e țara românească, românii au zis: „Dsale îi place“, dar nu: „D-sa iubește la causerie“. A trebuit să iasă la iveală un li[...]ist de forța dlui Maiorescu ca să se întroducă asemenea locuțiuni.“ Grozavă e slăbiciunea li[...]istului criticat de dl Grădișteanu!</p>
                     <p>Închipuiți-vă numai: el vrea să-și bată joc de un autor care într-un mod cam greoi imitează stilul francez de foiletoane, și în loc de a zice despre acest autor ca toți românii că-i place să stea la vorbă, zice ca francezii: „D-sa iubește la „causerie“ ca la Paris și o introduce în Revista contimporană“. Ce mai galicism!</p>
                     <p>Este aceasta o epigramă sau o enigmă? întreabă dl Grădișteanu (pag. 396). Și una și alta; epigramele, ca și finețele de stil, sunt uneori enigme, a căror dezlegare atârnă de la înțelegerea cititorului.</p>
                     <p>Ar mai rămânea să vorbim despre mica parte a dlui D. A. Laurianu din critica noastră. Însă în privința modestiei acestui june autor de a declara într-un mod categoric că nu are idei preconcepute, nu credem că se mai poate discuta, și nu am mai reveni nici la moravurile și mediul social de pe timpul Rheei Silviei, dacă dl Grădișteanu, cu această ocazie, nu și-ar fi permis a pronunța cuvântul de lealitate, imputândune că am înjumătățit în critica noastră ideea dlui Laurianu.</p>
                     <p>Chestia e așa. Noi zisesem în Convorbiri literare:</p>
                     <p>„Știți că despre fabuloasa Rhea Silvia ne spune Livius în câteva rânduri, la începutul istoriei sale, că a fost vestală, dar că a născut totuși pe Romulus și Remus. Completa lipsă de tradițiuni mai lămurite asupra ei nu împiedică pe dl Laurianu de a scrie: „Pentru a trata asemenea subiecte, se cere pe lângă atâte alte condițiuni, pe care dl Scurtescu le posedă îndestul, și un studiu aprofundat al timpului, moravurilor, cu un cuvânt, al miezului social în care se petrece acțiunea, și acest miez social să radieze în toate epizoadele dramei Rheei Silviei“.</p>
                     <p>Mediul social de pe timpul Rheei Silviei! Lucrul nu prea are înțeles, dar</p>
                     <p>cuvintele sună a ceva.“</p>
                     <p>Să fie oare așa greu de a nimeri și aici punctul în discuție? Singurul lucru criticat este că s-a cerut studiul mediului social unui timp fabulos, lipsit de orice tradițiune mai lămurită. Însă, observă dl Grădișteanu, în pasagiul anterior se explicase dl Laurianu. Să-i cităm dar și pasagiul anterior:</p>
                     <p>„Nu pretindem că cel ce cântă o epocă greacă, romană etc. să scrie în limba acelei națiuni; departe de noi această aberațiune. Cerem însă ca Achile să nu facă tirade de amor, ca un gentilom de la curtea lui Ludovic XIV, cum ni-l presinta Racine în Iphigénie en Aulide; și ni se pare că Romul e mai mult un democrat revoluționar din secolul al XIX decât un tâlhar crescut în codri când se adresează la Amuliu în modul următor... „</p>
                     <p>Urmează apoi câteva versuri din actul V, scena VII.</p>
                     <p>„Pentru a tratà asemenea subiecte, se cere pe lângă atâte alte condițiuni, pe care dl Scurtescu le posedă îndestul, și un studiu aprofundat al timpului, moravurilor, cu un cuvânt, al miezului social în care se petrece acțiunea, și acest miez social să radieze în toate epizoadele dramei. Aceasta lipsește Rheei Silviei.“</p>
                     <p>În ce raport stă acel pasagiu anterior cu obiectul criticii noastre?</p>
                     <p>Tot ce a putut zice dl Laurianu în pasagiul precedent nu-l autorizează întru nimic mai mult a adresa dlui Scurtescu (și cu ce ton magistral!) cererea stranie de a face</p>
                     <p>„un studiu aprofundat al timpului, al moravurilor, cu un cuvânt, al mediului social în care se petrece acțiunea“,</p>
                     <p>mediu social fabulos, necunoscut, lipsit de orice descriere istorică.</p>
                     <p>Prin urmare, cuvântul de lealitate este aici, ca și la pag. 387, aruncat cu nechibzuință din partea dlui Grădișteanu.</p>
                     <p>Am terminat partea esențială a răspunsului ce eram datori să facem adversarilor din București.</p>
                     <p>Dar acum vedem pe autorii criticați din Revista contimporană uitându-se cu mândrie la atacul ce dl Grădișteanu la rândul său îl încearcă în contra Convorbirilor literare, a acestei foițe tâmpitoare (expresia dlui Ureche), din care toate numerele de 6 ani încoace nu au avut nici a zecea parte din succesul unui singur număr din Revistă (expresia dlui Pantazi Ghica) și pe care se însărcinează Revista a o face cunoscută în țară prin binevoitoarea ei citare (expresia dlui P. Grădișteanu, toți trei redactori colaboratori ai Revistei contimporane). Însă față cu critica dlui Grădișteanu în contra Convorbirilor literare, poziția mea este ușoară, fiindcă este poziția unei complete rezerve. Datoria mea (datorie ce o cred de oarecare importanță) era de a susținea critica începută în contra Revistei contimporane în primele sale numere. Aici era toată chestia, și în privința acestei chestii stratagema dlui Grădișteanu de a schimba obiectul criticii nu mă privește, fiindcă nu contribuie în nici un mod la întărirea sau slăbirea criticii făcute. Să fi fost scrise alte jurnale literare de mai nainte oricât de rău ar fi vrut, aceasta nu micșorează greșelile relevate ale Revistei de acum, și dacă în tot timpul lor de 6 ani provincialele Convorbiri din Iași nu ar fi fost alta decât o foiță tâmpitoare, aceasta nu era un motiv suficient pentru ca în capitala României, în care se concentrează toate ilustrările ei, la 1 martie și la 1 aprilie 1873 să ni se prezinte numerele din Revista contimporană așa cum ni s-au prezentat.</p>
                     <p>Modul de apărare ce se încearcă prin asemenea contraatacuri ne pare a se întemeia mai mult pe un sofism oarecum popular decât pe o idee bine cugetată, și nu înțelegem cum s-ar putea vreodată examina legitimitatea unei critici din ceea ce s-ar fi zis mai înainte sau mai în urmă fără nici o relație directă cu ea însăși. Căci la întrebarea: care critică este autorizată? răspunsul este: aceea care, în limitele obiectului ei, cuprinde adevărul! Alt criteriu pentru judecarea ei nici nu poate exista. Și, spre a arăta eroarea acelui sofism popular chiar în poziția ei cea mai favorabilă, să admitem că nu numai Convorbirile literare în totalitatea lor, dar îndeosebi noi, care am început critica contra Revistei contimporane, am dat prin scrierile noastre anterioare dovadă că suntem cel mai de rând autor al limbii române, că avem un stil mai rău decât acela al dlui Pantazi Ghica și o aparență mai falsă de erudițiune cu un fond mai slab de cunoștințe solide decât dl Ureche; totuși, acest fapt nu ar nimici, nici nu ar slăbi critica noastră în contra erorilor Revistei, dacă dealtminteri este dreaptă în marginile ei; s-ar vedea atunci numai că un scriitor foarte mediocru în propriile sale scrieri a fost, cu toate acestea, în stare să apere literatura în contra înjosirii ei din partea altora, și noi am semăna acelui medic care — incapabil de a-și face diagnoza sa însuși — este totuși folositor prin facultatea de a descoperi relele ce bântuie pe alții.</p>
                     <p>Dacă un autor ar avea această facultate pentru viața literară, folosul lui nu s-ar putea tăgădui. Căci viața literară a dobândit caracterul unei deosebite gravități. Ceea ce se scrie și se tipărește nu mai rămâne mărginit la cercul mic al amicilor și cunoscuților: un public mare și necunoscut, uneori un întreg popor, o lume întreagă ia parte la acea lucrare, și nimeni nu poate prevedea cu siguranță cât bine sau cât rău va produce cuvântul aruncat prin mijlocul tiparului spre perceperea tuturor inteligențelor. Orice carte, orice jurnal devine astfel o întrebare de ordine publică, și viața literară a unui popor în întregimea lui, crescută prin libertatea fiecăruia de a-și exprima opiniile, s-ar coborî la cea din urmă degradare, dacă nu s-ar simți și nu s-ar recunoaș te dreptul și datoria cel puțin a câtorva scriitori de a veghea asupra celorlalți și de a le spune din când în când fără nici o cruțare: aici ați greșit, dacă în adevăr au greșit.</p>
                     <p>Numai așa se poate susținea într-un popor acea neprețuită lucrare comună care este primul semn de viață a inteligenței lui: căutarea sinceră a adevărului.</p>
                     <p>Și fiindcă s-a pronunțat cuvântul adevăr și fiindcă trebuie cu toții să dorim ca sincera căutare a lui să fie scopul manifest în orice discuție, să ne fie iertat, revenind la Revista contimporană, să protestăm în contra procedării ce și-o permite în numărul din urmă. Noi am fost surprinși în modul cel mai neplăcut văzând alăturea de dl Ureche și de dl Petre Grădișteanu, de la care așteptam păzirea condițiilor elementare ale publicisticii, luând parte la o manoperă literară despre a cărei demnitate se va judeca îndată. Ultimele citări și relevări critice, ce cu părere de rău ne vedem siliți să le facem în rândurile următoare, nu vor fi de prisos, c[...]n ele este vorba de lucrul cel mai grav ce se poate întâmpla în publicitate, de răspândirea neadevărului cu bunăștiință că este neadevăr. Dl P. Grădișteanu, la sfârșitul articolului său din Revista de la 1 iunie, își explică atacul nostru prin sistemul întreg al direcției noi, susținute de societatea „Junimea“ din Iași, ne spune că această societate e organizată pentru admirațiunea mutuală și că are următoarele principii: „Numai literatura și filozofia germană sunt ce sunt; în școală chiar să înlocuim pe autorii latini cu autori germani; limba să nu se mai poată înavuți cu nici un neologism împrumutat de la limba mumă, se contestă chiar ca limba latină să fie limba noastră mumă.</p>
                     <p>Sub pretest de adevăr istoric, se pune înainte că românii sunt o amestecătură de romani, de slavi și de germani. Pe tărămul economic și social pedeapsa de moarte și cosmopolitismul. Iată în resumat direcția nouă.“ Despre o parte a acestor afirmări ale dlui P. Grădișteanu, cu toată inexactitatea lor, suntem siguri că d-sa le-a făcut de bună-credință, închipuindu-și că sunt adevărate. Dar o parte a afirmărilor d-sale sunt neadevăruri intenționate și, cu toată greutatea acestor cuvinte, nu le putem retrage.</p>
                     <p>Iată dovezi: 1. Poate pentru a prepara critica admirațiunii noastre mutuale, dl Grădișteanu scrie la pagina 392: „Genialul domn Eminescu, pe care direcția nouă îl pune imediat alături cu dl V. Alecsandri!“</p>
                     <p>Direcția nouă citată aici de dl Grădișteanu este titlul unui lung articol publicat de noi în Convorbiri, în care se cercetează producerile mai noi ale literaturii române și, după ce s-au citat în fruntea lor Pastelurile dlui V. Alecsandri, se face următoarea tranziție spre poeziile dlui Eminescu:</p>
                     <p>„Cu totul osebit în felul său, om al timpului modern în faza lui trecătoare, blazat în cuget, iubitor de antiteze cam exagerate, reflexiv mai peste limitele permise, pănă acum așa de puțin format încât ne vine greu a-l cita îndată după Alecsandri, dar în fine poet, poet în toată puterea cuvântului, este dl M. Eminescu.“</p>
                     <p>Simpla alăturare a acestor rânduri pe lângă afirmarea dlui Grădișteanu că noi am pus pe Eminescu imediat alăturea cu dl Alecsandri ne scutește de a mai insista asupra acestei prime dovezi<note xml:id="ftn18" place="foot" n="">Ce ar zice astăzi dl Grădișteanu, chiar dacă am fi pus pe Eminescu imediat alături cu Alecsandri, precum n-am făcut-o și nu o puteam face la 1872, numai după trei poezii începătoare ale lui!</note>.</p>
                     <p>Pasagiul nostru relativ la neologisme în citatul articol intitulat Direcția nouă este următorul:</p>
                     <p>„Cel din urmă semn caracteristic în stilul direcției noi, despre care ne-am propus să vorbim, este depărtarea neologismelor celor de prisos. Dl Odobescu de la început, dl Vârgolici în timpul din urmă pot servi de model în această privință, care își are și ea însemnătatea ei. Neologismele au ajuns a fi o adevărată îmbolnăvire literară la noi.</p>
                     <p>Se înțelege de la sine că acolo unde, pe lângă cuvântul slavon, există un cuvânt curat roman, acesta trebuie menținut și acela depărtat. Vom zice dar binecuvântare și nu blagoslovenie. Se înțelege, asemenea, că acolo unde astăzi lipsește în limbă un cuvânt (nu numai la termenii tehnici), iar ideea trebuie neapărat să fie introdusă, vom primi cuvântul întrebuințat în celelalte limbi romanice de astăzi. Suntem dar nevoiți să zicem primitiv, constituție, disciplină etc.</p>
                     <p>Dar nu se înțelege cu ce drept am introduce, fără nici o normă, cuvinte noi chiar acolo unde avem pe ale noastre, de origine romană. Dacă, d. e., am primit să se zică binecuvântare în loc de blagoslovenie, nu putem primi să se zică benedicțiune în loc de binecuvântare. Dl Laurianu scrie în Istoria sa donuri în loc de daruri; alții zic terra în loc de pământ, circumstanță în loc de împrejurare, nu am op în loc de nu am trebuință, surg în loc de se nasc“ etc.</p>
                     <p>3. În școală chiar să înclocuim pe autorii latini cu autorii germani, ne atribuie dl Grădișteanu. Nu putem susține că d-sa a scris acest neadevăr cu rea-credință, fiindcă poate s-a încrezut în colegul d-sale de la Revistă, care afirmă același lucru la pag. 324. Însă acest coleg de la Revistă, dl Alexandrescu-Ureche, înaintează neadevărul cu reacredință, fiindcă ne citează însăși „vestita“ noastră disertațiune despre limba latină în gimnazii și ne anunță că va publica asupra-i o serie de articole (pag. 317). Ei bine, această vestită disertațiune de la 1863, prima noastră publicare în limba română, are titlul:</p>
                     <p>„Pentru ce limba latină este chiar în privința educațiunii morale studiul fundamental în gimnaziu?“</p>
                     <p>și zice la pag. 22:</p>
                     <p>„Gradul suprem între toate studiile gimnaziale se cuvine dar limbii latine. Având ca limbă și literatură în genere o sferă din cele mai întinse și predomnitoare în inteligența școlarilor, acest studiu, ca studiu antic, mai are și propagă calitatea cea eminent[...]ntregii anticități, pe care unii o numesc obiectivitate, alții realitate, și a cărei esență este: a scoate egoismul sau mai bine individualismul din fiecare om și a-l supune pe acesta unei sfere superioare, adică întrucât este cetățean — statului și disciplinii, întrucât este spirit gânditor — naturii lucrului și adevărului. Astfel, subiectivitatea, cu luptele nefericite ce le produce, lipsește dintr-însa. Și de aici provine impresiunea de repaos și de mărime ce ne-o produce anticitatea, pare că dintr-un râu turburat intrăm în oceanul limpede; de aici provine diferența că, pe când în scrierile modernilor auzim totdeauna vorbind un individ cu mărginirea sa egoistă, în operele clasicității, în Tucidide, în Cezar și în Salust, nu auzim pe istoriograf, ci pare că auzim însăși Istoria, în epopeile lui Homer și în cântecele rustice ale lui Vergiliu nu vedem pe poet, ci chiar întâmplarea și realitatea poetică. Cu un cuvânt, anticitatea și studiul ei nu ne dă o lume modificată prin creierii vreunui individ pronunțat, ci ne dă lumea simplă și adevărată, precum este în ea însăși. Aceasta este calitatea nemuritoare care impune spiritului junimii studioase direcțiunea cea mai sănătoasă, care îi deschide un câmp întins pentru activitatea rațiunii, însă o supune totdeodată sub legea naturii lucrurilor sau a adevărului și astfel îi taie din rădăcină aberațiunea egoismului. Această calitate este puternicul argument pentru care studiile clasice au fost pănă acum nutrimentul principal al inteligenței în omenire și vor rămânea totdeauna, pănă când va fi vorba de bine, de adevăr, și de frumos. Însă această calitate o împărtășește limba latină cu limba elină. Ceea ce este propriu limbii latine și o înalță peste cea elină din punct de vedere al instrucțiunii gimnaziale este simplicitatea și regularitatea gramaticii. Gramatica latină, cu cele mai puține excepțiuni, cu o brevitate lapidară, cu o rigoare și energie de stil pare că ar fi granit turnat, este unică între gramatici și va rămânea, prin urmare, de-a pururea cel mai bun fundament și cea mai bună disciplină pentru orice parte a gândirii noastre.“</p>
                     <p>Multe lucruri sunt iertate într-o polemică. Dar a atribui unui om care a scris aceste pagine cu un entuziasm poate prea juvenil pentru limba latină în gimnaziu, a-i atribui că vrea să gonească autorii latini și s[...]nlocuiască cu nu știm care alții, iată un lucru prea tare chiar pentru Revista contimporană.</p>
                     <p>4. Se înțelege, după toate acestea, că nu putea să nu ne atrbuie și dl Grădișteanu cosmopolitismul.</p>
                     <p>Însă asupra acestui punct în chiar articolul Direcția nouă, la care se referă dl Grădișteanu, discuția era lămurită. Am susținut acolo și am dovedit că:</p>
                     <p>„Nici un singur articol din Convorbirile literare în genere, nici o singură propoziție scrisă sau pronunțată de subscrisul îndeosebi nu susține cosmopolitismul; atât subscrisul cât și ceilalți membri ai „Junimii“ din Iași sunt partizani ai ideii naționalității și s-au pronunțat totdeauna în acest înțeles.“</p>
                     <p>Am citat acolo cuvintele noastre publicate în Scrierea limbii române, am mai citat cuvintele dlui A. Xenopol din Convorbirile literare de la 15 iulie 1868, am arătat că tot strigătul acesta de cosmopolitism îndreptat contra noastră este</p>
                     <p>„o mistificare a opiniei publice“.</p>
                     <p>Mistificarea a fost inventată de aceia care s-au aflat loviți prin critica noastră tocmai în punctul unde erau periculoși pentru întărirea naționalității române, a fost inventată de unii dintre scriitorii noștri din Austria, ale căror germanisme au fost criticate de noi (în Convorbiri literare de la 1 iunie 1868), a fost inventată de partizanii școlii Barnuțiu, căreia i-am dovedit greșelile în contra dreptului roman; a fost dar inventată de aceia cari, spre a depărta atenția publică de la o critică poate incomodă pentru d-lor, s-au tupilat sub steagul „românismului“ și au strigat în o mulțime de jurnale că se atacă națiunea când se atacau cruditățile d-lor literare și științifice.</p>
                     <p>A trebuit să vie și dl Grădișteanu și să ia parte la o manoperă devenită prea ieftină prin mulțimea celor ce au întrebuințat-o înaintea d-sale! Am terminat observările noastre la răspunsurile Revistei contimporane. Ele cuprind din parte-ne ultimul cuvânt în această discuție.</p>
                     <p>Răbdarea cititorilor a fost prea încercată prin lunga expunere de pănă acum, și noi nu am avea nici un drept la indulgența lor dacă analizarea procedării literare a dlor Ureche, P. Ghica și Grădișteanu nu s-ar justifica prin înțelegerea răului ce niște scriitori ca d-lor pot aduce unei literaturi începătoare.</p>
                     <p>Poporul român, de câteva decenii, se află inundat sub formele nenumărate ale civilizației apusene. Pentru el este astăzi o condiție de existență de a resorbi din această inundare tot ce poate fi folositor spre înrodirea pământului său.</p>
                     <p>Un singur mijloc ne este dat aici: munca cinstită, și clasele cele culte, cărora în prima linie le este încredințată introducerea noilor forme în viața reală, sunt cele dintâi chemate la acea muncă cinstită. Cu încordarea tuturor puterilor trebuie fiecare din noi să lucreze în sfera ce și-a ales-o: fie ea oricât de mică, numai lucrul să fie făcut în conștiință. Într-o asemenea situație trebuie să ne ferim mai ales de un pericol: de fraza goală, de iluzia că formele deșerte pot ținea locul fondului solid, și acest pericol este tot așa de mare în literatură ca și în politică. Lupta în contra lui ne pare a fi misiunea principală a criticii române. F[...]ndoială, ea nu va fi niciodată în stare să stârpească cu desăvârșire fraza goală și acea iluzie deșartă din viața publică a poporului nostru: se vor găsi totdeauna oameni care, exploatând aparențele ușoare, vor pune nălucirea în locul realității și caricatura în locul ființei adevărate. Totul este însă ca acestui fel de oameni să nu le fie îngăduit să ocupe locul cel de frunte în mișcarea intelectuală a poporului lor.</p>
                     <p>Datoria și folosul criticii este aici de a le arăta treapta pe care stau, pentru ca nu cumva încurajarea lor să producă în juna generație ce-i încunjură falsa credință că roadele se pot dobândi fără muncă și laurii</p>
                     <p>fără merit.</p>
                  </div>
               </div>
               <div type="div3">
                  <head>Neologismele</head>
                  <p>Au trecut 14 ani de când pentru întâia oară s-a arătat în Convorbiri literare o direcție critică în contra limbii obișnuite pe atunci în multe scrieri ale literaturii române.</p>
                  <p>Critica voia, pe de o parte, să combată construcțiile arbitrare ale filologilor care, sub cuvânt de „purificare“, întocmeau un vocabular de termeni necunoscuți românului și depărtau vorbirea claselor culte de la izvorul de viață al limbii populare; iar pe de alta voia să lovească în germanismele infiltrate printre scrierile de peste Carpați și Molna, care falsificau geniul propriu al limbii române și micșorau astfel valoarea luptei lor pentru existența națională.</p>
                  <p>Dacă astăzi și-ar da cineva osteneala să recitească acele articole critice, ar dobândi, desigur, încredințarea că orice s-ar putea zice în contra lor, numai un singur lucru nu s-ar putea zice: că au fost dictate de un spirit antinațional. Prea aspre le pot părea la unii, prea puțin oportune la alții, prea lipsite de respect pentru vechile autorități la ai treilea, dar orice cap nepărtinitor va trebui să recunoască, în tendința de a readuce limba română la viața ei populară și de a combate germanismele, o tendință mai întâi de toate națională.</p>
                  <p>Cu toate acestea — și de aici se vede în ce stare ajunsese literatura noastră în privința iubirii de adevăr — tocmai prin prepusuri și bănuieli asupra „patriotismului“ ne-au întâmpinat mai întâi cei atinși de critica noastră, și astfel s-a putut întâmpla să auzim contestându-se „românismul“ unei direcții, în jurul căreia se grupaseră scriitori ca Negruzzi, Gane, Eminescu, Creangă, Slavici, Șerbănescu, Lambrior etc., fără îndoială scriitori dintre cei mai cu limbă românească ce i-a avut vreodată literatura noastră.</p>
                  <p>Și câte nu s-au încercat în contra Convorbirilor literare! Mai toate ziarele de pe atunci au năvălit asupra lor; dl Bariț într-un discurs solemn al Academiei Române ne-a denunțat de cosmopoliți; dl P. Grădișteanu, în Revista contimporană, de germanizatori; voluminoasa espresiune a spiritului academic din acea epocă, Dicționarul limbii române de A. T. Laurianu și Massimu, era cât p-aci să ne cufunde — nu prin greutatea sa științifică, ci prin cea fizică; în februarie 1876 dl Hasdeu cu vreo 25 de alți „redactori“ înființară în București chiar o întreagă Revistă literară și științifică, a cărei prefață o arăta mai ales menită a fi o direcție „sănătoasă“ în contra așa-numitei direcții „noi“ a noastră.</p>
                  <p>Ast[...]nsă — pare c-ar fi zecimi de ani la mijloc și generațiuni întregi — lupta a încetat ca prin minune. În chiar mijlocul Transilvaniei, în Sibiu și în Brașov, s-au arătat prieteni călduroși ai direcției noastre literare; nimeni din cei cu minte nu mai pune la îndoială principiile critice rezumate la începutul acestui articol; Revista literară și științifică a dispărut după al patrulea număr al ei; iar Convorbirile literare își urmează și astăzi viața lor regulată, și la 1881 redactorul lor dl Negruzzi a fost primit ca membru în aceeași Academie Română care mai nainte se arăta așa de dușmană foii literare din Iași.</p>
                  <p>Va fi avut și aici timpul influența sa binefăcătoare; vor fi ajuns oamenii încetul cu încetul să se înțeleagă mai bine unii pe alții și să se mai îmblânzească, se va fi arătat încă o dată legea cea cunoscută, după care o stăruință neclintită nimicește în orice evoluțiune a spiritului rezistențele mai ușoare.</p>
                  <p>Dacă dar în aceste rânduri de introducere am amintit o luptă acum împăcată din mica noastră mișcare literară, nu este pentru a redeștepta violența vechilor dezbateri, ci este, din contră, pentru a ne arăta bucuria că, întru dezlegarea multelor întrebări ce mai sunt la ordinea zilei pentru vorbirea și scrierea românească de astăzi, avem un câmp mai liber al discuțiunii și ne putem aștepta la o ascultare mai liniștită a argumentelor pentru și contra, din a căror dreaptă cumpănire, fără insinuări și prepusuri, va rezulta mai curând aflarea adevărului. Între acele întrebări, care astăzi sunt încă deschise pentru întemeierea vorbirii și scrierii românești, este mai ales una, asupra căreia ne credem datori să atragem luarea-aminte a celor ce iubesc limba română și doresc dezvoltarea ei firească în juna noastră literatură: este întrebarea neologismelor.</p>
                  <p>Într-un număr al Convorbirilor literare de pe la 1874 încercasem cea dintâi formulare a unor reguli pentru primirea și respingerea lor, dar o încercasem numai în treacăt și cu acel ton agresiv și oarecum fragmentar ce eram pe atunci încă siliți să-l avem în contra numeroșilor noștri adversari.</p>
                  <p>Revenind prin articolul de față la aceeași întrebare, ne propunem a studia mai de-amănuntul<note xml:id="ftn19" place="foot" n="">Vezi și însemnatele cinci scrisori ale dlui Negruzzi în vol. X și XI ale Convorbirilor literare (1877—1878).</note> și a supune la judecarea cititorilor noștri câteva principii în privința neologismelor, stâruind mai ales în susținerea acelora care nu ne par încă bine înțelese sau cel puțin nu sunt încă primite de mulți scriitori români.</p>
                  <p>Principiile neologismelor le putem despărți în patru reguli, pe care le vom expune în paginile următoare și vom căuta să le întemeiem.</p>
                  <div type="div4">
                     <head>I</head>
                     <p>Acolo unde pe lângă cuvântul slavon există în limba românească populară un cuvânt român, cuvântul slavon trebuie să fie depărtat și cuvântul român păstrat. Vom zice dar binecuvântare și nu blagoslovenie, vom zice preacurată și nu precistă, bunavestire și nu blagoveștenie. Această regulă este de la sine înțeleasă, însă nu ne aduce folos pentru literatura laică, fiind prea puține cuvinte la care se potrivește. Mai însemnată este regula în aplicarea ei la cărțile bisericești; c[...]n bisericile de pe la multe sate și mănăstiri din România se zice încă blagoslovenie și nu binecuvântare, maica precistă și nu maica preacurată. Ceea ce împedică pătrunderea îmbunătățirii limbii în biserică este în mare parte exagerarea neologiștilor, care s-au încercat să introducă și în Biblie atâtea schimbări și atâtea expresii recomandate numai de o filologie nepricepută și trecătoare, încât au pus în neliniște pe capii bisericii și i-au făcut să se împotrivească la toate schimbările de teama schimbărilor celor rele sau pripite. Iar fără conlucrarea episcopilor nu ne putem aștepta la nici o reformă în biserică. Dar când vedem cu ce ușurință s-au pus neologiștii la lucru întru ale sfintelor scripturi și au îndrăznit să știrbească minunata traducere a Bibliei introdusă în biserica română în secolul al 17-lea; când citim, d. e., în Santa Scriptură, „revăzută“ și publicată de Societatea britanică (Iași, Goldner, 1874), cuvinte ca acestea:</p>
                     <p>La început creâ Dumnezeu ceriul și pământul;</p>
                     <p>Corupțiunea oamenilor;</p>
                     <p>Și Dumnezeu ordinâ omului;</p>
                     <p>Dumnezeu zise lui Noe: fă-ți o arcă din lemn de gofer,</p>
                     <p>că eu voi aduce deluviu;</p>
                     <p>Invaziunea Canaanului;</p>
                     <p>Circumciziunea,</p>
                     <p>și altele și altele; sau când găsim în Oratoriul Melchisedek, care își propune „a da expresiunilor și prin ele ideilor mai multă chiaritate, ezactitate și precizitate decât în traducțiunile anterioare“ (pag. VIII), exemple de „chiaritate și precizitate“ ca următoarele: „Miraculoasă făptură arătându-se noue făcătoriul, ... să căutăm: Iisuse, cuvântule, necuprinsibile, Iisuse, putere neajunsibilă, ... înțelepciune necugetabilă, domnia necalculabilă. Iisuse, împărăția cea neinvincibilă, Iisuse, stăpânira cea infinită. Iisuse, autoritate eternă“ (pag. 145) etc. nu ne putem mira de împotrivirea celor mai mulți capi ai bisericii în contra unor asemenea încercări.</p>
                  </div>
                  <div type="div4">
                     <head>II</head>
                     <p>Acolo unde avem în limba noastră obișnuită un cuvânt de origine latină, nu trebuie să introducem altul neologist. Vom zice dar: împrejurare și niciodată cercustanță sau circonstanță, binecuvântare și nu benedicțiune etc.</p>
                     <p>Și această regulă este de la sine înțeleasă; cu toate acestea ea trebuie anume formulată și trebuie să stăruim cu toții întru păzirea ei în scrisori și în ziare, pe catedra școlii și la tribuna parlamentului. Căci profesorii, deputații și scriitorii noștri mai de frunte și-au făcut o parte însemnată a studiilor în limbi străine. De aici urmează, firește, că o sumă de cuvinte și de deprinderi sintactice le vin mai întâi în minte sub forma limbii străine pe care o cunosc mai bine.</p>
                     <p>Însă cea mai ușoară deșteptare va fi de ajuns pentru a trezi pe acești scriitori din felul de letargie intelectuală în care se află cât pentru limba lor și a le aduce aminte că și limba română are geniul ei propriu și cuvintele ei proprii și că acestea trebuiesc cunoscute și trebuiesc deprinse. Mai toți știm pe dinafară fraze din Voltaire și din Alfred de Musset, din Schiller și din Heine. Dar dacă este să vorbim și să scriem bine românește, trebuie neapărat să ne dăm osteneala de a cunoaște și Biblia română în frumoasa limbă din secolul al 17-lea, și cronicarii noștri, și poveștile, poeziile și proverbele populare. Fără această cunoștință nu poți fi scriitor român.</p>
                     <p>Și aici nu vorbim în contra acelor exagerări pe care le simțim mai toți că sunt greșeli și de care, prin urmare, nu avem să ne temem că se vor întinde prea departe. Versuri ca ale lui Heliade din timpul decadenței sale,</p>
                     <p>O belă ești, dilecto, și capelura-ți blondă</p>
                     <p>Ca buclele lui Phedru te-ammantă, te circondă,</p>
                     <p>nu credem că vor mai fi imitate de alții. Nici terminii din dicționarul academic de A. T. Laurianu și Massimu, catellare (a făta căței), bussul (cutiuță, tabatieră), cacumen (vârf), dapatic (măreț), dedecore (rușine), fodicare (a împinge), frecente (adeseori), granditate (mărime), gulos (lacom) etc., etc. nu pot avea speranță să primească vreodată drept de cetățenie în limba română. Cu atât mai puțin avem să ne temem de franțozismele unui deputat cunoscut din Camera română, d. N. Blaramberg, care nu se sfiește să zică și să scrie:</p>
                     <p>Sunt incapabil de asemenea anguementuri.</p>
                     <p>Nu voesc de o înălțare (Je ne veux pas de...)</p>
                     <p>Mă părăsesc la personalități (Je m’abandonne aux...)</p>
                     <p>Speranța apoteozei și temerea potenței (adică a furcilor de spânzurătoare, franț. potence).</p>
                     <p>Efasment momentan.</p>
                     <p>O îmbrățișare prea tandră.</p>
                     <p>A pune la profit historia.</p>
                     <p>A da schimbul (donner le change)</p>
                     <p>etc., etc.<note xml:id="ftn20" place="foot" n="">N. Blaramberg: România și rezbelul actual sau Guvernanții și guvernații, ediția a 2-a, București, 1878.</note>
                     </p>
                     <p>De asemenea limbă râd toți oamenii cu minte și poate ar râde și autorul ei, dacă i-am face pe franțuzește ceea ce ne face d-sa pe românește, dacă i-am zice cu ton serios: ne vous battez pas la tête avec ces pensées; il tire avec la queue de l’oeil; pas de livre, pas de part (n-ai carte, n-ai parte) și alte asemenea glume. (Vezi și teoria idiotismelor în vol. I al ediției de față, pag. 87 și urm.)</p>
                     <p>Dar trebuie să vorbim în contra acelor neologisme de prisos, care se strecoară prin scrierile noastre fără a bate prea tare la ochi și ne înstrăinează limba din ce în ce mai mult de la înțelesul ei popular. Pentru ce să zicem, d. e.: este suficient, cuvânt pe care nu-l înțelege nici un țăran român, și să nu zicem „este de-ajuns“, cuvânt de origine asemenea latină, însă înțeles de toată lumea? Tot așa va trebui să zicem „a ajunge la ceva“ în loc de a parveni, sau, cum scrie dl I. Popescu din Sibiu, a perveni la ceva; „agerime“ în loc de sagacitate; „adâncit“ în loc de aprofundat; „dinadins“ în loc de cu intențiune; „deșertăciune“ în loc de vanitate; „a aiuri“ în loc de a delira, a divaga; „a înapoia“ în loc de a restitui; „aprig“ în loc de avid și impetuos; „aspru“ în loc de sever; „a încredința“ în loc de a confia; „a lua asupră-și“ în loc de a asuma; „îmbunătățire“ în loc de ameliorare, și sute de alte exemple. Suntem încredințați că numai cu puțină luare-aminte la această regulă, stilul multor scriitori de-ai noștri s-ar îndrepta și s-ar face adevărat românesc din prea împestrițat și străin ce este astăzi. Exemple de stil bun în acest înțeles ne dau unele ziare din București, România liberă și articolele dlui Eminescu din Timpul.</p>
                  </div>
                  <div type="div4">
                     <head>III</head>
                     <p>Acolo unde astăzi lipsește în limbă un cuvânt, iar ideea trebuie neapărat introdusă, vom primi cuvântul întrebuințat în celelalte limbi romanice, mai ales în cea franceză. (Nu vorbim de terminii tehnici.) Și în privința acestui principiu credem că ne putem ușor înțelege mai toți scriitorii. El deschide poarta cea mare pentru neologismele ce se introduc și trebuiesc să fie introduse în vechea limbă română. O transformare așa de radicală a statului român și în genere a provinciilor locuite de români, precum s-a întâmplat de la 1848 încoace, nu s-a putut face fără a lăsa urme adânci în limbă. Sute de organizări noi, mii de idei noi; mulțime de cuvinte noi — altfel nici nu se putea.</p>
                     <p>Numai să nu uităm și cele două îngrădiri puse principiului de mai sus: întâi, neologismele de introdus trebuiesc luate din limbile romanice, iar nu din limbi care ne sunt cu totul străine, precum ar fi cea germană sau maghiară. (De greaca sau slavona nici nu mai e vorbă.) După această regulă am combătut neologismul „amăsurat“ (nemțește gemass, angemessen) din foile transilvănene și am propus „conform“ după franțuzește; asemenea, trebuie să zicem „profan“ și nu „laic“ (nemțește Laie) în înțelesul de necunoscător al unei specialități etc.</p>
                     <p>Al doilea: neologismele sunt numai atunci de primit când ne lipsește cuvântul în limba de pănă acum, iar ideea trebuie neapărat să fie introdusă. Acest neapărat cere oarecare cumpănire. Nu lenea unui traducător din limbi străine de a găsi, fie și prin mai multe cuvinte, expresia congruentă în limba română poate să autorizeze un neologism. Noi nu putem primi, d. e., „măsura în ochi“ din Psihologia dlui I. Popescu (nemțește Augenmass) în locul măsurei după simpla vedere, nici „salvagardarea“ atâtor oratori din Camerele române (franț. sauvegarder) în locul scăpării neatinse sau a păstrării în întregime.</p>
                     <p>Dar mai ales trebuie să oprim strecurarea acelor neologisme care tind a introduce din limba germană unele noțiuni abstracte, obișnuite și firești inteligenței germane cu idealismul ei mai eteric și uneori cam pierdut în nori, dar care nu se potrivesc deloc cu inteligența mai realistă, mai plastică a geniului limbii române. Fiindcă zic germanii Zeitraum, noi nu putem croi „spațiul timpului“ (Psihologia Popescu), nici „precalculaver“ (pentru vorher berechenbar), nici „viața conștiută și scoposită“ pentru zweckbewusstes Leben (Foaia Societății din Bucovina). Nivelurile de abstracțiune nu se pot egaliza între două popoare, și a introduce cu sila asemenea forme de gândiri străine într-o limbă însemnează a-i slăbi elementul ei specific național.</p>
                  </div>
                  <div type="div4">
                     <head>IV</head>
                     <p>Depărtarea tuturor cuvintelor slavone din limba română și înlocuirea lor cu neologisme ar fi o greșeală și este cu neputință. Asupra acestui principiu părerile scriitorilor români sunt încă foarte dezbinate; cu atât mai mult suntem datori, în cercetarea acestei controverse, să cântărim cu luare-aminte greutatea argumentelor pentru și contra.</p>
                     <p>Întâia întrebare ce ne-o punem este: cum stă controversa ast[...]n privința însemnătății ei pentru naționalitatea noastră, adică pentru păstrarea neatinsă și pentru recunoașterea acesteia? Răspunsul se rezumă în următoarele două fapte, știute de toți:</p>
                     <p>Întâi, limba română este astăzi recunoscută de întreaga Europă cultă ca o limbă romană și națiunea română ca o națiune de rasă latină, în același înțeles în care și limba și națiunea franceză, spaniolă etc. sunt de origine latină. Tendința vizionară a vreunui autor rus de a ne crede slavi, sau mania bătrânului Schuller de a ne face anglosaxoni sunt curiozități izolate, pe care nimeni nu le mai ia în serios.</p>
                     <p>De la francezul Raynouard, prin germanii Diez, Schuchardt, Diefenbach, pănă la slavul Miklosich, nimeni nu mai pune la îndoială cel puțin latinitatea noastră li[...]istică. Dacă dar de la începutul secolului pănă pe la 1840 istoria lui Petru Maior, <ref target="../scriptorium/download-wikisource-books/download/mediawiki/Neologismele.odt/Lexiconul_de_la_Buda">Lexiconul de la Buda</ref>, Tentamen criticum al lui A. T. Laurianu erau aplecate a exagera nota latinității noastre pentru a răspunde la exagerările celor ce ne-o contestau, astăzi acest motiv de exagerare a dispărut: lupta este câștigată pentru noi pe tărâmul științific.</p>
                     <p>Al doilea: ideea naționalității sau mai bine zicând simțul naționalității este așa de viu deșteptat în tinerimea română de astăzi, încât nici nu poate fi vorba de vreo sporire a cuvintelor slave în limba română peste numărul celor ce se află în ea de mai nainte. Nici un scriitor, nici un orator român nu introduce cuvinte noi din slavonește, miile de neologisme primite de la 1848 încoace sunt mai toate din limba franceză și latină, unele din italienește, puține (și totdeauna greșite) din limba germană.</p>
                     <p>Prin urmare, înavuțirea limbii noastre în privința lexicală și toată propășirea ei merge de acum înainte numai în înțelesul latinității și nu are nimic de temut de la vreo nouă influențare prin elemente slavone. Așadar, întrebarea despre cuvintele slavone nu privește vreo nouă introducere a lor, ci numai înlocuirea sau neînlocuirea lor, întru cât se află din vechime înrădăcinate în limba română.</p>
                     <p>Mărginind astfel câmpul discuțiunii la adevărata lui însemnătate, îl vedem totdeodată deschis pentru o cercetare mai rece și mai nepărtinitoare a întregii întrebări.</p>
                     <p>Așadar, încă o dată: este cu putință și este bine să depărtăm toate cuvintele slavone din limbă?</p>
                     <p>Dacă am asculta Dicționarul academic al lui A. T. Laurianu și Massimu, el ne-ar răspunde îndată: da — cu ușurința cu care filologii de felul răposaților se credeau chemați de soartă să schimbe limba ce se întâmpla să o vorbească;<note xml:id="ftn21" place="foot" n="">Vezi și Purismul în limba română de răposatul G. Munteanu (Revista română, vol. II, 1862).</note> ne-ar răspunde prin următoarele cuvinte din „Prefațione“ (pag. VI):</p>
                     <p>„Vorbele de origine neromanică nu potu si nu se cade se aiba locu într’unu dictionaru romanescu“.</p>
                     <p>Și așa am vedea scriindu-se după acel dicționar</p>
                     <p>ciconia în loc de barză,</p>
                     <p>amare “ “ “ iubire,</p>
                     <p>dracone “ “ “ zmeu,</p>
                     <p>trabe “ “ “ bârnă,</p>
                     <p>popinariu “ “ “ cârciumar</p>
                     <p>și așa mai departe.</p>
                     <p>Însă dacă n-ar fi decât acel dicționar academic, părăsit astăzi de însăși Academia din care a ieșit, am crede de prisos să mai stăruim în această cercetare; căci numărul adepților lui, de va fi fost vreodată mai mare, astăzi desigur scade pe zi ce merge; și poate va ajunge cu timpul și protopopul Ioane Marcu cu „inteligența“ din Satu-Mare să înțeleagă că nu se croiește nici o limbă după asemenea tipar.</p>
                     <p>Dar ceea ce ne-a pus pe gânduri și ne-a îndemnat să scriem acest articol este deprinderea stilistică ce am observat-o în timpul din urmă în Psihologia empirică a dlui Popescu (vezi darea noastră de seamă în Convorbirile literare de la 1 octombrie 1881), în articolele unor scriitori de la Telegraful român din Sibiu și de la Gazeta Transilvaniei din Brașov etc. Limba scrisă în aceste publicări ne pare adeseori bună și este foarte deosebită de limba întrebuințată mai nainte în Transilvania. Afară de aceasta, cu mai mulți din acești scriitori ne știm ast[...]n oarecare unire de păreri asupra întrebărilor literare. Cu atât mai vârtos am dori să ne unim acum și în privința slavismelor; adică sau să ne convingă d-lor pe noi sau să-i convingem noi pe d-lor, se înțelege pe temei de argumente.</p>
                     <p>Pentru a ne da seama de înțelesul practic al greutății, am recitit în grabă literele B și C din elementele slave ale dicționarului d’étymologie daco-romane de Cihac și însemnăm aici în fuga condeiului câteva cuvinte, spre a vedea în privința lor dacă pot să fie depărtate din limbă și cum ar putea să fie înlocuite:</p>
                     <p>balan, balaur, ban, bici, blană, bob, bolovan, brazdă, breaslă, brici, bujor, buruiană; cârcei, calic, cârciumă și birt, cârjă, cârmă, cârn, cârpă, cârtiță, ceată, ceață, cep, ciocan, ciolan, cireadă, clătesc, clește, clocotesc, clopot, coajă, coabe, copită, cosiță, coș, covrig, crâncen, castravete, creț, crivăț, croiesc.</p>
                     <p>Ce trebuie să facem cu aceste slavisme înrădăcinate în limba poporului român?</p>
                     <p>Să nu uităm că am însemnat numai câteva din ele, luate din literele B și C, și că în totalitatea limbii populare se mai găsesc cu sutele. A le da deodată afară și a decreta academicește alte cuvinte în loc este cu neputință; sunt prea multe și prea de-aproape legate cu viața zilnică a țăranului. Cum să-și schimbe țăranul brazda sa de pe pământ, bujorul din grădină, ciocanul din cui, castravetele de pe masă, cleștele de pe vatră și Crăciunul din calendar?</p>
                     <p>Și când întrebăm: cum să-și schimbe, nu ne gândim numai la greutatea generală de a pătrunde cu reformele în viața unui element așa de conservator precum este țăranul, ci ne gândim la greutatea specială a acestei probleme a slavismelor. Ea este specială din două puncte de vedere: întâi din cauza mulțimii cuvintelor de origine slavonă, pătrunse din vechime în limba populară. „Mulțime“ este o expresie relativă. Ca s[...]nțelegem însemnătatea pentru problema noastră, trebuie să căutăm a ne face o idee despre cantitatea aproximativă a cuvintelor întrebuințate de deosebiții oameni în vorbirea lor obișnuită. Renan, în Histoire des langues sémitiques, ne arată că Vechiul Testament întreg are numai 5 642 de cuvinte. Max Müller, în Prelecțiunile asupra științei limbii (I, 7), ne spune, pe de altă parte, că libretul unei opere italiene trece rareori peste vro 700. La el citim și notița că un englez cult, cu studii academice, nu întrebuințează în vorbirea sa mai mult de 3 000 cuvinte, desigur nu 4 000, și că, după arătarea conștiincioasă a unui preot de la sat, niște salahori dintr-o parohie engleză nu aveau mai mult de 300 de vorbe în vocabularul lor.</p>
                     <p>Dar dacă un muncitor incult din Englitera întrebuințează în viața lui zilnică 300, iar un englez cult 3 000 de cuvinte, nu vom fi acuzați că micșorăm tăria li[...]istică a țăranului român de mijloc, dacă îi presupunem una mie de cuvinte. Din această una mie de cuvinte, să nu zicem, ca dl Cihac, că aproape jumătate sunt slavone, să zicem că numai a treia parte sunt slavone.</p>
                     <p>S-au gândit vreodată neologiștii ce însemnează a dezvăța pe cineva de a treia parte din limba lui zilnică și a-l învăța a treia parte dintr-o altă limbă? Aceasta însemnează aproape a învăța poporul o a doua limbă pe lângă ceea ce o vorbește. C[...]n limbile străine ce le învățăm noi cărturarii prin școli, afară de rarele cazuri unde le învățăm așa de bine încât să le vorbim ca și în limba noastră maternă, cantitatea cuvintelor ce le întrebuințăm nu ajunge nici la a treia parte din cuvintele ce ne stau la îndemână în limba maternă.</p>
                     <p>Însă cine știe ce vrea să zică a face pe școlar, cu tot numărul anilor petrecuți în școalele mai înalte, să învețe o limbă străină, își poate închipui ce rezultat practic ar avea încercarea de a schimba o treime din vorbele de astăzi ale țăranului și a le înlocui cu alte vorbe, lui necunoscute.</p>
                     <p>Dar greutatea este mare și din alt punct de vedere. Să scoatem vorbele slavone cele înrădăcinate și să le înlocuim cu ce? Am citat mai sus brazda de pe pământul țăranului, bujorul din grădină, castravetele de pe masă, ciocanul din cui, cleștele de pe vatră. Cine să ne spuie ce alte cuvinte să punem în loc? Glosarul Laurianu și Massimu ne-ar propune, d. e., pentru brazdă vro cinci-șase cuvinte, care mai de care: sulc, liră, plancă, rasoriu, cespete; dar nu credem că se va găsi vreun om cu mintea sănătoasă care să-și închipuiască pe toți țăranii români zicând cespete sau rasoriu în loc de brazdă. La cuvântul bujor, Glosarul academic se gândește la „rosa de Alpi“ (!); în loc de castravete îi place „cucumă“; la ciocan ne vorbește de „toacă“ sau de „maior“ (diminutiv din mai); la clește nu ne spune alta decât latinul forceps, forficula — nu cumva să-i zicem forcipe?</p>
                     <p>Întrebarea pusă pe acest tărâm, și de acest tărâm nu poți scăpa, se sustrage chiar de la orice discuție serioasă.</p>
                     <p>Ne grăbim dar să rezumăm rezultatul cercetării de pănă acum și să zicem:</p>
                     <p>Slavismele înrădăcinate în limba populară nu se pot scoate astăzi din cursul vorbirii și scrierii românești, întâi fiindcă sunt așa de numeroase încât lipsește oarecum instrumentul cu care să se facă această operațiune prea întinsă, și al doilea, fiindcă nu avem astăzi nici cea mai mică formă de înțelegere asupra cuvintelor cu care să le înlocuim.</p>
                     <p>Însă, vor întâmpina neologiștii, adică aceia din neologiști care știu să raționeze, asemenea schimbări de cuvinte se întâmplă adeseori într-o limbă; s-au întâmplat chiar în limba română, cel puțin în cea vorbită de clasele culte, și încă nu ca fenomen izolat și mărginit la câte o singură expresie, ci pentru o mulțime de cuvinte în același timp. Așa, pe când pănă la 1830—1840 toți românii ziceau nădăjduiesc, îmbelșugare, priincios, jertfă, destoinic, îndeobște, polcovnic, astăzi mai toți românii culți zic sper, abundență, favorabil, sacrificiu, capabil, în genere, colonel. Ceea ce s-a întâmplat o dată se mai poate întâmpla și altă dată, și cum s-a întâmplat pentru clasele culte, se poate întâmpla și pentru poporul întreg.</p>
                     <p>F[...]ndoială, răspundem noi; numai că trebuiesc căutate împrejurările sub care s-a întâmplat și trebuiește aflată legea după care se întâmplă.</p>
                     <p>Ceea ce a produs metamorfoza parțială a limbii române de la 1848 încoace și a făcut cu putință înrădăcinarea atâtor cuvinte noi și scoaterea atâtor cuvinte slavone din limba obișnuită a claselor culte a fost curentul general al opiniunii publice în momentul redeșteptării spiritului național în România liberă, în Transilvania și în Bucovina. Așa de puternică a fost raza de lumină ce s-a revărsat atunci asupra țărilor române, încât nu a existat un singur om din clasele de sus care să nu se fi deșteptat la atingerea ei. Cu focul tinereței s-au aruncat cu toții pe calea cea nou deschisă, și mai ales de la sora noastră franceză am primit, împreună cu impulsul mișcării politice, și o întreagă comoară de cuvinte latine, și deodată ne-am deprins cu toții să vorbim de libertate, să ne gândim la constituțiune, să sperăm în viitor, să ne credem capabili de orice reforme. Cu inima deschisă tinerimea a primit cuvintele cele noi din gura conducătorilor naționali, și toată societatea română cea cultă a fost pe atunci ca o singură școală de învățământ mutual pentru limba neolatină.</p>
                     <p>În această mișcare vedem noi ca element esențial: emoțiunea puternică lățită într-o parte întinsă a poporului român. Căci legea acestui fenomen li[...]istic ne pare a fi cea următoare: cuvintele (afară de terminii tehnici, care sunt indiferenți și de aceea sunt și cosmopoliți) nu se nasc și nu se înrădăcinează din distilarea rece a reflecțiunii, ci din căldura simțământului. Neologismul se lipește de organismul unei limbi sub fierberea emoțiunii. Exaltarea religioasă, aprinderea revoluționară, mișcarea poetică a unui întreg popor sau a unei părți însemnate din el, iată izvorul de viață al cuvintelor noi ce și le însușește o limbă.</p>
                     <p>Acel izvor de viață însă, întrucât curgea din revoluțiunea socială și politică de la 1848 pănă după 1857, a secat astăzi de mult, entuziasmul s-a răcit așa de tare, încât o mare parte a societății noastre este cuprinsă de un fel de lâncezime sceptică pentru tot ce se mai numește „reformă“ politică și socială.</p>
                     <p>Cauza acestei lâncezimi este tocmai faptul că mișcarea de la ’48— ’58 a fost prea unilaterală, prea mărginită numai la clasele de sus ale poporului. Noile instituțiuni ce le-am copiat în pripă, noile cuvinte ce le-am primit noi cei cu știință de carte au rămas mărginite în cercul nostru cel restrâns și nu au pătruns în poporul de jos. Declamările noastre cele mai sincere pentru libertate nu au scos poporul din robia cea veche a cugetului său; și speranța noastră în viitor nu a putut preface deznădăjduirea lui din trecut.</p>
                     <p>Din contra, fenomenul cel mai caracteristic al stării noastre de astăzi este abisul între pătura de sus și pătura de jos a națiunii române, și dacă este ceva în stare să deștepte o direcție nouă și mai salutară a spiritului public, nu numai în limbă, ci și în politică, ar trebui să fie tocmai simțirea acestui abis și necesitatea de a-l acoperi.</p>
                     <p>Într-o asemenea stare de lucruri, noi nu credem că astăzi s-ar putea introduce mai multe neologisme în limba poporului, și nu vedem elementul esențial pentru o asemenea reformă, adică: mișcarea generală a simțămintelor sociale în această direcție.</p>
                     <p>Putem să deplângem acest fapt, putem să dorim cu nerăbdare ziua mai fericită când tot poporul român va fi mișcat prin durerile și speranțele de facere a unui nou entuziasm religios sau a unei noi forme politice și sociale: dar pănă când această zi nu a sosit, trebuie să ținem seama de starea reală a spiritelor de astăzi și să vorbim și să scriem cuvintele populare așa cum le găsim în popor. Aceasta este o aplicare mai mult a adevărului științific că limba nu este rezultatul vreunei convențiuni între oamenii cei învățați, ci este un product instinctiv al poporului întreg.</p>
                     <p>Iată una din cauzele pentru care credem că întrebuințarea necugetată a atâtor neologisme în ziarele și în cărțile noastre moderne trebuie combătută și pentru ce nu putem primi cuvintele cele noi și neînțelese de popor, când avem cuvinte vechi, înțelese de toată lumea, fie și de origine slavonă.</p>
                     <p>Nu pricepem dar cum, d. e., dl Ioan Popescu din Sibiu, scriind cu sânge rece la masa d-sale o Psichologie empirică, să ne scoată deodată din limbă cuvântul slab și să ne zică pretutindenea „debil“ sau să se ferească de cuvântul obișnuit și să silească pe școlarii d-sale să zică „habitual“. Nu prin cărți de școală sau prin articole de ziare va uita vreodată poporul român cuvintele slab, slăbit, slăbiciune, pentru a zice în locul lor „debil, debilitat, debilitate“, și orice încercare în acest sens este o încercare zadarnică, și, prin urmare, greșită, al cărei rezultat nu poate fi decât îngreuierea înțelegerii școlarilor și înstrăinarea câtorva din ei de la limba populară.</p>
                     <p>Am dovedit pănă acum că nu este cu putință să depărtăm slavismele înrădăcinate, pentru care nu avem echivalente române în limba populară. Vom căuta acum să arătăm că nici nu este bine să le depărtăm. Punctul de plecare pentru întreaga mișcare neologistă în limba română este acesta: limba română este limba unei națiuni de gintă latină; așa fiind, și elementele acestei limbi, cuvintele, se cade să fie de origine latină, ca unele ce sunt manifestarea specială a spiritului național, față cu care orice cuvânt de origine eterogenă are în sunetele lui ceva nepotrivit. Acest punct de plecare este adevărat — deși în exagerarea lui răstoarnă deosebirea limbii române de cea latină — și noi îl putem primi ca dovedit. Din el rezultă că idealul limbii române este întrebuințarea de cuvinte a căror origine să fie exclusiv latină.</p>
                     <p>Dar valoarea oricărui ideal atârnă de la partea lui cea realizabilă; prin aceasta idealul se deosebește de închipuirile deșerte ce se numesc utopii. Privind lucrul din acest punct de vedere, constatăm îndată că nici o limbă vorbită ast[...]n lume nu a realizat pe deplin un asemenea ideal și putem dar zice a priori că trebuie să fie o cauză binecuvântată pentru această nerealizare, adică o cauză mai reală, prin urmare mai cuminte decât acel ideal etimologic.</p>
                     <p>Această cauză foarte rațională ne pare a fi următoarea:</p>
                     <p>Cuvintele sunt un element național — f[...]ndoială. Dar întru cât? Numai întru cât au cutare sunete articulate? Sau mai ales întru cât sunt semnele auzite pentru înțelesul unor idei caracteristice?</p>
                     <p>Oricât de importantă este partea curat fiziologică în formarea primitivă și în articularea cuvintelor și oricât de mult s-ar manifesta și aici o diferențiere a naționalităților, adevărata importanță a cuvintelor, misiunea lor principală este de a fi purtătoare de înțeles.</p>
                     <p>Spiritul național al unei limbi stă mai ales în partea spirituală a acestei limbi, în înțelesul specific al cuvintelor ei.</p>
                     <p>Dacă ne întrebăm dar: ar fi bine ca în limba poporului român cantitatea cuvintelor de origine latină să fie din ce în ce mai mare? trebuie să răspundem: ar fi bine, cu o condițiune, ca și cantitatea înțelesului, adică suma de putere intelectuală manifestată prin cuvinte, să crească în aceeași proporție.</p>
                     <p>Căci dacă s-ar întâmpla ca pe de o parte să sporească elementul latin în sunetele cuvintelor, iar pe de alta să scadă intensitatea operațiunii intelectuale a celor ce le întrebuințează, atunci s-ar da o lovitură de moarte vieții naționale în principala ei manifestare. Revenind la întrebarea noastră asupra cuvintelor slavone înrădăcinate în poporul român, ne putem acum explica mai bine expresiunea „înrădăcinat“.</p>
                     <p>Cuvânt înrădăcinat este acela al cărui înțeles face parte din întreaga viață sufletească a poporului, și semnul acestei înrădăcinări este întrebuințarea cuvântului în toate manifestările geniului unui popor: în rugăciunea izvorâtă din credința sa religioasă, în proverbul ieșit din înțelepciunea sa lumească, în povestea născocită de fantezia sa și în poezia înflorită din adânca sa mișcare.</p>
                     <p>Cine, înțelegând odată această comoară sufletească a poporului cuprinsă în cuvinte, s-ar mai putea gândi la sunetul brut al unui cuvânt și nu mai întâi de toate la cuprinsul său intelectual!</p>
                     <p>Când, prin urmare, ni se vorbește de un neologism care să înlocuiască un cuvânt de origine slavonă, întâia noastră întrebare trebuie să fie: unde s[...]nlocuiască?</p>
                     <p>În proverbele, în poeziile, în rugăciunile și în poveștile poporului român? sau numai în capul vreunui ziarist sau a vreunui filolog academic[...]?</p>
                     <p>În cazul din urmă întrebarea este fără nici o însemnătate și înlocuirea nici nu merită să fie încercată.</p>
                     <p>În cazul dintâi întrebarea este de cea mai mare însemnătate, însă a intrat totdeodată pe un tărâm real: pe tărâmul vieții populare. Și aici răspunsul nu poate fi decât acesta: dacă ești în stare să depărtezi cuvântul slavon din proverbele, din poeziile populare, din rugăciunile și din poveștile în care se află, fă-o; dacă nu ești în stare, atunci nu mai încerca un neologism prin care introduci numai o formă goală de cuvânt, dar nu un cuvânt real, cu viața lui proprie. Câteva exemple ne vor lămuri mai bine.</p>
                     <p>Cuvintele rai și bolnav sunt slavone. Dicționarul etimologilor zice să le depărtăm și să le facem paradis și morbos. Se poate una ca aceasta? Vei scoate vreodată din capul românului versurile:</p>
                     <p>Pe-un picior de plai,</p>
                     <p>Pe o gură de rai,</p>
                     <p>Iată vin în cale</p>
                     <p>Se cobor la vale</p>
                     <p>Trei turme de mei</p>
                     <p>Cu trei ciobănei?</p>
                     <p>Și va fi bine să le scoți?</p>
                     <p>Sau îl vei face să uite:</p>
                     <p>De trei zile-ncoace</p>
                     <p>Gura nu-i mai tace,</p>
                     <p>Or iarba nu-ți place,</p>
                     <p>Or ești bolnăvioară,</p>
                     <p>Mioriță, Mioară?</p>
                     <p>și să zică Mioriță morboasă?</p>
                     <p>Vei depărta vreodată din conștiința românului rugăciunea lui zilnică „și nu ne duce pe noi în ispită“, pentru a-i vorbi de tentațiune? Va schimba oare poezia populară începuturile ei „frunză verde de bujor“, pentru a zice frunză verde de roză de Alpi?</p>
                     <p>Vei face pe român să-și uite proverbele: „cine întreabă nu greșește“ — „vorba multă, sărăcia omului“ — „câte bordeie atâtea obiceie“, pentru a-i vorbi de eroare, de pauperitate, de habitudine?</p>
                     <p>Va ajunge poporul nostru vreodată să fie așa de slab în puteri, încât să-și uite poezia:</p>
                     <p>Lasă boii, frățioare,</p>
                     <p>Și te dă la vânătoare,</p>
                     <p>Că nu-i timp de plugărie,</p>
                     <p>Ci e timp de vitejie.</p>
                     <p>Codri, codri, mă jur eu</p>
                     <p>Să ucid cu brațul meu</p>
                     <p>De tot cornul un dușman,</p>
                     <p>De stejar un căpitan,</p>
                     <p>așa încât să-i vorbim de bravură și de inimic?</p>
                     <p>Se va putea șterge din inima copilului român adânca simțire a bocetului bucovinean:</p>
                     <p>Scoală-te, mămuță dragă,</p>
                     <p>Căci e jale-n casa-ntreagă,</p>
                     <p>Scoală-te și ne privește</p>
                     <p>Și din gură ne grăiește,</p>
                     <p>pentru a-l face să zică doliu?</p>
                     <p>Apoi dacă nu, atunci ce pozițiune li[...]istică mai pot avea asemenea neologisme?</p>
                     <p>Adevăratele cuvinte cu înțelesul cel bogat, însuflețit prin cântece și prin rugăciuni, prin proverbe și prin povești, ar fi cele slavone, iar alăturea de ele s-ar mai afla niște neologisme latine, sărace în înțeles și primite numai în mod artificial de prin cărți și de prin ziare: iată o deducțiune ad absurdum dintr-un punct de plecare ce avea o aparență așa de națională și de rațională!</p>
                     <p>De aceea și vedem cum scriitorii cei mai buni și cei mai „români“ ai literaturii noastre de astăzi fug de neologisme și aleg acele cuvinte vechi, fie și de origine slavonă, în care se află încă toată măduva înțelesului popular. Făcând astfel, ei aduc o pierdere în câteva sunete de etimologie latină, dar aduc un câștig în gândirea și în simțirea poporului român.</p>
                     <p>Tu care ești pierdută în neagra veșnicie,</p>
                     <p>Stea dulce și iubită a sufletului meu,</p>
                     <p>cântă Vasile Alecsandri, și cu acest cântec a străbătut în înțelegerea poporului său și a știut s[...]nduioșeze inima. Ar fi un sacrilegiu în contra spiritului poetic și național, dacă în locul acestor cuvinte am zice:</p>
                     <p>Tu care ești pierdută în neagr’ eternitate,</p>
                     <p>Stea dulce și amată a sufletului meu.</p>
                     <p>Căci cuvântul numai în dicționarele cărturarilor se înfățișează ca o unitate izolată de câteva litere împreunate laolaltă, care prin permutări se pot preface îndată în alte unități; în realitatea vieții sufletești cuvântul este un complex de înțelesuri și de simțiri, care nu există niciodată singuratice, ci sunt totdeauna legate cu înțelesurile și simțirile din alte cuvinte ce alcătuiesc astfel între ele țesătura cea trainică a personalității unui individ ca și a unui popor.</p>
                     <p>Această legătură este mai întinsă sau mai restrânsă, mai îndesată sau mai pe deasupra, după cum este și firea individului: dar totdeauna este împletită din multe ițe ale spiritului omenesc, și din când în când se ivesc încrucișări de fire care pot pune în mișcare țesătura întreagă, și cu un simplu cuvânt se deschide adâncimea adâncimilor sufletești.</p>
                  </div>
               </div>
               <div type="div3">
                  <head>Despre progresul adevărului în judecarea lucrărilor literare</head>
                  <p>Mulți scriu și multe se scriu în literatura lumii; multe idei trecătoare , foarte multe păreri greșite, unele adevăruri și, din când în când, o creațiune frumoasă.</p>
                  <p>Regele egiptean Thamus, după spusa lui Plato (Phaedrus, LIX) din adânca vechime își arătase temerea că mare stricăciune va aduce scrierea între oameni, slăbindu-le memoria, dezvățându-i de la propria gândire și deprinzându-i mai mult cu părerile altora despre înțelepciune decât cu îns[...]nțelepciunea.</p>
                  <p>La noi, ce e drept, se scrie mai puțin, dar tot se scrie câte ceva; și poate nu se va găsi de prisos ca să ne întrebăm odată într-un mod mai general: pentru ce scriem?</p>
                  <p>Scriem pentru a ne răspândi gândirea mai departe decât o duce vorba. Vorba nu poate trăi mult nici în timp, nici în spațiu. Rostită acum, ea amuțește apoi: auzită aici, ea se pierde acolo. Uneori o prinde cel ce o aude și își aduce aminte de ea, o poartă chiar din loc în loc. Dar tot nu mai este vorba dintâi; aducerea-aminte e necredincioasă; vorba purtată de altul nu e gândul vorbitorului, ci graiul purtătorului. De aceea sunetul trecător caută a se transforma în litera statornică, și ideea astfel întrupată, spărgând marginile spațiului și momentului, tinde a străbate în depărtarea locurilor și în viitorul timpurilor. Dar ce idee merită această transformare? Ce simțire poate fi menită a ieși din marginea mai firească a simplului grai și a se răspândi într-un popor întreg, poate în lumea întreagă, din generație în generație? Numai acea idee și acea simțire care prin cuprinsul ei și din chiar izvorul ei s-a înălțat peste interesul strâmt al individului și a găsit în capul celui ce o produce acel prisos al concepțiunii care îi dă valoarea universală.</p>
                  <p>Nu scopul de a ajunge la un folos individual prin scriere; nu deșertăciunea de a te vedea trecut printre autori; nu ambițiunea de a întrece pe alții, nu aceste interese personale îți dau dreptul de intrare în literatură. Numai entuziasmul impersonal pentru ceea ce știi că este adevărat în gândirea ta și pentru ceea ce simți că este frumos în închipuirea ta, numai acesta îți pune pe frunte semnul celor chemați. Și dacă un tânăr cu minte și cu inimă, dar care se îndoiește încă de sine ne-ar întreba: „Prin ce să cunosc dacă sunt dintre cei aleși?“, i-am răspunde, repetând un aforism zis odinioară: „Acela are vocațiune, care în momentul lucrării se uită pe sine“.</p>
                  <p>Căci ceea ce împiedică atâția oameni, dealtminteri inteligenți, de a vedea bine, de a gândi adevărat și de a scrie frumos și ceea ce îi condamnă să rămâie totdeauna mediocri este tocmai mărginirea personalității lor la interese exclusiv individuale. Prin negura egoismului nu străbate lumina adevărului, nici căldura frumosului.</p>
                  <p>Așadar, entuziasmul impersonal, iată semnul hotărâtor al celor chemați!</p>
                  <p>Măsurată la această scară, cea mai mare parte a literaturii zilnice nici nu merită să existe, nici nu poate exista; și dacă se pare astăzi a fi, se vede mâine că nu este și rămâne ca cum n-ar fi fost. Să restrângem, prin urmare, cercul cercetării noastre la literatura în propriul înțeles al cuvântului și, după ce am văzut că cei ce scriu din chiar vocațiune internă o fac pentru a răspândi o idee sau o simțire de valoare universală, să ne punem a doua întrebare: Cum lucrează o asemenea scriere asupra celorlalți? Cum străbate ea în mulțime? Cum ajunge a fi, din gândul și din simțirea unui om, gândul și simțirea tuturor oamenilor de cultură? Cu alte cuvinte: cum se face progresul în recunoașterea și primirea adevărului?</p>
                  <p>Când vorbim dar aici de progresul adevărului, nu ne gândim la vreo abstracțiune metafizică; nu ne oprim la celebra îndoială a scepticului Pilat: ce este adevărul? Nici la cercetarea teoretică dacă există sau nu frumosul absolut. Tot așa de puțin ne ocupăm de analizarea cauzelor și efectelor progresului general al spiritului european, așa cum au încercat-o Buckle și Lecky.</p>
                  <p>Ci, dintr-un punct de vedere mai practic pentru noi, românii, dar și mult mai modest, luăm în privire acele întâmplări ale vieții intelectuale în care mișcarea de la o stare a opiniei publice mai înapoiată spre o stare mai perfectă s-a putut constata într-un mod netăgăduit în privința unor lucrări izolate din știință, artă și îndeosebi din literatură.</p>
                  <p>În această mișcare a părerilor de la o generație la alta și adeseori înlăuntrul aceleiași generații aflăm o nouă specie de evoluțiune chiar în cercul mărginit al cercetării noastre: evoluțiunea psihologică în judecățile literare. Încercându-ne să analizăm — deși numai într-o repede schițare — această evoluție în fazele ei firești, vom putea întrevedea totdeodată însăși formula progresului în recunoașterea unui adevăr, fie și relativ.</p>
                  <p>Pentru a înțelege mai bine despre ce ne este vorba, vom cita mai întâi din viața intelectuală a altor popoare câteva exemple relative la cercetarea de față.</p>
                  <p>Teoria gravitațiunii lui Newton, concepută de el încă pe la sfârșitul anului 1665, apare în 1687 sistematic dovedită în Philosophiae naturalis principia mathematica. Deși această teorie fundamentală este de un adevăr evident și a fost de natură a introduce o întreagă reformă a astronomiei, totuși, lumea științifică în Franța i s-a împotrivit la început cu desăvârșire. De-abia după 45 de ani, la 1732, încearcă Maupertuis a o susținea și a o ap[...]n contra celor ce o combat, și încă la 1738 scrie Voltaire: „La France est jusqu’à présent la seul pays où théories de Newton en physique et de Boërhave en médecine soient combattues. Nous n’avons par encore de bons éléments de physique; nous avons pour toute astronomie le livre de Bion, qui n’est qu’un ramas informe de quelques mémoires de l’académie“ (Voltaire, Edit. Beuchot., vol. 57, corresp. 340).</p>
                  <p>Ast[...]nsă, și de mai bine de un secol, nici un om de știință, nici în Franța, nici aiurea, nu mai pune la îndoială legea gravitațiunii lui Newton, și progresul adevărului în această privință este făcut. La 1677 se reprezintă pentru întâia dată Phedra lui Racine în Hotel de Bourgogne la Paris. În aceeași seară și în același oraș se reprezenta Phedra lui Pradon. În primul moment Pradon fu înălțat la cer prin laudele entuziaste ce i se dau, iar Racine se văzu părăsit și aproape insultat de critica contemporană. Dar astăzi cine mai citește pe Pradon? Și cine nu a citit Phedra lui Racine? Întregul nume al lui Pradon s-ar fi pierdut de mult în întunericul uitării dacă nu l-ar fi atins din când în când o rază nemilostivă din gloria lui Racine. Opera lui Mozart Don Juan începe a se juca la Berlin în 1790, peste trei ani după cea dintâi reprezentare a ei în Praga. Succesul este mediocru, critica muzicală îi este nefavorabilă. Părerile momentului se rezumă în următoarele rânduri din Muzik-Zeitung de atunci: „Nu am auzit încă pe nici un cunoscător al artei muzicale zicând că Mozart este un artist corect, cu atâta mai puțin îl va declara o critică dreaptă de un componist adevărat și cu inspirațiuni frumoase“. Ast[...]nsă nu se va g[...]n Europa un cunoscător sau iubitor al muzicii care să nu se mire sau să nu râdă de o asemenea judecată.</p>
                  <p>În 15 aprilie 1784 se dă întâia reprezentare a tragediei „burgheze“ a lui Schiller Kabale und Liebe și în aceeași primăvară se publică tragedia și prin tipar. Un arheolog și gramatic foarte cunoscut pe atunci, Karl Philipp Moritz, rector la gimnaziul „Graues Kloster“ și mai pe urmă profesor al artelor frumoase la Academia din Berlin, face în Vossische Zeitung de la 21 iulie 1784 o recenziune asupra ei, în care zice, între altele: „Iacă un nou product, care este o rușine pentru timpurile noastre. Ce frunte trebuie să aibă un autor când scrie și tipărește asemenea absurdități! Și cum trebuie să fie capul și inima unui om care se poate uita cu plăcere la astfel de emanațiuni ale spiritului său!“ etc.</p>
                  <p>Însă după vreo patru-cinci ani Moritz însuși ajunge a fi un admirator al lui Schiller, și astăzi nu există nimeni în toată lumea literară care ar voi să subscrie acele rânduri ale criticului de la 1784. Cine vrea să înmulțească asemenea amintiri literare găsește întâmplări analoage în viața lui Goethe, ca și în a lui Beethoven, în soarta lui Victor Hugo, ca și în a lui Schopenhauer și în sute de alte exemple.</p>
                  <p>În toate aceste cazuri s-a făcut un progres netăgăduit al adevărului în opinia publică, și sarcina noastră este acum de a cerceta care sunt formele esențiale de evoluțiune prin care trece acest progres pănă la așezarea lui definitivă.</p>
                  <p>Pentru a ne mărgini la împrejurările posibile ale propriei noastre stări de cultură, ne închipuim un june autor care, în acele excepționale condiții subiective despre care am vorbit, își înalță concepțiunea pănă la formularea unui adevăr nou pentru noi, fie în știință, fie în politică, fie în literatură.</p>
                  <p>Nu ne preocupăm de însuși cuprinsul acestui adevăr. Nu este destul ca el să fie izvorât din entuziasmul curat al autorului și să se recunoască în noutatea sa relativă acel element de bună-credință impersonală care îi dă valoarea permanentă ca unei produceri esențiale a chiar naturii omenești.</p>
                  <p>O dată adevărul conceput, autorul îi dă întruparea literară și îl aduce în viața publică.</p>
                  <p>Presupunem că a ales un timp oportun și că nu este vorba de o concepțiune în afară de atmosfera actualității, ci de o idee, deși nouă, dar născută din chiar mijlocul luptelor intelectuale ale epocii în care trăiește și ale poporului din care s-a născut. Atunci prima întâmpinare din partea publicului și totdeodată primul simptom natural al evoluțiunii spre progres este combaterea violentă din partea celor mai mulți. Căci ce este o idee sau o formă nouă în mișcarea intelectuală a unui popor dat? Este o idee ale cărei premise au putut să existe în capul mai multora sau tuturor, dar a cărei formulare mai clară se naște numai în capul unuia care este și autorul ei. Tocmai prin acest plus de putere intelectuală, prin care concluziunea sau formularea se încheagă numai în inteligența unuia, acest unul se deosebește de ceilalți și stă deasupra și în afară de orizontul lor momentan. Însă este o proprietate caracteristică a fiecărei inteligențe omenești de a se simți de regulă îndeplinită în cercul ei, oricât de restrâns ar fi, și fiecare cap, mai ales cel mediocru, este convins de sine însuși. Adevărat este pentru capul mediocru ceea ce s-a obișnuit să primească ca adevărat, în acest obicei își află îndestularea lui, și orice noutate îi apare ca un dușman al liniștii lui sufletești. Împotrivit la orice nouă încordare a inteligenței, nedeprins și nevolnic la munca intelectuală de a supune unei perpetue examinări fundamentul părerilor sale, el își are cercul inteligenței închis, se opune noului adevăr și, făcând aceasta, crede chiar că are în sine o mișcare în folosul inteligenței, pe când, în fapt, nu are decât acea rezistență a inerției care stăpânește elementele intelectuale, ca și pe cele fizice. Cel ce este mai viu în acest simțimânt al inerției caută să combată fapta literară a noului adevăr prin o scriere de luptă, și această scriere găsește cu necesitate un răsunet puternic în toți care sunt de seama lui, adică în marea majoritate a mediocrităților contemporane. Așa este și nu poate să fie altfel.</p>
                  <p>Nu doară că orice combatere ar fi o dovadă pentru valoarea ideii combătute; dar se dovedește că orice idee de valoare este la început combătută.</p>
                  <p>Însă dacă înțelegem în mod obiectiv că este așa și că a fost și va fi totdeauna așa, nu putem privi decât cu cea mai adâncă simpatie la junele autor în această fază a vieții lui publice. Nu este ușor momentul în care ideea cea nouă, născută din adâncimile unui cap cugetător, încălzită la focul iubirii de adevăr, crescută prin concentrarea tuturor puterilor, părăsește locașul tainic al formării intelectuale și, aruncată făr’ de veste în zgomotul lumii dinafară, întâlnește acea dușmană împotrivire ale cărei cauze necesare le-am arătat mai sus. Scriitorul, care crede a fi scăpat de munca încordării și a fi câștigat acum dreptul la o recunoaștere a activității lui, se află față în față cu violenta rezistenț[...]nconjurimii și se vede iarăși aruncat în starea de mai nainte, care îi adresează veșnicul apel la sacrificiul de sine însuși. Nu cu pânzele desfășurate îi plutește vasul spre marea senină, ci pe o luntre de scăpare reintră dinaintea furtunii în vechiul port al meditațiunilor singuratice.</p>
                  <p>Aici însă se regăsește pe sine, și durerea dă acum sufletului său ultima consacrațiune și o adâncime pănă atunci necunoscută. Din ea trebuie să adune puteri noi și un nou sprijin întru îndeplinirea menirii sale. Cu îndoită concentrare își reîncepe lucrarea, și resignațiunea, ce de-acum înainte apare fără voie în toate manifestările sale, le dă un farmec surprinzător. În curând felurite alte idei vin în ajutorul concepțiunii primitive, dar nu mai năvălesc acum ca ploaia zgomotoasă de vară, ci se așează lin, ca fulgii de zăpadă, peste lucrarea sa, o acopăr, o ocrotesc și îi dau o nouă înrodire. A venit iarna vieții sale sufletești, timp de amorțire în aparență, dar în realitate timp de neobosită pregătire pentru renașterea primăverii.</p>
                  <p>Și această primăvară nu poate lipsi; evoluțiunea recunoașterii adevărului intră cu necesitate în a doua fază a progresului ei. Căci dacă este adevărat că ideea cea nouă întrece prin chiar aceasta capacitatea mediocrităților contemporane, este tot așa de adevărat că ea trebuie să se afle în relație de înrudire cu minoritatea mai inteligentă a timpului ei. Punctul cel greu de trecut este numai că oamenii inteligenți sunt de regulă ocupați cu un obiect propriu al gândirii lor și sunt, prin urmare, mai retrași din agitarea zilnicelor întâmplări. Însă tocmai aci rezistența mediocrităților îndeplinește, fără voie și fără știre, o funcțiune folositoare în viața publică. Strigătul lor de alarmă, repercutat în marea mulțime a celor ce le seamănă, dă mișcării intelectuale proporțiuni ce fără de aceasta nu le-ar fi avut și o face să pătrundă cu necesitate în sfera de atențiune a minorității inteligente, oricât de retrasă ar fi și oricât de absorbită prin propriile gândiri. De aci înainte soarta progresului este asigurată. Căci adevărata lui piedică nu era ignoranța, ci ignorarea. Nu era trist pentru autorul ideii să se afle în locul indiferenței celor ce l-ar fi putut înțelege; trist era să nu audă răsunetul din inimile înrudite, să nu vadă răsfrângerea în capetele congeniale, ci să simtă că ideea lui, născută pentru a trăi din viața tuturor, era amenințată să piară în propria ei singurătate. Dar, printr-o ironie a soartei, tocmai această piedică sunt însărcinați să o ridice adversarii cei nepricepuți.</p>
                  <p>O dată ideea ajunsă la cunoștința oamenilor eminenți, ea este așezată în domeniul ei predestinat, și cu cât a fost mai violent atacată până atunci, cu cât a fost mai rău înțeleasă și mai cu intenție denaturată, cu atât renașterea ei în capetele cele noi este acum mai puternică, fiindcă se află întărită acolo nu numai prin pătrunderea intelectuală, ci și prin acel simțământ de generozitate care se ridică în unele inimi omenești în contra oricărei nedreptăți.</p>
                  <p>Și chiar atunci când ideea cea nouă nu intră de îndată și fără de luptă în capetele eminente, ci se află și aici în opoziție cu părerile admise de mai nainte și trebuie să-și câștige pas cu pas locul ce i se cuvine, totuși, această luptă este de alt gen și pe alt tărâm decât lupta de mai nainte.</p>
                  <p>Nu mai este vorba de rezistența oarbă și instinctivă a inerției, ci este vorba de însăși cumpănirea argumentelor, și din lumina acestei discuțiuni rezultă cel mai mare folos pentru întemeierea adevărului. Pe de altă parte, tocmai acel fapt dă noilor adepți, pe lângă puterea convingerii, și o deosebită aptitudine pentru a conduce ideea mai departe spre succesul definitiv.</p>
                  <p>Căci nimic nu este mai greu în lume decât a înțelege pe altul, și iarăși fără a-l înțelege este peste putință să-l convingi. A înțelege pe altul însă însemnează a avea sau a fi avut în sine o parte identică sau analoagă cu gândirea lui; cine nu a avut aceasta îi rămâne străin. De aceea, adevărații luptători pentru progres sunt cei ce-au împărtășit ei înșii mai nainte vechea eroare și au găsit în chiar dezvoltarea lor internă argumentele pentru noul adevăr. Cu aceste argumente sunt acum în stare să adapteze adevărul la gradul și la felul de inteligență al celorlalți.</p>
                  <p>Din momentul acestei adaptări, progresul adevărului intră în a treia și cea din urmă fază a evoluțiunii lui, în faza recunoașterii generale. Și aici, ca în toate formele de viață, există lupta pentru existență. Capul cel eminent a primit ca moștenire o mai energică stăruință în gândire, o mai ingenioasă întrebuințare a tuturor argumentelor spre întărire, și, măsurându-se zi pe zi cu mediocritățile ce-l încunjură, rezultatul nu poate fi altul decât supunerea lor sub autoritatea lui.</p>
                  <p>Pe de altă parte, vine un nou ajutor de la oamenii nepreveniți și nepărtinitori, deși, dealtminteri, indiferenți. Acum și ei se simt puși în mișcare de vibrarea dezbaterilor și nu pot face alta decât să lucreze în înțelesul adevărului celui nou. Căci orice adevăr este o formulare mai clară a regulilor nestrămutate, care sunt însuși fundamentul universului, și corespunde direcțiunii veșnice a inteligenței omenești spre întinderea cunoștințelor și sporirea condițiilor binelui general. Tocmai acel element impersonal în chiar momentul concepțiunii noii idei își arată acum valoarea sa adevărată. Căci persoana se lovește de altă persoană, gândul egoist se paralizează de alt gând egoist. Dar ceea ce este impersonal este din patrimoniul comun al omenirii întregi și, îndată ce prin luptă s-a dovedit a fi de o asemenea natură, străbate prin toate individualitățile viitoare ca o parte integrantă a lor. Atunci lupta merge spre apus, discordia dispare încetul cu încetul, autoritatea celor mai maturi se lățește asupra celorlalți și, într-o generație viitoare, adevărul cel combătut odinioară ajunge a fi adevărul primit de toți ca un substrat de sine înțeles pentru cugetarea comună.</p>
                  <p>Apa a trecut, pietrele au rămas, și din piatră în piatră pășește adevărul spre viitorul său nemărginit.</p>
               </div>
               <div type="div3">
                  <head>Comediile d-lui I.L. Caragiale (1885)</head>
                  <p>O noapte furtunoasă, Conul Leonida față cu reacțiunea, O scrisoare pierdută, D-ale carnavalului - cine din cei ce se duc la teatrul român nu a văzut una sau alta din aceste comedii? Mulți cunosc pe cea dintăi, mai toți pe cea de-a treia și câțiva pe celelalte.</p>
                  <p>De meritat toate merită să fie cunoscute și, după părerea noastră, lăudate - toate fără excepție.</p>
                  <p>Publicul primelor reprezentări a judecat altfel. Scrisoarea pierdută a avut un succes mare; și Noaptea furtunoasă a avut succes; dar Conul Leonida, jucat pe o scenă de a doua mână, nu a plăcut; și D-ale carnavalului a fost fluierată.</p>
                  <p>Foarte bine!</p>
                  <p>Este însă vremea să ne explicăm o dată asupra acestor lucruri, dacă se poate; și cine știe de nu se va putea? În materie de gust literar - ce e drept - discuția e totdeauna grea, și e grea mai ales acolo unde lipsește încă tradiția literară și prin urmare comunitatea de idei în privința operelor ce le numim frumoase.</p>
                  <p>Dar greutata este uneori un îndemn mai mult pentru încercare, și tocmai când nu există încă siguranța principiilor, stabilirea lor este cu atât mai de trebuință.</p>
                  <p>Și mai întâi să căutăm a ne înțelege asupra părții celei mai puțin contestate din meritul literar al d-lui Caragiale care ne pare a fi următoarea:</p>
                  <p>Lucrarea d-lui Caragiale este originală; comediile sale pun pe scenă câteva tipuri din viața noastră socială de astăzi și le dezvoltă cu semnele lor caracteristice, cu deprinderile lor, cu expresiile lor, cu tot aparatul înfățișării lor în situațiile anume alese de autor.</p>
                  <p>Stratul social pe care îl înfățișează mai cu deosebire aceste comedii este luat de jos și ne arată aspectul unor simțiminte omenești, de altminteri aceleași la toată lumea, manifestate însă aici cu o notă specifică, adecă sub formele unei spoieli de civilizație occidentală, strecurată în mod precipitat până în acel strat și transformată aici într-o adevărată caricatură a culturei moderne.</p>
                  <p>Conul Leonida citește jurnale, explică nevestei sale esența republicei cum o pricepe el, valoarea lui "Galibardi" și teoria halucinațiilor. Jupân Dumitrache, cherestegiul, caută să înțeleagă în convorbiri cu ipistatul Nae Ipingescu ce este "sufragiul universal", este pătruns de demnitatea gardei civice și primește de la Rică Venturiano deslușiri asupra suveranității poporului; iar cocoana Veta își cântă amorul "într-un moment de fericire și printr-o perlă de iubire". Candidatul de la percepție vrea să scape de dureri după sistemul lui Mattei; Mița Baston jură pe statua libertății din Ploiești și ipistatul Carnavalului pune un "potrabac" cu muzică la "lotărie". Ziaristul Nae Cațavencu și advocatul Farfuridi fac discursuri electorale asupra progresului economic și revizuirii constituționale; Dandanache își susține dreptul la deputăție prin tradiția de la "patruzșopt", iar polițaiul Ghiță este un element principal pentru alegerea "curat constituțională". Adevăratul om onest este simplul "Cetățean" alegător, care este totdeauna "turmentat".</p>
                  <p>Printre aceste figuri, cu straniul lor vestmânt de aparența unei culturi superioare, se agită pornirile și pasiunile omenești, deșertăciunea, iubirea, goana după câștig și mai ales exploatarea celor mărginiți, cu ajutorul frazelor declamatorii neînțelese - unul din semnele caracteristice ale epocei noastre.</p>
                  <p>"Ce lume, ce lume!" zice prefectul Tipătescu, și așa zicem și noi când prindem de veste că este înadevăr o parte a lumii reale ce ni se desfășură astfel înaintea ochilor.</p>
                  <p>În acest caleidoscop de figuri, înlănțuite în vorbele și faptele lor spre efecte de scenă cu multă cunoștință a artei dramatice, d. Caragiale ne arată realitatea din partea ei comică. Dar ușor se poate întrevedea prin această realitate elementul mai adânc și serios, care este nedezlipit de viața omenească în toată înfățișarea ei, precum în genere îndărătul oricărei comedii se ascunde o tragedie.</p>
                  <p>Lăsând acum la o parte, în această privire mai generală asupra lucrărilor d-lui Caragiale, întrebările de o ordine secundară, dacă de exemplu unele situații și expresii nu sunt exagerate din punct de vedere al chiar realității ce vor să reproducă, dacă în diferitele piese nu este un fel de monotonie a figurilor înfățișate sau cel puțin a modului înfățișării lor, o lipsă, aproape desăvârșită, a părților mai bune ale naturei omenești ș.c.l., și mărginindu-ne la relevarea meritului necontestabil al comediilor autorului nostru, putem constata și recunoaște acest merit în scoaterea și înfățișarea plină de spirit a tipurilor și situațiilor din chiar miezul unei părți a vieții noastre sociale, fără imitare sau împrumutare din literaturi străine.</p>
                  <p>Și oare acesta este puțin lucru? Oare nu este aici un adevărat început de literatură dramatică națională, independentă, trăind din propriile sale puteri, în înțelesul aceleiaș mișcări intelectuale sănătoase, în care sunt și Novelele lui Slavici, și Amintirile lui Creangă, și Copiile de pe natură ale lui Negruzzi, și Poeziile lui Eminescu - mișcare deșteaptă în literatura noastră prin acea culegere de poezii populare prin care Alecsandri a îndreptat spiritul tinerimii de astăzi spre izvorul veșnic al tuturor inspirațiilor adevărate; simțirile reale ale poporului în care trăim, și care simțiri numai întrucât sunt oglindite prin artă în această realitate a lor devin o parte integrantă a omenirii exprimată în forma literară?</p>
                  <p>Privită din acest punct de vedere, lucrarea d-lui Caragiale se învederează cu însemnătatea ei și se arată a fi, în afară de orce comparare, superioară acelor piese meșteșugite din atmosfere străine, care caută în zadar să se intereseze la peripețiile unor marchizi și a unor dame cu camelii, pentru a căror înțelegere lipsește și publicului și actorilor noștri orice element mai apropiat.</p>
                  <p>Dar dacă poate ni se admite de mulți cititori această parte a meritului d-lui Caragiale, este însă o imputare ce o auzim făcându-se adeseori în contră-i și care, tocmai fiindcă este așa de des repetată, merită o mai de aproape cercetare.</p>
                  <p>Și fiindcă zicem că merită o mai de aproape cercetare, se înțelege de la sine că nu poate fi vorba de insinuarea ce nu s-a sfiit a se produce și în unele organe de publicitate, că adecă comediile d-lui Caragiale urmăresc scopuri politice și vor să-și bată anume joc de unele apucături ale partidului liberal, și că prin urmare ar trebui oprite de pe scena teatrului din ordinul guvernului de astăzi (pe atunci ministerul I. C. Brătianu).</p>
                  <p>O asemenea imputare este prea puțin serioasă pentru a fi discutată, și avem numai interesul să dovedim că s-a adus în adevăr prin publicitate.</p>
                  <p>Citim pe a doua pagină a unui ziar liberal din București, de la 13 aprilie 1885, despre comedia D-ale carnavalului:</p>
                  <p>Și ce piesă! O stupiditate murdară, culeasă din locurile unde se aruncă gunoiul. Femei de stradă de cea mai joasă speță, bărbieri și ipistați, în gura cărora se pun cuvinte insuflătoare pentru mișcări ca cea de la 11 fevruarie, pentru libertate și egalitate, cari sunt baza organizațiunii noastre politice.</p>
                  <p>Palma primită de la public, care a fluierat, nu ne mulțumește; e de datoria ministrului instrucțiunii să puie în vederea direcțiunii ce caragialiadă a făcut, și pe acest temei s-o schimbe, ca incapabilă și nedemnă. Voiam un teatru național, nu o gașcă de opoziție nedemnă, în care se insultă poporul și instituțiile țării.</p>
                  <p>Cerem cu insistență ministrului instrucțiunii să intervie.</p>
                  <p>Și foaia acelor tineri, foarte tineri, din capitală, care își închipuiesc că sunt socialiști, se grăbește a doua zi să țină isonul ziarului citat mai sus și scrie pe pagina întâi a numărului de la 14 aprilie 1885:</p>
                  <p>Ziarul *** publică în numărul său de ieri două articole foarte drepte la adresa direcțiunii teatrelor, prin care critică drumul pe care a apucat și supunerea pe care o arată unei oarecare găști literare din București.</p>
                  <p>Avis celor în drept a lecui răul.</p>
                  <p>Adecă, cum am zice, poliția în contra literaturei! Cenzura guvernamentală în contra spiritului comediilor! Destituirea comitetului teatral și poate pedepsirea autorului!</p>
                  <p>Cum se repetă toate în lume, deși mutatis mutandis! Și în Franța secolului trecut, la sfârșitul terorismului, Ducancel pusese în scenă "l'intérieur des comités revolutionnaires", unde își bătea joc de radicalii teroriști și "insulta instituțiunile țării", și atunci foaia radicală L'ami des lois ceruse pedepsirea autorului, care n'expierait point par mille morts tout le mal qu'il a fait a la liberté".</p>
                  <p>Numai că vremurile s-au schimbat, și s-au cam schimbat și oamenii. Radicalii teroriști din Franța de atunci își executau dorințele lor prin sânge, și în contra lor a trebuit să opereze ghilotina; radicalii noștri de astăzi își arată dorințele dumnealor prin cerneală, și în contra lor e destul să opereze o foaie de hârtie sugătoare.</p>
                  <p>Căci pentru orice om cu mintea sănătoasă este evident că o comedie nu are nimic a face cu politica de partid; autorul își ia persoanele sale din societatea contimporană cum este, pune în evidență partea comică așa cum o găsește, și acelaș Caragiale, care astăzi își bate joc de fraza demagogică, și-ar fi bătut joc ieri de ișlic și tombateră și își va bate joc mâine de fraza reacționară, și în toate aceste cazuri va fi în dreptul său literar incontestabil.</p>
                  <p>Așadar, nu la asemenea imputări nechibzuite ne putem opri. E însă o altă imputare mai serioasă ce se face autorului nostru, și pe aceasta ne credem datori să o cercetăm mai de aproape.</p>
                  <p>Comediile d-lui Caragiale, se zice, sunt triviale și imorale; tipurile sunt toate alese dintre oameni sau vițioși, sau proști; situațiile sunt adeseori scabroase; amorul e totdeauna nelegiuit; și încă aceste figuri și situații se prezintă într-un mod firesc, parcă s-ar înțelege de la sine că nu poate fi altfel; nicăiri nu se vede pedepsirea celor răi și răsplătirea celor buni.</p>
                  <p>Pentru cei ce cunosc multele discuții deșteptate și în literatura altor țări asupra acestor întrebări, ne-am putea mărgini să răspundem: există aceste tipuri în lumea noastră? sunt adevărate aceste situații? Dacă sunt, atunci de ce la autorul dramatic trebuie să cerem numai ca să ni le prezinte în mod artistic; iar valoarea lor morală este afară din chestie. Nici în comediile lui Aristofan, nici în Mariage de Figaro, nici în Sganarelle, nici în sute de comedii cunoscute și recunoscute nu e vorba de o asemenea morală.</p>
                  <p>Dar acest răspuns, îndestulător poate acolo unde sunt tradiții literare, nu este îndestulător la noi, și de aceea ne cerem voie să motivăm ceva mai pe larg părerea noastră asupra punctului în discuție.</p>
                  <p>Dacă ni se pune întrebare: arta în genere și în special arta dramatică are sau nu are și o misiune morală? contribuie ea la educarea și înălțarea poporului? Noi răspundem fără șovăire: da, arta a avut totdeauna o înaltă misiune morală, și orce adevărată operă artistică o îndeplinește.</p>
                  <p>Va să zică, asupra acestui punct nu suntem dezbinați.</p>
                  <p>Rămâne numai să ne înțelegem în ce consistă, în ce poate consista acea influență morală a lucrărilor de artă.</p>
                  <p>Și aici trebuie să stabilim mai întâi un punct de plecare elementar: influența morală a unei lucrări literare nu poate să fie alta decât influența morală a artei în genere. Dacă arta în genere are un element esențial moralizator, acelaș element va trebui să-l găsim și în orce artă deosebită, prin urmare și în arta dramatică.</p>
                  <p>Ar fi o confuzie, care ar împiedica de la început orce dreaptă înțelegere a lucrului, dacă ne-am închipui că poezia, fie lirică, fie epică, fie dramatică, are altă esență morală decât arta în genere. Poate să o aibă într-un grad mai mare sau mai mic, dar nu poate să o aibă de o altă natură și nu trebuie să ceri poeziei o altă influență morală decât o ceri muzicei, sculpturei, arhitecturei și picturei. Căci întâmplarea că poezia întrebuințează acelaș organ de comunicare sau acelaș material brut ca și codicele penal și catehismul de morală, adică cuvintele, nu-i poate schimba esența ei de artă, precum nu se poate confunda arta sculpturei cu meseria pavajului, deși amândouă întrebuințează materialul piatră.</p>
                  <p>Aceeaș influență asupra înălțării morale a individului ce o poți aștepta din producerea simțimântului estetic la auzirea unei simfonii de Beethoven și la privirea statuei lui Apollo din Belvedere sau a Venerii de Medicis, aceeaș, și nu alta, trebuie să o aștepți de la citirea unei poezii sau de la asistarea la o reprezentare dramatică.</p>
                  <p>Este destul să aducem această considerare generală în cercetarea noastră de față, pentru ca orce inteligență neprevăzută să fie îndată convinsă despre temeiul ei elementar; și nici că a fost vreundeva îndoială serioasă asupra acestui punct.</p>
                  <p>De aici câștigăm însă prima măsură mai potrivită pentru judecarea întregei întrebări.</p>
                  <p>Venera aflată la Milo este jumătate nudă; cea de Medicis este nudă de tot. Amândouă sunt expuse vederii tuturor în muzeele din Paris și din Florență, și cine găsește că sunt imorale?</p>
                  <p>În ce consistă dar moralitatea artei?</p>
                  <p>Orce emoțiune estetică, fie deșteptată prin sculptură, fie prin poezie, fie prin celelalte arte, face pe omul stăpânit de ea, pe câtă vreme este stăpânit, să se uite pe sine ca persoană și să se înalțe în lumea ficțiunii ideale.</p>
                  <p>Dacă izvorul a tot ce este rău este egoismul și egoismul exagerat, atunci o stare sufletească în care egoismul este nimicit pentru moment, fiindcă interesele individuale sunt uitate, este o combatere indirectă a răului, și astfel o înălțare morală. Și cu cât cineva va fi mai capabil prin dispoziția sa naturală sau prin educație a avea asemenea momente de emoțiune impersonală, cu atât va fi mai întărită în el partea cea bună a naturei omenești.</p>
                  <p>Aceasta este cu atât mai important în zilele noastre cu cât simțimântul religios, care mai nainte îndeplinea misiunea de a înălța spiritele deasupra intereselor egoismului zilnic, dispare din ce în ce mai mult din clasele culte și trebuie înlocuit cu alte emoțiuni impersonale.</p>
                  <p>Înălțarea impersonală este însă o condiție așa de absolută a oricărei impresii artistice, încât tot ce o împiedică și o abate este un dușman al artei, îndeosebi al poeziei și al artei dramatice. De aceea, poeziile cu intenții politice actuale, odele la zile solemne, compozițiile teatrale pentru glorificări dinastice etc. sunt o simulare a artei, dar nu artă adevărată.</p>
                  <p>Esența acesteia este de a fi o ficțiune, care scoate pe omul impresionabil în afară și mai presus de interesele lumii zilnice, oricât de mari ar fi în alte priviri.</p>
                  <p>Chiar patriotismul, cel mai important simțimânt pentru cetățeanul unui stat în acțiunile sale de cetățean, nu are ce căuta în artă ca patriotism ad-hoc, căci orce amintire reală de interes practic nimicește emoțiunea estetică.</p>
                  <p>Există în toate dramele lui Corneille un singur vers de patriotism francez? Este în Racine vreo declamare națională? Este în Moliere? Este în Shakespeare? Este în Goethe?</p>
                  <p>Și dacă nu le are Corneille și Goethe, să ne învețe domnul X, Y, din București ca să le avem noi?</p>
                  <p>Subiectul poate să fie luat din realitatea poporului, dar tratarea nu poate să fie decât ideal-artistică, fără nici o preocupare practică.</p>
                  <p>Prin urmare, o piesă de teatru cu directă tendență morală, adecă cu punerea intenționată a unor învățături morale în gura unei persoane spre a le propaga în public ca învățături, este imorală în înțelesul artei, fiindcă aruncă pe spectatori din emoțiunea impersonală a ficțiunii artistice în lumea reală cu cerințele ei, și prin chiar aceasta îi coboară în sfera zilnică a egoismului, unde atunci - cu toată învățătura de pe scenă - interesele ordinare câștigă preponderență. Căci numai o puternică emoțiune impersonală poate face pe om să se uite pe sine și să aibă, prin urmare, o stare sufletească inaccesibilă egoismului, care este rădăcina orcărui rău.</p>
                  <p>Așadar, arta dramatică are să expună conflictele, fie tragice, fie comice, între simțirile și acțiunile omenești cu atâta obiectivitate curată, încât pe de o parte să se poată emoționa prin o ficțiune a realității, iar pe de alta să se înalțe într-o lume impersonală. Nici fraza de morală practică, nici intenționata pedepsire a celui rău și răsplătire a celui bun nu se țin de artă, ci sunt de-a dreptul contrare.</p>
                  <p>Cât este de adevărat, aceasta se poate constata din examinarea multora din dramele cele mai renumite, care au încântat și încântă lumea spectatorilor.</p>
                  <p>Ce tendență de morală practică este în Othello? Othello este gelos; în gelozia sa sugrumă pe Desdemona. Ce a păcătuit Desdemona de este așa de crunt lovită? Care este răsplata nevinovăției ei?</p>
                  <p>Ofelia iubește pe Hamlet. Face vreun rău cu aceasta? Ea rămâne virtuoasă și supusă, însă înnebunește din cauza lui, și de cea mai puternică emoțiune este scena în care ni se înfățișează nebunia ei. Ce învățătură de morală practică putem scoate de aici?</p>
                  <p>Falstaff este un berbant bețiv, care râde totdeauna, face glume indecente și ne face să râdem și noi. Cine a condamnat vreodată această figură a lui Shakespeare?</p>
                  <p>Alceste-Mizantropul este omul cel mai virtuos, dar ceilalți își bat joc de el, Celimena îl părăsește și el rămâne singurul nefericit în piesă. Unde e moralitatea?</p>
                  <p>Sunt de ajuns aceste exemple, care de altminteri s-ar putea înmulți cu sutele, pentru ca să înțelegem cât ar fi de greșită la operele de artă cerința unei morale în înțelesul practic al cuvântului; și nu putem întări mai bine această expunere decât făcându-i oarecum contraprobă și arătând unde ajungem cu opinia ceailaltă, că adecă piesa de teatru să aibă o intenție morală.</p>
                  <p>Între puținele traduceri din Shakespeare ce le avem în românește, cea mai veche este a lui Toma Bagdat, publicată la București, în 1848 din "Tipografia lui Josef Kopainig". Ea cuprinde Romeo și Julieta și Othello.</p>
                  <p>D. Bagdat era de părerea celor ce așteaptă de la comediile d-lui Caragiale mai multă moralitate, și de aceea a însoțit traducerea d-sale cu o "consecuență morală" după fiecare tragedie. Iacă la ce rezultat ajunge d. Bagdat din acest punct de vedere în privința lui Othello (p. 214, 215):</p>
                  <p>Această tragedie cuprinde în sine moralul: înfățișându-ne primejdiile amorului peste măsură, ale ambiției din care ies mai multe și mari răutăți și ale descrederii ce trebuie să avem în femei. Ale amorului, întâi pentru că dacă Desdemona era mai păzită și se lăsa după alegerea părinților săi, nu pătimea astfel de nenorocire, și al doilea că dacă Roderigo n-ar fi fost atât de uimit după Desdemona, n-ar fi îndemnat pe Jago spurcatul să surpe amorul maurului cu venețianca ce iubea el. Din ambiție pentru că Jago insuflat de Roderigo că generalul nu-l înalță ca pe Cassio, pe care îl favorizează mult, să mijlocească să-l surpe, ajunse până în minutul cel mai după urmă al înființării planului său. Din descrederea ce trebuie să avem în femei, pentru că Jago, încredințând taina soției sale, fu descoperit de dânsa, care dimpreună cu stăpâna sa și cu stăpânul său fu prada ambițiosului, nelegiuitului, cruntului și preaspurcatului acestuia, care rămase a se munci în veci pe lumea aceasta și pe cealaltă.</p>
                  <p>"Dintr-aceste puteți lua o bună și frumoasă lecție de moral, în care poetul englez scrie cu atâta foc pentru binele omenirii."</p>
                  <p>"Consecuența morală" a d-lui Bagdat ne scutește de a mai adăuga ceva în contra unor asemenea consecvențe.</p>
                  <p>Revenind acum la comediile d-lui Caragiale, vom zice: singura moralitate ce se poate cere de la ele este înfățișarea unor tipuri, simțiminte și situații în adevăr omenești, cari prin expunerea lor artistică să ne poată transporta în lumea închipuită de autor și să ne facă, prin deșteptarea unor emoțiuni puternice, în cazul de față a unei veselii, să ne uităm pe noi înșine în interesele personale și să ne înălțăm la o privire curat obiectivă a operei produse.</p>
                  <p>Aceasta trebuie să o cerem de la autor. De la noi, spectatorii, trebuie să cerem ca înaintea unei opere de artă să ne prezentăm dispuși, nepreveniți, fără intenții străine artei. Căci dacă artistul nu este totdeauna capabil de a lucra, ci trebuie să fie inspirat, nici spectacolul nu este în fiece moment capabil de a primi o impresie estetică; poate unii nu sunt capabili niciodată; și cine la o piesă de teatru nu-și poate uita grijile sale personale, sau legăturile sale de partid politic, sau catehismul său de morală convențională, acela să nu se mai amestece în ale artei.</p>
                  <p>Dacă ne-am putut înțelege cu cetitorii noștri pănă aici, ușor va fi să ne înțelegem asupra "trivialității" ce se mai impută.</p>
                  <p>Orce concepție artistică este în esența ei ideală, căci ne prezentă reflexul unei lumi închipuite. Prin chiar aceasta ne produce caracteristica impresie personală. Tipurile înfățișate în comediile d-lui Caragiale trebuie să vorbească cum vorbesc, căci numai astfel ne pot menține în iluzia realității în care ne transportă. Menținerea acestei iluzii este singurul element hotărâtor, și un limbagiu academic în gura lui Nae Ipingescu ar nimici toată lucrarea; pe când în gura lui Ramiro din eleganta Sara la curte a d-lui Ioan Cerchez este foarte potrivit.</p>
                  <p>Murillo a zugrăvit madone, dar a zugrăvit și copii murdari și zdrențuroși, care mănâncă pepene. Poate zice cineva că madonele lui Murillo se țin de adevărata pictură, iar acei copii zdrențuroși ar fi prea triviali pentru artă?</p>
                  <p>În faimosul Salon Carré din Louvre la Paris, unde este așezată la un loc chintesența picturei frumoase, se vede, alăturea cu Sfânta familie a lui Rafael, Femeia hidropică a lui Gerard Dow, dinaintea căreia stă doctorul, examinându-i lichidul într-o sticlă. A contestat vreodată cineva acestui tablou al lui Dow marea lui valoare artistică?</p>
                  <p>Aici concepția artistului inspirat este unica măsură a convenienței, și în lumea artei adevărate nici nu poate fi vorba de trivial. "Trivial" este o impresie relativă din lumea de toate zilele, ca și decent și indecent.</p>
                  <p>Dacă pseudoartistul rămâne el însuși în această culme de rând, dacă el însuș nu este cuprins de inspirația impersonală, și prin urmare nu ne poate transporta nici pe noi în lumea curată a ficțiunilor, atunci se înțelege că lucrarea sa poate să fie trivială, indecentă, lascivă, după cum îi este felul și ținta. Dar aceasta nu atârnă nici de la obiect, nici de la expresii, ci de la chiar genul inspirării sale; și atunci o împărăteasă cu expresii academice, manierate, după gustul trecător al unui public trecător, poate să fie în adevăr trivială, pe când soția cherestegiului Dumitrache nu este.</p>
                  <p>Terminând această încercare de înțelegere, ne aducem aminte de cuvintele cu care am început-o: în materie de gust literar, discuția e totdeauna grea, și tocmai în fața acestei greutăți am trebuit să ne mărginim la simpla tragere a liniei de hotar între ceea ce este artă și se poate cere de la artă și între ceea ce nu este artă și nu i se poate cere.</p>
                  <p>O dată hotarul așezat, nu mai încape îndoială că se pot face multe deosebiri și înlăuntrul terenului artei; numai să se recunoască mai întâi că ne aflăm pe teren de artă. Valoarea va fi mai mare sau mai mică după însemnătatea mai mare sau mai mică a caracterelor prezentate, a conflictului, a situațiilor. Și în această privință am simțit și noi, ca toată lumea, diferența de valoare în diferitele comedii ale d-lui Caragiale; și noi credem, de exemplu, că O scrisoare pierdută este superioară farsei D-ale carnavalului.</p>
                  <p>Dar nu vedem pentru moment nici o trebuință de a stărui asupra acestui punct. Cu atât mai puțin, cu cât atunci s-ar da ultimei piese a d-lui Caragiale o însemnătate la care nu aspiră. D-ale carnavalului este o simplă farsă de carnaval, precum se și numește, veselă și fără pretenții, și un public neprevenit nu-i poate cere alta decât un moment de bună petrecere.</p>
                  <p>Însă în aceste limite mai modeste și această lucrare rămâne o lucrare de merit. Căci literatura adevărată, cu feluritele ei produceri, se poate asemăna unei păduri naturale cu feluritele ei plante. Sunt și copaci mari în pădure, este și tufiș, sunt și flori, sunt și simple fire de iarbă. Toate împreună alcătuiesc pădurea, fiecare în felul său trăiește și înveselește ochiul privitorului; numai să fie plantă adevărată, cu rădăcina ei în pământ sănătos, iar nu imitație de tinichea vopsită, cum se pune pe unele case din oraș.</p>
                  <p>Comediile d-lui Caragiale, după părerea noastră, sunt plante adevărate, fie tufiș, fie fire de iarbă, și dacă au viața lor organică, vor avea și puterea de a trai.</p>
               </div>
               <div type="div3">
                  <head>Poeți și critici</head>
                  <p>Sunt de-abia 14 ani (acum sunt 36), de când prin câteva articole sub numele Direcția nouă în poezie și proză ne-am încercat să arătăm ce trebuie să se ceară de la o mișcare sănătoasă a literaturei române.</p>
                  <p>Acele articole erau purtate de oarecare speranță, dar de mai puțină încredere. În poezie, Pastelurile lui Alecsandri erau un semn de renaștere, asupra lui Eminescu - “poet în puterea cuvântului” - se atrăgea luarea-aminte a publicului, Șerbănescu, Petrino, Matilda Cugler, Bodnărescu erau aprețiați. În proză - cu împotrivire energică în contra pedantismului Ciparo-Barnuțio-Pumnian - se cerea limba firească a poporului român, iubire de adevăr și cunoștință de cauză; din proza curat literară se relevau Alecsandri, Iacob Negruzzi, Gane; din proza științifică, între altele, primele încercări ale d-lor P. P. Carp, Lambrior, Th. Rosetti, Xenopol, chiar și ale d-lor Burla și Panu.</p>
                  <p>Dacă privim astăzi la literatura din ultimii ani, timida speranță de atunci se poate schimba într-o încredere sigură pentru direcția sănătoasă a lucrărilor intelectuale în România. Nu doară că toți cei salutați la 1872 au împlinit ceea ce se aștepta de la ei; dar unii au întrecut așteptările și relativ mulți alții și-au adaos puterile pentru a da acelei mișcări un avânt - dacă nu destul de general, dar cel puțin destul de puternic pentru a ne face să simțim un adevărat progres în anul prezent, comparat cu anul 1872.</p>
                  <p>Alecsandri ne-a înavuțit poezia cu Ostașii noștri și cu drame, îndeosebi cu Fântâna Blanduziei; Eminescu a adus lirica română la o culme de perfecțiune; lor li s-au adaos poeții Naum și Vlahuță, comediile d-lor Caragiale și I. Cerchez, novelele d-lor Slavici, Creangă, Barbu Ștefănescu-Delavrancea, Gane, Duiliu Zamfirescu, traducerile din Horațiu de d. Ollănescu, lucrările științifice ale d-lor Hasdeu și N. Densușanu, Lambrior, Tocilescu, Brândză, culegerile de poezii și povești populare ale d-lor Jarnik-Bârseanu, Ispirescu, G. Dem. Teodorescu, T. Burada, M. Pompiliu, cercetările critice ale d-lor Onciul și Bogdan; iar Convorbirile literare sub redacția d-lui Iacob Negruzzi încep al 20-lea an al activității lor - o întreagă mișcare, ce dă ultimului deceniu un aspect cu totul deosebit și îmbucurător.</p>
                  <p>În proporția creșterii acestei mișcări, scade trebuința unei critice generale. Din momentul în care se face mai bine, acest fapt însuși este sprijinul cel mai puternic al direcției adevărate. Poeziile lui Eminescu, Pastelurile și Ostașii lui Alecsandri vor curăți de la sine atmosfera estetică vițiată de Macedonski, Aricescu, Aron Densușanu etc., etc. Cuvintele din bătrâni ale d-lui Hasdeu sunt de la sine lovitura de moarte a dicționarului Laurian-Massim și a rătăcirilor “filologice” de la Târnave. Și așa mai departe.</p>
                  <p>Nu e vorbă, aprețierile critice izolate nu vor lipsi și nu vor trebui să lipsească niciodată dintr-o mișcare intelectuală, și noi înșine am citat mai sus articolele d-lor Onciul și Bogdan ca un semn binevenit al timpului de îndreptare. Dar aceste sunt lucrări de amănunte. Sinteza generală în atac, izbirea unui întreg curent periculos o credem acum ștearsă de la ordinea zilei pentru părțile esențiale în literatura proprie și în știința teoretică. Rămâne încă la ordinea zilei în politică, dar de aceasta nu ne ocupăm aici.</p>
                  <p>Misiunea criticei - misiunea de altminteri totdeauna modestă, dar nu fără importanță în modestia ei - ne pare a fi în momentul de față mai mult de a lărgi cercul activităților individuale, de a deștepta tinerimea încă prea amorțită de pâcla trecutului și de a îmbărbăta spiritele spre lucrarea roditoare.</p>
                  <p>Este cu mult prea îngustă albia curentului celui nou; în dreapta și în stânga trebuiesc desfundate alte șiroaie, care să întărească mișcarea principală, mișcarea însăș trebuie să pătrundă mult mai afund. Fără îndoială, rectificările, mai ales în materie de știință, nu vor putea lipsi uneori din o aprețiare a operelor celor mai bune; fără îndoială, în mijlocul unei activități critice pentru răspândirea lucrărilor sănătoase se va simți pe ici, pe colea și necesitatea unei loviri directe în contra nulităților, care se amestecă fără nici o chemare în ale literaturei: un energic “în lături!” va trebui dar din când în când să fie rostit în orice mișcare intelectuală.</p>
                  <p>Însă de aci nu rezultă că ar fi bine să se piardă acum timpul cu o tendință critică în contra acelora care au meritul de a reprezenta astăzi însăși mișcarea cea bună în o parte esențială a ei.</p>
                  <p>Din acest punct de vedere nu este poate de prisos să facem câteva observări în contra încercării unor autori de a accentua mai ales părțile slabe din întinsa lucrare a d-lui Alecsandri și de a-și ascuți spiritul lor critic înaintea prea micului nostru public cetitor pe socoteala acestui reprezentant de frunte al tinerei noastre literaturi. Așa am cetit într-o Cronică teatrală, publicată în Epoca din 11 ianuarie 1886 de d. Barbu Ștefănescu (Delavrancea), o critică aspră în contra lui Despot-vodă și în genere în contra dramelor d-lui Alecsandri. Așa am auzit că într-o conferință ținută la Ateneu la 27 februarie 1886, d. Vlahuță a înălțat poeziile lui Eminescu între altele și prin coborârea unei poezii a lui Alecsandri.</p>
                  <p>Dacă dd. Delavrancea și Vlahuță ar fi oameni de a treia mână, nu am pierde nici un cuvânt asupra criticei lor; dar fiindcă sunt dintre scriitorii cu talent ai junei generații, credem că lucrul merită o discuție publică, merită și în ceea ce privește poziția lor literară, merită și în ceea ce privește poziția literară a lui Alecsandri.</p>
                  <p>Se înțelege de la sine că nu noi vom tăgădui orcărui om de bună-credință și de bună-știință dreptul de a spune ceea ce crede adevărat și ceea ce știe greșit într-o activitate publică.</p>
                  <p>Și fiindcă dd. Delavrancea și Vlahuță sunt oameni de bună-credință și de bună-știință în ale literaturei, dreptul lor de a face critica așa cum au făcut-o este mai presus de contestare.</p>
                  <p>Dar una este dreptul și alta este folosul întrebuințării dreptului în fiece moment. Va fi având și activitatea critică noima ei, și nu orce dispoziție războinică merită să fie întrupată într-o scriere.</p>
                  <p>Și mai întâi trebuie să constatăm că, de regulă, poeții înșii sunt cei mai răi critici asupra poeziei altora, în genere artiștii înșii cei mai contestabili aprețiatori teoretici ai artei.</p>
                  <p>Deși în feluritele combinări ale inteligențelor omenești s-a putut și se poate întâmpla ca un poet bun să fie și critic bun, aceasta însă va fi totdeauna o excepție rară, care va trebui foarte tare legitimată înainte de a fi primită în contra acelei regule generale.</p>
                  <p>Cine a cetit o dată critica lui Voltaire în contra dramelor “barbare” ale lui Shakespeare va sta totdeauna pe gânduri când va mai vedea poeții apucându-se de meseria criticei și nu se va găsi liniștit prin dramele criticului Lessing.</p>
                  <p>Și, în adevăr, între natura poetului și natura criticului este o incompatibilitate radicală.</p>
                  <p>Poetul este mai întâi de toate o individualitate. De la aceleași obiecte chiar despre care noi toți avem o simțire obișnuită, el primește o simțire așa deosebit de puternică și așa de personală în gradul și în felul ei, încât în el nu numai că se acumulează simțirea pănă a sparge limitele unei simple impresii și a se revărsa în forma estetică a manifestării, dar însăș această manifestare reproduce caracterul personal fără de care nu poate exista un adevărat poet.</p>
                  <p>Din multe părți ale lumii primește poetul razele de lumină, dar prin mintea lui ele nu trec pentru a fi stinse sau pentru a ieși cum au intrat, ci se răsfrâng în prisma cu care l-a înzestrat natura și ies numai cu această răsfrângere și colaborare individuală.</p>
                  <p>Altfel descrie lumea Goethe, altfel o descrie Heine, altfel Leopardi, altfel Victor Hugo, deși cu toții au primit impresii de la aceeaș lume.</p>
                  <p>Voltaire a fost foarte capabil de a exprima lumea conform prismei sale personale, dar s-a arătat incapabil de a simți exprimarea lumii ieșită din prisma lui Shakespeare.</p>
                  <p>Căci prisma poetului este menită a răsfrânge raza directă a luminei, dar nu este menită a mai răsfrânge raza o dată răsfrântă de o prismă străină.</p>
                  <p>Aceasta însemnează individualismul poetului.</p>
                  <p>Criticul, din contra, pre cât este mai puțin impresionabil pentru însăș lumina directă a obiectelor (din care cauză nici nu se încheagă în el vreo senzație a lumii pănă la gradul de a cere manifestare în forma poetică) prea atât este și mai puțin individual. Căci criticul este tocmai foarte impresionabil pentru razele răsfrânte din prisma altora, și individualitatea lui este dar consumată în înțelegerea și simțirea altor individualiști.</p>
                  <p>Criticul este din fire transparent; artistul este din fire refractar.</p>
                  <p>Esența criticului este de a fi flexibil la impresiile poeților; esența poetului este de a fi inflexibil în propria sa impresie.</p>
                  <p>De aceea criticul trebuie să fie mai ales nepărtinitor; artistul nu poate fi decât părtinitor.</p>
                  <p>Nu este dar chemat d. Barbu Șt. Delavrancea, nu este chemat d. Vlahuță, a cărui prismă este poate înrudită cu a lui Eminescu (și am dori să nu-i fie prea înrudită, ci să-și păstreze individualitatea dacă o are), nu sunt ei chemați să judece pentru public lucrarea poetică a d-lui Alecsandri în genul ei propriu. Această sarcină să ne-o lase nouă, publicului care, neavând înșine nici o individualitate poetică pronunțată, suntem mai lesne primitori pentru tot ce este lumină în felurimea manifestării ei.</p>
                  <p>Junii noștri poeți sunt chemați să-și exprime, fiecare în propria sa formă, simțirile primite direct de la lumea reală, dar nu să-și slăbească această lucrare creatoare prin priviri de alături spre o altă lume subiectivă. Puterea lor intelectuală trebuie întrupată în opere de artă, și nu mistuită în elaborări de critică.</p>
                  <p>Dacă observările de mai sus sunt legitime în teorie, ele se legitimează îndată și în practică; și cu aceasta trecem la o scurtă privire a poziției lui Alecsandri în literatura română de astăzi.</p>
                  <p>Îndărătul conferinței d-lui Vlahuță, în partea relativă la antiteza între poeziile lui Eminescu și poezia lui Alecsandri, se ascunde o întrebare pe care d-sa însuși nu a pus-o de-a dreptul înaintea publicului, dar care rezultă întrucâtva din modul d-sale de procedare și care, în orce caz, este pusă de alții, întrebarea: cine este mai mare poet, Eminescu sau Alecsandri?</p>
                  <p>Întrebarea astfel pusă ne pare din capul locului greșită, și ne pare greșită fiindcă este unilaterală și - exact vorbind - o confuzie de cuvinte.</p>
                  <p>Poet mare! Poet în ce înțeles? Poet în care întindere?</p>
                  <p>Să ne fie îngăduit să limpezim mai întâi discuția printr-o paralelă din două literaturi străine.</p>
                  <p>De la Leopardi avem numai 35 de poezii, toate sunt admirabile. De la Victor Hugo avem sute de poezii, avem și drame, avem și romane, multe sunt contestabile. Cine este mai mare poet, Leopardi sau Victor Hugo?</p>
                  <p>Neputința de a răspunde dovedește confuzia întrebării.</p>
                  <p>Dacă este vorba numai de poezia lirică, și încă, înlăuntrul poeziei lirice, numai de exprimarea cea mai frumoasă a unei adânci melancolii în mijlocul aspirării spre ideal și totdeodată a celei mai amare satire, Leopardi este neajuns și stă deasupra lui Victor Hugo.</p>
                  <p>Dar numai de aceasta poate fi vorba? Victor Hugo este încarnarea geniului francez al timpului său în mai toate aspirările poetice. Iubirea și ura contimporanilor săi, mândria și vanitatea lor, dezrobirea spiritelor de sub jugul clasic și de sub jugul politic, emoțiunea măririlor și căderilor istorice, lupta celor mizeri în contra celor preaputernici - toate aceste vibrațiuni ale unei întregi epoce au trecut prin răsfrângerea lui Victor Hugo.</p>
                  <p>Și acuma, ce înțeles poate avea întrebarea cine este mai mare poet? Înțelesul de a măsura incomensurabilele, adică nici un înțeles.</p>
                  <p>Să ne întoarcem acuma la ale noastre.</p>
                  <p>Dacă din cele 70 de poezii ale lui Eminescu, în adânca lor melancolie și în amărăciunea lor satirică, am lua pe cele mai bune și le-am pune alături cu cele mai bune din sutele de poezii lirice ale lui Alecsandri, în eleganța lor străvezie și în simplitatea lor gingașă, uneori banală, discuția ar fi cu putință.</p>
                  <p>Dar o asemenea alăturare nu este dreaptă.</p>
                  <p>Alecsandri are o altă însemnătate. În Alecsandri vibrează toată inima, toată mișcarea compatrioților săi, câtă s-a putut întrupa într-o formă poetică în starea relativă a poporului nostru de astăzi. Farmecul limbei române în poezia populară - el ni l-a deschis; iubirea românească și dorul de patrie în limitele celor mai mulți dintre noi - el le-a întrupat; frumusețea proprie a pământului nostru natal și a aerului nostru - el a descris-o; [...] când societatea mai cultă a putut avea un teatru în Iași și București - el a răspuns la această dorință, scriindu-i comedii și drame; când a fost chemat poporul să-și jertfească viața în războiul din urmă - el singur a încălzit ostașii noștri cu raza poeziei.</p>
                  <p>A lui liră multicoloră a răsunat la orce adiere ce s-a putut deștepta din mișcarea poporului nostru în mijlocia lui.</p>
                  <p>În ce stă valoarea unică a lui Alecsandri?</p>
                  <p>În această totalitate a acțiunii sale literare.</p>
               </div>
               <div type="div3">
                  <head>Din experiență</head>
                  <p>Publicat în „Almanahul societății academice «România Jună»” din Viena (1888)</p>
                  <p>De mult s-a zis, și s-a zis cu drept cuvânt, că lucrurile simple sunt cele mai grele de priceput și de primit; și această veche maximă rămâne din nefericire aplicabilă și în starea actuală a așa-numitei culturi, pe când, din contră, adevărata cultură nu va fi mai bine întemeiată decât în proporția restrângerii acelei maxime, adică atunci când lucrurile simple vor fi din ce în ce mai ușor înțelese și mai îndeobște primite.</p>
                  <p>Confuzia ce domnește ast[...]n atâtea discuții publice și private de cel mai mare interes, confuzia, d. e., în politică, în educația tinerimii, în etică, în relațiile sociale, provine din starea înapoiată în care se află încă toate științele numite „biologice“, îndeosebi psihologia. Nu e vorbă, de învâțat se învață întruna psihologie (sau „știința sufletului“) în școalele publice; ea este chiar introdusă în licee, necum la universități. Dar ceea ce ni se dă aici drept știință este în cea mai mare parte o frazeologie lipsită de folos practic și în multe privi[...] nedemnă de cuvântul știință.</p>
                  <p>Dovadă este că în școală poți învăța să cunoști animalele dacă ai urmat un curs bun de zoologie și poți învăța să cunoști plantele și pietrele dacă ai avut parte de un profesor bun de botanică și de mineralogie; dar vai de omul care ar vrea să cunoască oamenii numai după un curs de psihologie cum se predă în școlile și în cărțile fie și cele mai moderne. Dovadă mai este că în viața practică un grădinar de frunte sau un agronom pot întrebuința cunoștințele dobândite din cărțile lui Decandolle sau ale lui Liebig, un proprietar de mine se poate întemeia pe cercetările lui Lyell; dar dacă ai întreba pe vreunul din marii cunoscă tori de oameni, d. e. pe Bismarck, cu ce manual de psihologie s-a folosit întru aceasta, ți-ar răspunde printr-un hohot de râs. Cunoașterea omului, un lucru așa de neapărat trebuincios și încă de o trebuință crescândă cu sporirea tuturor relațiilor omenești, nu se poate dobândi astăzi, afară de micul ajutor al unor culegeri de maxime și aforisme și poate al unor romane și drame, decât prin propria experiență. Ce e drept, propria experiență este cea mai bună școală; numai că taxele acestei școli sunt prea scumpe; le plătești de regulă sub forma unei adânci suferințe, și când ți-ai câștigat testimoniul absolut, ai ajuns adeseori la sfârșitul vieții și este prea târziu ca să te mai folosești de el.</p>
                  <p>Singură știința, în înțelesul strâns al cuvântului, ar fi chemată să aducă aici o îndreptare. Căci o notă caracteristică a științei este anume de a prinde și de a rezuma rezultatul a mii de cazuri individuale sub o singură formulă generală și de a scuti astfel pe om de o mare pierdere de timp și de puteri. Din care cauză între adevărata știință și între viața practică nu poate fi niciodată antagonism, ci trebuie să fie, din contră, o continuă înlesnire reciprocă.</p>
                  <p>Însă de două mii de ani, de când se tot vorbește de o știință a sufletului, rezultatul este până acum o desăvârșită neștiință în cele sufletești. Una din cauzele acestei lipse de progres într-o materie așa de capitală este tocmai acea curioasă alergare după întrebările cele mai complicate înainte de a se fi asigurat răspunsul la întrebările cele mai simple. Dascălii și-au bătut capul cu probleme excentrice despre „nemurirea“ sufletului, despre relațiile „între Dumnezeu și om“, despre „facultăți“ etc. și au lăsat la o parte conștiincioasa constatare a acelor elemente simple care sunt de cel dintâi folos pentru cunoașterea sufletului omenesc și numai după a căror stabilitate solidă s-ar fi putut întinde cercetările și asupra problemelor mai complicate, despre care nu este încă sigur dacă vor fi vreodată primitoare de o dezlegare științifică.</p>
                  <p>Ce este de făcut în această stare de lucruri?</p>
                  <p>În această stare de lucruri nu ne rămâne deocamdată decât observarea a două reguli de procedare pentru a pune psihologia pe calea proprie a științei și a o împăca prin chiar aceasta cu cerințele vieții practice. Întâi, regula negativă: să ne ferim de orice metafizică în cercetările și explicările asupra sufletului și, asemenea, de orice sistematizare precipitată. Al doilea, regula pozitivă: să adunăm acel material de observări și de experiențe sufletești a cărui constatare să fie primită de toți ca un adevăr sigur. Cu alte cuvinte, mai întâi lucrurile simple (nu simple în înțelesul chimiei analitice, ci simple în înțelesul constatării și a priceperii prealabile) și apoi încercările mai complicate de explicări și sistemizări. Zeci de ani, poate sute de ani vor trece pănă când acest material va putea fi elaborat spre o știință sistematică cu dreptul de a purta acest nume.</p>
                  <p>Așadar, în privința sufletului omenesc trebuie astăzi să renunțăm la toate pretențiile de sistem, să părăsim peruca medievală și tonul autoritar de pe catedre, să aruncăm coaja cuvintelor lipsite de miezul înțelesului și, restrângându-ne în poziția smerită ce ne-o impune sărăcia și neștiința în care ne aflăm până acum, să ne mărginim la observarea neprevenită, la constatarea și la pătrunderea urmărilor acelor stări sufletești care nu sunt supuse la îndoială îndată ce sunt bine observate. Multă vreme va trebui să treacă numai cu acest inventariu elementar al constatărilor de fapt.</p>
                  <p>Poate ni se va recunoaște (unii chiar ne-o vor imputa) că prin cele zise mai sus am redus cercetările psihologice, câte ne par astăzi posibile, la un rol așa de modest, încât nu ni se va lua drept lipsă de modestie dacă ne încercăm în paginile următoare să dăm un exemplu despre modul cum ne închipuim că ar trebui să se facă acea adunare de material din experiența sufletească a fiecăruia. Se va vedea îndată (și aceasta e totdeauna un semn bun pentru valoarea materialului) că orice asemenea constatare are numaidecât aplicabilitatea ei practică, adică în prima linie ne înlesnește pentru o parte oarecare cunoașterea oamenilor, cunoaștere fără de care psihologia nu are nici un folos, precum chimia nu ar avea nici unul dacă nu ne-ar da măcar cunoașterea și deosebirea elementelor fizice.</p>
                  <p>Așadar, problema vieții practice în relațiile omenești, și, prin urmare, atât punctul de plecare, cât și ținta oricărei psihologii viitoare, este cunoașterea oamenilor, și de la dezlegarea acestei probleme atârnă în mare parte și scopul final al tuturor silințelor noastre: fericirea putincioasă a individului omenesc.</p>
                  <p>Problema este foarte grea.</p>
                  <p>De unde vine greutatea? Nu greutatea artificială, nu greutatea etică, cum ne vom explica mai jos, ci greutatea firească, greutatea din naștere, la a cărei ridicare trebuie mai nainte de toate să ne concentrăm luarea-aminte.</p>
                  <p>Oamenii pot să nu se înțeleagă, să nu se cunoască unii pe alții din cauza lipsei de un organ comun de comunicare, adică lipsei de un înțeles comun al cuvintelor, prin care își exprimă gândurile, deși vorbesc aceeași limbă. Să facem abstracție de această greutate oarecum artificială. Oamenii mai pot să nu se cunoască din cauza facilității intenționate, adică din cauza deosebirii între ceea ce gândesc și ceea ce spun. Să înlăturăm și această greutate etică.</p>
                  <p>Să presupunem, din contră, pentru a simplifica problema în prima ei stabilire, că avem a face cu doi oameni inteligenți, adică, în genere, capabili de a-și da seama despre cele sufletești, care prin o educație intelectuală comună au aceeași limbă cu aproape același înțeles al cuvintelor întrebuințate. Să mai presupunem că sunt amândoi de bună-credință, că nu vor să se înșele unul pe altul, ci își spun cu sinceritate cugetările și simțirile lor. În ce va sta totuși de la început greutatea lor de a se cunoaște unul pe altul și pentru ce se va cere cu necesitate un timp îndelungat până să poată ajunge la această cunoștință, și încă în margini destul de restrânse?</p>
                  <p>Cauza proprie a greutății de a ne cunoaște unii pe alții este următorul fapt primordial al vieții sufletești: miile și sutele de mii de impresii, de cugetări, de simțiri, de emoțiuni ce au trecut și trec prin capul unui om și-l caracterizează în individualitatea sa nu sunt niciodată în totalitatea lor prezente în conștiința lui actuală, ci stau în cea mai mare parte întunecate și ascunse în sufletul sau în memoria lui. În conștiința lui actuală stă pe primul plan al atențiunii o singură idee, pe lângă ea se asociază, însă în al doilea și al treilea plan, încă vreo câteva altele, poate până la șapte: toate celelalte, sutele de mii, de care dispune acest om în diferitele momente ale vieții sale, rechemându-le din memorie, stau în fiece moment dat ascunse, nu încap în prea strâmta conștiință actuală, ci rămân în afară de lumina ei; și nu numai că stau ascunse pentru observatorul străin, ci stau ascunse pentru însuși individul care le are și care se miră adeseori singur de curioasele idei ce-i „vin în minte“ sau de curioasa lipsă de idei și de emoțiuni ce și-o constată uneori în propria lui conștiință. În această „îngustime“ a conștiinței, sufletul omului (pentru a varia celebra comparare a lui Platon) seamănă unei imense colecții cu mii și mii de felurite obiecte, ascunsă într-o peșteră întunecoasă, în care n-ai putea pătrunde cu altă lumină decât cu un mic felinar blindat, al cărui focar strâmt ar arunca un mănunchi subțire de raze asupra cel mult șapte obiecte deodată. Dacă astfel vreai să-ți dai seamă de cuprinsul și valoarea acelei colecții, trebuie să plimbi succesiv micul cerc luminos de la unele obiecte la altele, să observi cu luare-aminte pe cele principale, și cine știe dacă în aceste condiții vei avea vreodată timpul necesar ca să-ți faci o idee despre totalitatea colecției. Dar încă dacă nu este numai o singură colecție, ci sunt mai multe, și ți se cere să le cunoști și pe aceste?</p>
                  <p>Dealtminteri, compararea, ca toate comparările, este în parte nepotrivită; căci nu cercul luminos al conștiinței se plimbă de regulă peste feluritele stări sufletești, ci el pare a fi nemișcat, și, din contra, stările sufletești par a ieși din întunericul memoriei sau a se forma din întâmplătoarea încunjurime externă și a trece în mișcare succesivă prin strâmta lumină a conștiinței.</p>
                  <p>Într-o așa întunecime fatală este cufundată viața sufletească a fiecărui om pentru el însuși, necum pentru altul, și numai un așa mic mănunchi de raze are fiecare pentru a-și lumina întunericul în sine și în alții, cel puțin în starea actuală a evoluțiunii creierilor omenești, care în cei 4 000 de ani, de când se poate urmări literaricește, nu arată nici o schimbare notabilă întru aceasta și nici vreun semn sigur că se va schimba și cum se va schimba după alți 4 000 de ani.</p>
                  <p>Această „îngustime“ a conștiinței nu a putut scăpa din vederea psihologilor; o atingere a ei se află chiar și în literatura română, în una din cele mai bune cărți de școală, Psihologia empirică a dlui I. Popescu (ed. II, § 10); cercetări psihofizice asupra numărului exact de idei ce pot încăpea în fiecare moment dat al conștiinței s-au făcut (Wundt): o explicare a fenomenului s-a încercat (Herbert Spencer). Dar aceste „elaborări științifice“ (sit venia verbo!) sunt insuficiente și premature. În locul lor și înainte de ele starea actuală a cunoștințelor noastre cere încă numeroase constatări de fapte interne relative la acest fenomen, îndeosebi înțelegerea și urmărirea influenței lui asupra tuturor relațiilor sufletești în om și între oameni, oricare ar fi, dealtminteri, explicarea științifică în viitor.</p>
                  <p>Această influență a strâmteței cercului luminos este așa de hotărâ- toare, încât trebuie să fie adevăratul punct de plecare al cunoștinței de oameni, și este numai de mirat cum de nu s-a simțit până acum marea însemnătate ce o are pentru toate explicările psihologice posibile și cum de nu a intrat încă în domeniul cunoștințelor comune ca un adevăr elementar.</p>
                  <p>Să încercăm aici a ne da seama de unele din urmările principale ale acelui fapt spre a ne pătrunde cel puțin de valoarea practică a lucrului și a întrevedea totdeodată modul cum ar putea fi întrebuințate observările culese din experiență.</p>
                  <p>* * *</p>
                  <p>I. Fiindcă omul cult are atâta mulțime de impresii, de emoțiuni și de cugetări ascunse în memoria lui și fiindcă din această mulțime de stări sufletești, de câte ori ne întâlnim cu el, nu poate avea prezente în conștiință decât o cantitate neînsemnat de mică, nu trebuie să judecăm întru nimic despre valoarea lui dintr-o întâlnire, nici din două, nici din trei. Sute de convorbiri se cer în felurite ocazii, în care să se poată manifesta atât ideile, cât și simțirile lui, pentru ca din însumarea și rezumarea lor să ne putem forma o părere mai întemeiată asupra lui și să avem dreptul de a zice că-l cunoaștem.</p>
                  <p>Fără timp îndelungat nu poate fi vorba de aceasta, tocmai fiindcă sufletul omului este în neputință absolută de a se deschide deodată și este dintr-o fatalitate a naturii legat de forma înceată a strecurării succesive prin lumina conștiinței actuale.</p>
                  <p>Dacă am voi să ne exprimăm în forma aforismelor obișnuite, am putea zice: un izvor adânc este ascuns în fiecare om de cultură, însă precum izvorul s-a format picătură cu picătură de la momentul nașterii, tot așa nu clocotește la lumina zilei decât picătură cu picătură până în momentul morții, și cei mai mulți din noi ajung chiar la ultima clipită a existenței lor fără să-și fi putut spune ultimul cuvânt. Dar asemenea exprimări ale adevărului primordial sunt prea lipsite de preciziune pentru a fi folositoare. Căci, mai întâi, izvorul are una și aceeași apă, pe când sufletul omenesc are ape felurite. Și apoi, dacă ar fi lucrul numai așa, atunci ar trebui să disperăm de orice experiență omenească, căci ar fi în genere cu neputință de a cunoaște pe cineva. Niciodată nu am avea destul timp, nici destule ocazii de a observa toate ideile și toate simțirile lui, și aceasta cu atât mai puțin cu cât în el însuși, la diferite epoce, ele sporesc sau se împuținează în cantitate și adeseori se modifică în calitate.</p>
                  <p>Deși dar, mai ales în starea actuală a ușurinței cu care cei mai mulți oameni judecă despre ei înșii și despre alții, este bine să ne pătrundem din capul locului de mărginirea oricărei manifestări sufletești, nu trebuie totuși să ne exagerăm greutatea până într-atât, încât să credem că este cu neputință să cunoaștem sufletul unui om. Această cunoaștere, oricât de grea ar fi, este în certe condiții cu putință. Și iată cum și pentru ce:</p>
                  <p>Ideile și simțirile ce au trecut și trec prin capul unui om sunt nenumărat de multe cantitativ și foarte felurite calitativ. Poate în nici un moment dat al vieții sale starea sufletească a unui om nu este strict identică cu vreo stare anterioară a aceluiași om. Dar pentru trebuințele practice nici nu se cere această strictă identitate. Este destul că unele idei și simțiri sunt aproape aceleași în diferite momente, și afară de aceasta este destul și mai important că în fapt multe idei și multe simțiri stau în oarecare legătură de asemănare și se pot grupa (asocia) într-un fel de unități colective, diferite unele de altele, dar înrudite înlăuntrul fiecăreia din ele.</p>
                  <p>Astfel, problema practică se reduce în greutatea ei. Nu mai este vorba de a cunoaște sutele de mii de idei și de simțiri ale unui individ în izolarea lor distinctivă, ceea ce ar fi cu neputință, ci este vorba de a cunoaște numai sutele sau zecile de grupări ale ideilor și simțirilor înrudite, ceea ce este, în genere, cu putință. Observi modul de impresionabilitate al unui om la cutare scenă a naturii și la cutare alta, auzi părerea lui asupra cutărui om și cutărui altuia, vezi simțirea lui în cutare împrejurare și în cutare alta, afli judecata lui asupra cutărei opere de artă și asupra cutărei alteia; dintr-o sumă suficientă de asemenea experiențe poți dobândi o cunoștință rezumată asupra direcției gustului, simțirilor, ideilor și impresiilor lui, și această direcție o vei găsi apoi predomnitoare în miile de cazuri individuale de același fel. Totul este acum de a face inventarul acestor grup[...]nrudite de idei și de simțăminte care pot caracteriza diferite individualități omenești și prin care se pot manifesta și diferite dispoziții înnăscute în mintea și în inima fiecăruia.</p>
                  <p>Cât este de înapoiată psihologia se vede și aici. Nici măcar acest inventar nu este făcut, nu sunt încă aflate cuvinte precise în înțelesul lor pentru toată distingerea dealtminteri simțită a felurimii și a gradului acelor grupări și acelor însușiri înnăscute. Când vreai să caracterizezi pe cineva după oarecare cunoaștere a lui, te izbești îndată de greutatea exprimării precise.</p>
                  <p>Limba populară însă și-a ajutat, pănă la un grad, întrebuințând un număr de cuvinte distinctive pentru însemnarea deosebitelor însușiri sufletești, cu toată lipsa de preciziune și de rubricare completă a acestor deosebiri. Deocamdată nu ne rămâne decât să ne mulțumim cu ele. Și așa vedem că se poate vorbi cu oarecare înțeles despre un om bun la inimă, milos, blând, generos, slab, sau crud, rău, invidios, răzbunător, strașnic; violent, cumpătat, arțăgos, împăciuitor; vesel, posomorât, nepăsător; ambițios, deșert; fricos, curajos; darnic, zgârcit; modest, îndrăzneț; ușor la minte, serios, inteligent, ager, cu duh, mărginit, tâmpit; distras, observator; om de cuvânt, înșelător etc., etc. Iată un șir de rubrici cam vagi luate în fuga condeiului din vorbirea obișnuită. Însăși putința acestor rubric[...]n mintea omului observator, care și ea este fatal mărginită în strâmtețea cercului luminos al conștiinței, a provenit dintr-un alt fapt al vieții sufletești: din faptul contopirii unei mari sume de impresii și idei, dacă sunt cam de același fel, într-un singur act de gândire, care cuprinde partea lor esențială și comună într-o formă mai abstractă. (Fenomenul abstracțiunii, care este condiția internă, fără de care nu s-ar produce nici o gândire științifică în mințile omenești, a fost destul de bine studiat în cercetările psihologice și logice de pănă acum, dar trece peste cadrul acestor pagini scrise dintr-un punct de vedere cu totul popular.)</p>
                  <p>În aceste rubricări, oricât de puțin precise ar fi, trebuie să adunăm și să rezumăm observările noastre din diferite momente ale întâlnirii cu un om; și fără o experiență suficientă și reflectată asupra principalelor lui grupări colective și dispoziții înnăscute nu putem vorbi de cunoașterea cuiva. Tocmai aici se fac cele mai multe greșeli în viața practică, și este de necrezut cu câtă ușurință proced[ează] oamenii în această privință și câte neajunsuri și câte nefericiri se nasc din o asemenea ușurință.</p>
                  <p>Un om îți promite că va face ceva. În momentul promiterii este de bună-credință: prin strâmtul cerc luminos al acelui moment se mișcă o mică sumă de idei înrudite, față cu care lucrul promis se află în relație armonică și oarecum încălzitoare. Vine însă momentul realiză- rii; dar acum în cercul luminos al aceluiași om se pot afla, pe lângă amintirea lucrului promis, o mică sumă de idei cu totul diferite, față cu care promisiunea se află în relații disparate și oarecum refrigerante; și cu aceeași bună-credință cu care a promis atunci nu-și ține acum promisiunea. Ușor la minte este omul care, neținând seamă de această varietate succesivă a stărilor sufletești, se încrede în promisiunile altuia înainte de a-i fi constatat prin o îndelungată experiență egalitatea și tăria sufletească în urma căreia să aibă deprinderea excepțională de a se ține de cuvântul dat. Câte încercări industriale nu se periclitează, câte împrumuturi de bani nu sunt riscate și, fie-ne permis să adăogăm, câte „reviste literare“, începute cu entuziasm, nu se sfârșesc într-un mod deplorabil, toate din această cauză!</p>
                  <p>Dar ce este mai grav și ce atinge mai de-a dreptul fericirea și nefericirea omenească: câte relații de inimă nu se încheie cu aceeași ușurință! Se văd doi oameni de câteva ori prin adunări și prin saloane, adică în împrejurări fără multă varietate; ușor se găsesc aici „de acord“ în unele idei generale și în unele simțiri superficiale, cu atât mai mult că se află și înlăuntrul unor forme identice de conveniență socială. Și pe această temelie șubredă se grăbesc a se împrieteni, sacrificându-și unul altuia o parte a vieții. După puțin timp vine dezamăgirea, și atunci îi auzi plângându-se că au fost „înșelați“, și mai au naivitatea să zică că celălalt „s-a schimbat“. Dar în acea strecurare succesivă a stărilor sufletești prin cercul luminos al conștiinței actuale, tocmai schimbarea este forma obișnuită a manifestărilor sufletului omenesc, și trebuie, din contră, o experiență mai îndelungată pentru a constata cu oarecare siguranță care sunt, în această lume internă așa de schimbătoare, totuși ideile și simțirile ce revin mai constant, care sunt dispozițiile înnăscute sau formate ce pot fi predominatoare, care este apa ce curge peste pietrele ce rămân.</p>
                  <p>Fără o conștiincioasă luare-aminte asupra acestei deosebiri așa de adânc împlântate în chiar rădăcina sufletului omenesc, vei da un exemplu mai mult pentru nefericita greșeală de a-ți lega soarta sub o formă esențial permanentă pe temeiul unor situații sufletești esențial trecătoare.</p>
                  <p>* * *</p>
                  <p>II. Omul tânăr nu este, ci devine; numai despre omul bătrân se poate întrucâtva zice că este, fiindcă a fost și s-a dovedit. În mișcare, nu în repaos, ni se înfățișează toate stările sufletești. Un diamant îl poți găsi după zece ani cum l-ai lăsat acum zece ani: diamantul este anorganic; un om nu rămâne după un timp oarecare cum l-ai lăsat mai nainte: omul este viață organică.</p>
                  <p>Prin urmare, mijlocul cel dintâi pentru a-ți da seama de ființa unui om răspunde la întrebarea: în ce direcție se mișcă lucrarea lui sufletească? Unde vrea să ajungă, unde mai poate ajunge? Și mai practic: merge înainte sau dă înapoi? Sau, cum ziceau astrologii medievali: este in ascendente domo sau in cadente domo?</p>
                  <p>Vezi un tânăr de aparență foarte simpatică, se interesează la toate, a învățat bine în școală, a fost dintre „premianți“, „promite mult“. Trebuie să mai aștepți înainte de a-ți forma judecata asupra lui. Nu e lucru mare să promită, lucru mare e să ție ce promite. Îl urmărești câtva timp, îl întâlnești iarăși după câțiva ani. Ce a făcut de atunci încoace? A progresat în dezvoltarea lui? S-a înfiripat? A întreprins ceva cu succes? Și-a întemeiat cu propria sa muncă existența materială? A scris ceva și lucrează mai departe? Îl vezi după alți ani. A mai crescut? Și-a menținut progresul? A rămas credincios idealului din tinerețe?</p>
                  <p>Dacă da, atunci a devenit om de valoare și acum este cineva. Dacă nu, este pierdut; și foarte mulți școlari eminenți ajung bărbați mediocri sau mai rău decât mediocri.</p>
                  <p>Numai vârsta hotărăște aici, vârsta matură, în care individul a avut timp îndestulător pentru a-și manifesta în lungul șir de momente ale vieții sale ceea ce sta ascuns în el ca dispoziții înnăscute, ca idei câștigate și ca simțiri predomnitoare. Atunci numai se poate constata ceea ce pentru mintea și inima lui a fost de o mai puternică stăruință și, prin urmare, a revenit în mod hotărâtor ca o notă caracteristică în mijlocul marii schimbări a stărilor sale interne și a împrejurărilor externe, și atunci numai știi ce este omul acum matur, fiindcă știi cum a devenit.</p>
                  <p>Tinerețea e totdeauna o enigmă, vârsta matură e dezlegarea enigmei.</p>
                  <p>Și acest fapt nu e decât o urmare a acelei condiții primordiale a sufletului omenesc, după care viața lui este legată de forma succesivă a timpului și nu se poate deschide simultan ca spațiul; omul este istoric și nu poate fi statistic; formula lui este o formulă de mișcare, și nu de echilibru stabil.</p>
                  <p>* * *</p>
                  <p>III. De aici se înțelege și marea valoare a disciplinii intelectuale. Nu câte idei felurite ai adunat în memoria ta este lucrul cel important, ci importantă este legătura între idei. Tu poți ști multe în multele momente ale vieții: dacă nu-ți aduci aminte de ceea ce-ți trebuie într-un anume moment și dacă această aducere-aminte nu trage după sine în șir regulat tot ce se află în tine pentru susținerea, simplificarea și ilustrarea obiectului în discuție, degeaba îți sunt toate cunoștințele rămase cufundate în partea ascunsă a sufletului. Cunoștințele tale trebuie să aibă o toartă de care să le prinzi și tu trebuie să ai lanțul cu care să le aduci în mișcare regulată din întunericul memoriei la lumina îngustă a conștiinței actuale.</p>
                  <p>O mie de boabe stau împrăștiate în diferite locuri, tu îți pierzi vremea ca să le cauți una câte una; dar dacă au fost prinse de un fir comun, cu o singură apucare a mâinii stăpânești totalitatea șiragului.</p>
                  <p>* * *</p>
                  <p>IV. În fiecare om sunt cel puțin doi oameni: omul ideilor și omul simțirilor (minte și inimă).</p>
                  <p>Vei greși totdeauna dacă vei judeca pe om numai după ideile ce le exprimă, chiar dacă ai constatat că sunt adevăratele lui idei. Trebuie să aștepți ocaziile de a-i constata adevăratele lui simțiri, cel puțin în privințele mai importante.</p>
                  <p>Greșala vine mai ales de acolo că (fără temei) presupunem un fel de consecință unitară în sufletul unui om, un fel de armonie între ideile și simțirile lui, și o presupunem mai ales în direcția propriului interes al nostru (nu al lui), în sensul dorinței noastre ca să fie așa, nu în sensul vreunei realități observate că este așa.</p>
                  <p>Ce e drept, o consecință trebuie să existe în ascunsa rădăcină a creațiunii sufletului omenesc cu toată felurimea manifestărilor lui, căci altfel nu ar fi o unitate de organism vital. Și, precum s-a zis despre figura fiecărui om că nu ai putea schimba nimic din formele ei, oricât de disproporționate ar părea față cu un ideal de frumusețe regulată, fără a produce prin această schimbare ceva nefiresc și mai urât, așa de armonizate de la natură sunt diferitele trăsături ale figurii în felul ei individual, tot așa trebuie să fie în ultimă instanță o adâncă armonie a tuturor manifestărilor unui suflet, așa încât nu ai putea să-i scoți o parte a dispozițiilor lui înnăscute fără a denatura și surpa pe toate celelalte.</p>
                  <p>Dar această concepțiune generală este prea vagă pentru a avea în starea actuală a cunoștințelor noastre vreo valoare practică, tocmai fiindcă acea rădăcină unitară a rămas ascunsă în întunericul formărilor anteconștiente și inconștiente.</p>
                  <p>Spre a da observărilor noastre mai multă siguranță, trebuie să luăm faptul așa cum se prezintă, și în experiența vieții faptul se prezintă așa că cele mai disparate împerecheri între stările intelectuale și între dispozițiile sentimentale se pot produce în același individ; de unde rezultă că nici o concluzie oarecum teoretică nu se poate trage de la unele la altele, ci fiecare trebuiește anume constatată prin experiență, și pănă când n-ai avut ocaziile suficiente pentru această constatare, trebuie să te ferești de orice anticipare a judecății.</p>
                  <p>Cauza este aceeași condiție primordială a sufletului omenesc. Sunt așa de felurite și de schimbătoare întâlnirile simultane ale puținelor idei și simțiri în cercul luminos al fiecărui moment dat, încât nu se poate vorbi de o armonizare a întregii mulțimi de idei și de simțiri făcută sub lumina conștiinței. Sunt poate în fiecare om diferite grupări de idei și de simțiri ce nu ajung niciodată a se întâlni în strâmtul cerc luminos al vreunui moment din viața lui, ci fiecare vine de-a rândul și izolată sub lumina inteligenței, fără nici o privire posibilă asupra celeilalte, așa încât nu au ocazia de a se potrivi și a se rectifica întreolaltă.</p>
                  <p>Celebrul fiziolog Rudolf Wagner (1864), succesorul lui Blumenbach la Universitatea din Goettingen, era un mare naturalist și totdeodată un mare bigot. În fiecare zi îngenunchea la 8 ore dimineața în biserică, fără a-și turbura evlavia cu vreo aplicare a metodelor de analiză exactă la cercetarea minunilor povestite în Biblie, și apoi la 10 ore își ținea la Universitate prelegerile asupra fiziologiei și anatomiei comparate, fără a-și turbura cercetările exacte prin admiterea de minuni necontrolate.</p>
                  <p>Dacă aceasta s-a putut întâmpla într-un suflet înlăuntrul a chiar sferei intelectuale, ce împerecheri stranii pot exista în unul și același om între diferitele idei și diferitele simțăminte!</p>
                  <p>Printr-o comparare cam exagerată s-ar putea zice că cercul luminos al omului este ca un vas care cu egală indiferență primește astăzi un lichid și mâine altul fără a fi alterat prin această schimbare, și flacăra spiritului care arde acum în acest vas nu se stinge prin apa care l-a ocupat mai nainte. Căci tocmai succesiunea în timp dă putința contrastelor.</p>
                  <p>Amintindu-ne dar acele rubricări ale limbii obișnuite, din care am citat mai multe într-o pagină anterioară, la orice judecată asupra unui om se cade să avem în vedere că cele mai felurite combinări de însușiri disparate pot exista în fapt în unul și același suflet omenesc. Sunt oameni care sunt entuziaști în impresiile artistice și zgârciți în viața zilnică, miloși în unele momente și invidioși în altele, generoși și totodată deșerți și fricoși, foarte inteligenți și totodată foarte cruzi și foarte înșelători ș.c.l., ș.c.l. Numai constatarea efectivă din experiență ne poate arăta care anume amalgam există în omul ce ne interesează, și orice concluzie anticipată de la unele însușiri constatate la altele încă neconstatate este greșită. Aplecarea noastră de a presupune fără reflecție că cine este, de ex., inteligent este și bun, că cine este entuziast are să fie generos, trebuie din capul locului înfrânată pe temeiul înțelegerii acelei condiții primordiale a îngustimii conștiinței.</p>
                  <p>* * *</p>
                  <p>Să fie destule pentru fragmentara scriere de față aceste patru observări „din experiență“. Ele ni se arată toate ca urmări ale mărginirii radicale în chiar înființarea conștiinței omenești. Prin nenumărate și nenumărabile evoluțiuni, puterea creatoare a naturii a scos din starea primitivă a haosului amorțit formele mișcătoare ale vieții organice. Și înlăuntrul acestei vieți organice, prin cea mai concentrată încordare a lucrării de mii și poate milioane de ani, de-abia s-au putut urca organismele de la mișcarea automatică în plante spre licărirea inteligenț ei în animale și spre cercul luminos al înțelegerii de sine în om.</p>
                  <p>Când pentru întâiași dată s-a deschis ochiul conștiinței în lumea pănă atunci întunecată și neștiutoare, s-a înființat o a doua lume, lumea ideilor, peste vechea lume a materiei nereflectate. Dar așa de rafinată a fost această nouă înființare, așa de greu a fost saltul vital peste abisul ce desparte materia de spirit, încât până astăzi numai o îngustă rază de lumină ne-a putut fi deschisă pentru a ne da seama de viața sufletească. Cum prin această rază îngustă ni se arată lumea internă, trebuie să cercetăm cu luare-aminte și să însemnăm cu răbdare; poate va veni și epoca fericită când vom ști cum este această lume și cum trebuie explicată în adânca ei existență și rădăcină. Experiența stăruitoare, dar neprevenită, va rămânea pentru mult timp singura noastră călăuză pe calea cea întunecată; ea va trebui să ne ferească mai ales de a nu aluneca pe povârnișul spre care înclină tocmai acea idealitate a inteligenței nou zămislite, adică de a ocupa cu fantome și ficțiuni ale imaginării subiective tot locul gol lăsat acolo unde nu s-a putut încă forma o corespondență exactă între lumea reală și reflectarea ei în idei. În mijlocul curentului în care trăiește generația noastră și care, prin dezvoltarea științelor fizice, este cu tărie îndreptat spre interesele materiale, ni se impune cu atât mai mult datoria de a aduce studiile psihologice pe calea experiențelor exacte și de a le apropia astfel prin identitatea metodei de spiritul predomnitor al mișcării moderne.</p>
                  <p>Numai așa vom reda cercetărilor sufletești locul ce li se cuvine între toate investigările științifice, adică locul cel dintâi. Căci dacă creștinismul de la originea lui a înscris în fruntea preceptelor sale pentru regenerarea simțirilor faimoasa cerință: iubește pe de-aproapele tău, știința cea mai exactă în toată dezvoltarea ei nu poate culmina pentru regenerarea gândirilor decât în cerința finală: cunoaște pe de-aproapele tău.</p>
               </div>
               <div type="div3">
                  <head>Eminescu și poeziile lui</head>
                  <p>Tânăra generație română se află astăzi sub influența operei poetice a lui Eminescu. Se cuvine dar să ne dăm seama de partea caracteristică a acestei opere și să încercăm totdeodată a fixa individualitatea omului care a personificat în sine cu atâta strălucire ultima fază a poeziei române din zilele noastre.</p>
                  <p>Pe la mijlocul secolului în care trăim, predomnea în limba și literatura română o tendență semierudită de latinizare, pornită din o legitimă revendicare națională, dar care aducea cu sine pericolul unei înstrăinări între popor și clasele lui culte. De la 1860 încoace datează îndreptatea: ea începe cu Vasile Alecsandri, care știe să deștepte gustul pentru poezia populară, se continuă și se îndeplinește prin cercetarea și înțelegerea condițiilor sub care se dezvoltă limba și scrierea unui popor.</p>
                  <p>Fiind astfel câștigată o temelie firească, cea dintâi treaptă de înălțare a literaturei naționale, în legătură strânsă cu toată aspirarea generației noastre spre cultura occidentală, trebuia neapărat să răspundă la două cerințe: să arete întâi în cuprinsul ei o parte din cugetările și simțirile care agită deopotrivă toată inteligența europeană în artă, în știință, în filozofie; să aibă, al doilea, în forma ei o limbă adaptată fără silă la exprimarea credincioasă a acestei amplificări.</p>
                  <p>Amândouă condițiile le realizează poezia lui Eminescu în limitele în care le poate realiza o poezie lirică; de aceea Eminescu face epocă în mișcarea noastră literară.</p>
               </div>
               <div type="div3">
                  <head>I</head>
                  <p>Care a fost personalitatea poetului? Viața lui externă e simplă de povestit, și nu credem că în tot decursul ei să fi avut vreo întâmplare dinafară o înrâurire mai însemnată asupra lui. Ce a fost și ce a devenit Eminescu este rezultatul geniului său înnăscut, care era prea puternic în a sa proprie ființă încât să-l fi abătut vreun contact cu lumea de la drumul său firesc. Ar fi fost crescut Eminescu în România sau în Franța, și nu în Austria și în Germania; ar fi moștenit sau ar fi agonisit el mai multă sau mai puțină avere; ar fi fost așezat în ierarhia statului la o poziție mai înaltă; ar fi întâlnit în viața lui sentimentală orce alte figuri omenești - Eminescu rămânea acelaș, soarta lui nu s-ar fi schimbat.</p>
                  <p>Născut la 15 ianuarie 1850 în Botoșani, primind prima învățătură în gimnaziul din Cernăuți, părăsind la 1864 școala pentru a se lua după trupa de teatru a d-nei Fanni Tardini prin România și prin Transilvania, părăsind și această trupă pentru a se arunca cu cea mai mare încordare în studii felurite la Viena, susținut acolo și la Berlin în parte prin contribuțiile unor amici literari, numit între 1874 și 1876 revizor școlar și bibliotecar la Iași, destituit și dat în judecată de guvernul liberal, însărcinat apoi cu redacția ziarului Timpul, încălzit din vreme, dar mai intermitent, de farmecul unor femei, de la care au rămas în poeziile lui câteva urme de păr bălai, de ochi întunecați, de mâni reci, de un nu știu ce și nu știu cum, lovit în iunie 1883 de izbucnirea nebuniei, al cărei germen era din naștere, îndreptat întrucâtva la începutul anului 1884, dar degenerat în forma lui etică și intelectuală, apucat din nou de nemiloasa fatalitate ereditară, Eminescu moare la 15 iunie 1889 într-un institut de alienați.</p>
                  <p>La o privire superficială, fuga lui Eminescu de la gimnaziu după o trupă de actori, darea lui în judecată, activitatea lui ca redactor de ziar, care adică nu s-ar putea explica decât prin necesități materiale, lipsa de orice distincții convenționale, de premieri academice, de decorații ș.c.l., toate aceste puse în legătură mai ales cu izbucnirea alienației mentale par a da vieței sale o coloare romantică, și unele reviste și ziare care l-au ignorat câtă vreme era în toată vigoarea lui au găsit aci prilejul de a-și arăta sentimentalitatea și de a acuza societatea română, care ar fi lăsat un asemenea om nebăgat în seamă și într-o mizerie din cauza căreia ar fi înnebunit.</p>
                  <p>Noi credem că aceste aprețieri sunt greșite.</p>
                  <p>Ceea ce caracterizează mai întâi de toate personalitatea lui Eminescu este o așa de covârșitoare inteligență, ajutată de o memorie căreia nimic din cele ce-și întipărise vreodată nu-i mai scăpa (nici chiar în epoca alienației declarate), încât lumea în care trăia el după firea lui și fără nici o silă era aproape exclusiv lumea ideilor generale ce și le însușise și le avea pururea la îndemână. În aceeaș proporție tot ce era caz individual, întâmplare externă, convenție socială, avere sau neavere, rang sau nivelare obștească și chiar soarta externă a persoanei sale ca persoană îi erau indiferente. A vorbi de mizeria materială a lui Eminescu însemnează a întrebuința o expresie nepotrivită cu individualitatea lui și pe care el cel dintâi ar fi respins-o. Cât i-a trebuit lui Eminescu ca să trăiască în accepțiunea materială a cuvântului, a avut el totdeauna. Grijile existenței nu l-au cuprins niciodată în vremea puterii lui intelectuale; când nu câștiga singur, îl susținea tatăl său și-l ajutau amicii. Iar recunoașterile publice le-a desprețuit totdeauna.</p>
                  <p>Vreun premiu academic pentru poeziile lui Eminescu, de a cărui lipsă se plânge o revistă germană din București? Dar Eminescu ar fi întâmpinat o asemenea propunere cu un râs homeric sau, după dispoziția momentului, cu acel surâs de indulgență miloasă ce-l avea pentru nimicurile lumești. Regina României, admiratoare a poeziilor lui, a dorit să-l vadă, și Eminescu a avut mai multe convorbiri literare cu Carmen Sylva. L-am văzut și eu la curte, și l-am văzut păstrând și aici simplicitatea încântătoare ce o avea în toate raporturile sale omenești. Dar când a fost vorba să i se confere o distincție onorifică, un bene-merenti sau nu știu ce altă decorație, el s-a împotrivit cu energie. Rege el însuș al cugetării omenești, care alt rege ar fi putut să-l distingă? Și aceasta nu din vreo vanitate a lui, de care era cu desăvârșire lipsit, nu din sumeția unei inteligențe excepționale, de care numai el singur nu era știutor, ci din naivitatea unui geniu cuprins de lumea ideală, pentru care orce coborâre din lumea convențională era o supărare și o nepotrivire firească.</p>
                  <p>Cine-și dă seama de o asemenea figură înțelege îndată că nu-l puteai prinde pe Eminescu cu interesele care ademenesc pe cei mai mulți oameni. Luxul stării materiale, ambiția, iubirea de glorie nu au fost în nici un grad obiectul preocupărilor sale. Să fi avut ca redactor al Timpului mai mult decât a avut, să fi avut mai puțin, pentru micile lui trebuințe materiale tot atât era. Numai după izbucnirea nebuniei, în intervalele lucide, în care se arătau însă felurite forme de degenerare etică, obișnuite la asemenea stări, devenise lacom de bani.</p>
                  <p>Prin urmare, legenda că mizeria ar fi adus pe Eminescu la nebunie trebuie să aibă soarta multor alte legende: să dispară înaintea realității.</p>
                  <p>Și nici munca specială a unui redactor de ziar nu credem că trebuie privită la Eminescu ca o sforțare impusă de nevoie unui spirit recalcitrant. Eminescu era omul cel mai silitor, veșnic cetind, meditând, scriind. Lipsit de orice interes egoist, el se interesa cu atât mai mult la toate manifestările vieții intelectuale, fie scrierile vreunui prieten, fie studierea mișcării filozofice în Europa, fie izvoarele istorice, despre care avea cunoștința cea mai amănunțită, fie luptele politice din țară. A se ocupa cu vreuna din aceste chestii, a cugeta și a scrie asupra lor era lucrul mai potrivit cu felul spiritului său. Și energia cu care a redactat Timpul, înălțimea de vederi ce apare în toate articolele lui, puterea neuitată cu care în contra frazei despre naționalismul liberal al partidului de la guvern a opus importanța elementului autohton sunt o dovadă pentru aceasta.</p>
                  <p>Cu o așa natură, Eminescu găsea un element firesc pentru activitatea lui în toate situațiile în care a fost pus. La bibliotecă, pentru a-și spori comoara deja imensă a memoriei sale; ca revizor școlar, pentru a stărui cu limpezimea spiritului său asupra noilor metode de învățământ; în cercul de amici literari, pentru a se bucura fără invidie sau a râde fără răutate de scrierile cetite; la redacția Timpului, pentru a biciui frazeologia neadevărată și a formula sinteza unei direcții istorice naționale - în toate aceste ocupări și sfere Eminescu se afla fără silă în elementul său.</p>
                  <p>Dacă a înnebunit Eminescu, cauza este exclusiv internă, este înnăscută, este ereditară. Cei ce cunosc datele din familia lui știu că la doi frați ai săi, morți sinuciși, a izbucnit nebunia înainte de a sa și că această nevropatie se poate urmări în linie ascendentă.</p>
                  <p>De altminteri, și în vremea în care spiritul lui era în vigoare, felul traiului său făcuse pe amici să se teamă de rezultatul final. Viața lui era neregulată: adesea se hrănea numai cu narcotice și excitante: abuz de tutun și de cafea, nopți petrecute în citire și scriere, zile întregi petrecute fără mâncare, și apoi deodată, la vreme neobișnuită, după miezul nopții, mâncări și băuturi fără alegere și fără măsură; așa era viața lui Eminescu. Nu această viață i-a cauzat nebunia, ci germenele de nebunie înnăscut a cauzat această viață. Ceea ce o dovedește este că toate încercările, adeseori și cu stăruință repetate de unii prieteni ai săi, între alții și de mine, nu au fost în stare să-l aducă la un trai mai regulat.</p>
                  <p>Și nici de nefericiri cari ar fi influențat sănătatea intelectuală sau fizică a lui Eminescu nu credem că se poate vorbi. Dacă ne-ar întreba cineva: a fost fericit Eminescu? Am răspunde: cine e fericit? Dar dacă ne-ar întreba: a fost nefericit Eminescu? Am răspunde cu toată convingerea: nu! Ce e drept, el era un adept convins al lui Schopenhauer, era, prin urmare, pesimist. Dar acest pesimism nu era redus la plângerea mărginită a unui egoist nemulțumit cu soarta sa particulară, ci era eterizat sub forma mai senină a melancoliei pentru soarta omenirii îndeobște; și chiar acolo unde din poezia lui străbate indignarea în contra epigonilor și a demagogilor înșelători avem a face cu un simțimânt estetic, iar nu cu o amărăciune personală. Eminescu, din punct de vedere al egoismului celui mai nepăsător om ce și-l poate închipui cineva, precum nu putea fi atins de un simțimânt prea intensiv al fericirii, nu putea fi nici expus la o prea mare nefericire. Seninătatea abstractă, iacă nota lui caracteristică în melancolie, ca și în veselie. Și, lucru interesant de observat, chiar forma nebuniei lui era o veselie exultantă.</p>
                  <p>Când venea în mijlocul nostru cu naivitatea sa ca de copil, care îi câștigase de mult inima tuturor, și ne aducea ultima poezie ce o făcuse, o refăcuse, o rafinase, căutând mereu o formă mai perfectă, o cetea parcă ar fi fost o lucrare străină de el. Niciodată nu s-ar fi gândit măcar să o publice; publicarea îi era indiferentă, unul sau altul din noi trebuia să-i ia manuscrisul din mână și să-l dea la <hi rend="italic">Convorbiri literare</hi>.</p>
                  <p>Și dacă pentru poeziile lui, în care și-a întrupat sub o formă așa de minunată cugetările și simțirile, se mulțumea cu emoțiunea estetică a unui mic cerc de amici, fără a se gândi la nici o satisfacție de amor propriu: dacă el se considera oarecum ca organul accidental prin care însăș poezia se manifesta, așa încât ar fi primit cu aceeaș mulțumire să se fi manifestat prin altul, ne este permis a conchide nu numai că era nepăsător pentru întâmplările vieței externe, dar și chiar că în relațiile lui pasionale era de un caracter cu totul neobișnuit. Cuvintele de amor fericit și nefericit nu se pot aplica lui Eminescu în accepțiunea de toate zilele. Nici o individualitate femeiască nu-l putea captiva și ținea cu desăvârșire în mărginirea ei. Ca și Leopardi în Aspasia, el nu vedea în femeia iubită decât copia imperfectă a unui prototip nerealizabil. Îl iubea întâmplătoarea copie sau îl părăsea, tot copie rămânea, și el, cu melancolie impersonală, își căuta refugiul într-o lume mai potrivită cu el, în lumea cugetării și a poeziei. De aci Luceafărul cu versurile de la sfârșit:</p>
                  <p>Ce-ți pasă ție, chip de lut,</p>
                  <p>Dac-oi fi eu sau altul?</p>
                  <p>Trăind în cercul vostru strimt,</p>
                  <p>Norocul vă petrece;</p>
                  <p>Ci eu în lumea mea mă simt</p>
                  <p>Nemuritor și rece.</p>
               </div>
               <div type="div3">
                  <head>II</head>
                  <p>Înțelegând astfel personalitatea lui Eminescu, înțelegem totdeodată una din părțile esențiale ale operei sale literare: bogăția de idei, care înalță toată simțirea lui (căci nu ideea rece, ci ideea emoțională face pe poet), și vom vedea în chiar pătrunderea acestei bogății intelectuale până în miezul cugetărilor poetului puterea mișcătoare care l-a silit să creeze pentru un asemenea cuprins ideal și forma exprimării lui și să îndeplinească astfel amândouă cerințele unei noi epoci literare.</p>
                  <p>Eminescu este un om al timpului modern, cultura lui individuală stă la nivelul culturei europene de astăzi. Cu neobosita lui stăruință de a ceti, de a studia, de a cunoaște, el își înzestra fără preget memoria cu operile însemnate din literatura antică și modernă. Cunoscător al filozofiei, în special a lui Platon, Kant și Schopenhauer, și nu mai puțin al credințelor religioase, mai ales al celei creștine și buddaiste, admirator al Vedelor, pasionat pentru operele poetice din toate timpurile, posedând știința celor publicate până astăzi din istoria și limba română, el afla în comoara ideilor astfel culese materialul concret de unde să-și formeze înalta abstracțiune care în poeziile lui ne deschide așa de des orizontul fără margini al gândirii omenești. Căci cum să ajungi la o privire generală dacă nu ai în cunoștințele tale treptele succesive care să te ridice pănă la ea? Tocmai ele dau lui Eminescu cuprinsul precis în acele versuri caracteristice în care se întrupează profunda lui emoțiune asupra începuturilor lumii, asupra vieței omului, asupra soartei poporului român.</p>
                  <p>Poetul e din naștere, fără îndoială. Dar ceea ce e din naștere la adevăratul poet nu e dispoziția pentru forma goală a ritmului și a rimei, ci nemărginita iubire a tot ce este cugetare și simțire omenească, pentru ca din perceperea lor acumulată să se desprindă ideea emoțională spre a se înfățișa în forma frumosului. Acel cuprins ideal al culturii omenești nu era la Eminescu un simplu material de erudiție străină, ci era primit și asimilat în chiar individualitatea lui intelectuală. Deprins astfel cu cercetarea adevărului, sincer mai întâi de toate, poeziile lui sunt subiectiv adevărate nu numai atunci când exprimă o intuiție a naturei sub formă descriptivă, o simțire de amor uneori veselă, adeseori melancolică, ci și atunci când trec peste marginea lirismului individual și îmbrățișează și reprezintă un simțimânt național sau umanitar.</p>
                  <p>De aici se explică în mare parte adânca impresie ce a produs-o opera lui asupra tuturor. Și ei au simțit în felul lor ceea ce a simțit Eminescu, în emoțiunea lui își regăsesc emoțiunea lor; numai că el îi rezumă pe toți și are mai ales darul de a deschide mișcării sufletești cea mai clară expresie, așa încât glasul lui, deșteptând răsunetul în inima lor, le dă totdeodată cuvântul ce singuri nu l-ar fi găsit. Această scăpare a suferinței mute prin farmecul exprimării este binefacerea ce o revarsă poetul de geniu asupra oamenilor ce-l ascultă, poezia lui devine o parte integrantă a sufletului lor, și el trăiește de acum înainte în viața poporului său.</p>
                  <p>Dar cuprinsul poeziilor lui Eminescu nu ar fi avut atâta putere de a lucra asupra altora dacă nu ar fi aflat forma frumoasă sub care să se prezinte. Și fiindcă tocmai această formă este partea cea mai sugestivă în opera lui, să ne fie permis a termina studiul de față prin repedea analizare a elementelor ei distinctive.</p>
                  <p>O rezervă trebuie făcută din capul locului, și este cu atât mai importantă cu cât mulți din imitatorii lui Eminescu nu par a o fi făcut. Volumul în care sunt adunate poeziile sale nu este publicat de el însuși, din cauza împrejurărilor cunoscute și atinse în prefața noastră la ediția I de la 1883. Dacă, în starea în care se afla Eminescu atunci, am putut lua asupra-mi datoria de a publica culegerea poeziilor lui, nu aveam dreptul nici de a le modifica, nici de a lăsa pe unele la o parte. Prin urmare, așa cum se prezintă și astăzi unicul volum, el cuprinde toate poeziile și cele de la început, pe care însă autorul declarase de mult că voia să le îndrepteze și în parte să le suprime. Nici cele 8 poezii citate în prefață la ediția I, nici Călin, nici Epigonii, nici Strigoii nu sunt Eminescu în toată puterea lui. Contururile tremurânde ale descrierilor fără destulă precizie intuitivă, lipsa de claritate a gândirii, greșeli în accentul ritmic și în rime sunt defecte al căror cel mai aprig critic era chiar Eminescu. Dacă totuș și aceste poezii au meritat și vor merita să figureze în opera lui literară, este fiindcă în fiecare din ele apare deodată din mijlocul imperfecțiilor o frumusețe de limbă și o înălțare de cuget care prevesteau de la început ce avea să devie poetul ajuns la culmea lui. Rezerva dar ce un simțimânt de dreptate elementară ne impune să o facem este că în cercetarea următoare nu vom avea în vedere decât poeziile, din norocire cele mai numeroase, pe care le-a scris Eminescu în epoca deplinei sale dezvoltări. Acestea însă reclamă toată luarea-aminte a criticei literare în privința formei lor, și cu deosebire a înrudirii cu poezia populară, din care s-au hrănit mai întâi și deasupra căreia s-au ridicat pas cu pas pănă la exprimarea celor mai înalte concepțiuni.</p>
                  <p>Condiția fundamentală a acestei ridicări a formei poetice era o mânuire perfectă a limbei materne, pentru ca ea să fie pregătită pentru o concepțiune mai întinsă și să poată crea din propria ei fire vestmântul noilor cugetări. Aceasta este lupta dreaptă ce o încearcă Eminescu, pentru a turna în formă nouă limba veche și-nțeleaptă.Pentru el limba română e ca un fagure de miere,dulce și străvezie, dar nu răzlețită în lipsă de contururi, ci prinsă în celula regulată a fagurelui. Poeziile lui încep în această privință alipindu-se de-a dreptul de forma populară, dar îi dau o nouă însuflețire și o fac primitoare de un cuprins mai înalt. [...]Din poezia populară și-a însușit Eminescu armonia, uneori onomatopeică, a versurilor sale:</p>
                  <p>Peste vârf de rămurele</p>
                  <p>Trec în stoluri rândunele,</p>
                  <p>Ducând gândurile mele</p>
                  <p>Și norocul meu cu ele.</p>
                  <p>Și se duc pe rând, pe rând,</p>
                  <p>Zarea lumii-ntunecând,</p>
                  <p>Și se duc ca clipele</p>
                  <p>Scuturând aripei</p>
                  <p>Și blânde, triste glasuri din vuiet se desfac...</p>
                  <p>Ca molcoma cadență a undelor pe lac.</p>
                  <p>Lună tu, stăpâna mării, pe a lumei boltă luneci</p>
                  <p>Și gândirilor dând viață suferințele întuneci...</p>
                  <p>Peste câte mii de valuri stăpânirea ta străbate,</p>
                  <p>Când plutești pe mișcătoarea mărilor singurătate.</p>
                  <p>De ce dorm îngrămădite între galbenele file</p>
                  <p>Iambii suitori, troheii, săltărețele dactile?</p>
                  <p>Pe când oastea se așează, iată soarele apune,</p>
                  <p>Voind creștetele-nalte ale țării să-ncunune</p>
                  <p>Cu un nimb de biruință: fulger lung încremenit</p>
                  <p>Mărginește munții negri în întregul asfințit,</p>
                  <p>Păn'ce izvorăsc din veacuri stele una câte una,</p>
                  <p>Și din neguri, dintre codri, tremurând s-arată luna.</p>
                  <p>Nu au existat, nu vor exista în poezia română versuri mai frumoase decât acestea. Tot din poezia populară și din citirea cronicarilor, din pătrunderea intimă a vechei limbi române au putut ieși versurile în care vorbesc solul și Mircea-vodă în Satira III:</p>
                  <p>- Ce vrei tu?</p>
                  <p>- Noi, bună pace, Și de n-o fi cu bănat,</p>
                  <p>Domnul nostru-ar vrea să vază pe măritul împărat.[...]</p>
                  <p>- Orce gând ai, împărate, și orcum vei fi sosit,</p>
                  <p>Cât suntem încă pe pace, eu îți zic: bine-ai venit!</p>
                  <p>Despre partea închinării, însă, Doamne, să ne ierți.</p>
                  <p>Dar acu vei vrea cu oaste și război ca să ne cerți,</p>
                  <p>Or vei vrea să faci întoarsă de pe-acuma a ta cale</p>
                  <p>Să ne dai un semn și nouă de mila măriei-tale -</p>
                  <p>De-o fi una, de-o fi alta: ce e scris și pentru noi,</p>
                  <p>Bucuroși le-om duce toate, de e pace, de-i război.</p>
                  <p>După vremuri mulți veniră, începând cu acel oaspe</p>
                  <p>Ce din vechi se pomenește, cu Dariu al lui Istaspe,</p>
                  <p>Mulți durară, după vremuri, peste Dunăre vrun pod,</p>
                  <p>De-au trecut cu spaima lumii și mulțime de norod;</p>
                  <p>Împărați pe care lumea nu putea să-i mai încapă</p>
                  <p>Au venit și-n țara noastră de-au cerut pământ și apă;</p>
                  <p>Și nu voi ca să mă laud, nici că voi să te-nspăimânt;</p>
                  <p>Cum veniră, se făcură toți o apă ș-un pământ.</p>
                  <p>Dar primind astfel din limba populară elementul firesc și armonios, Eminescu înalță rimele poeziei române peste acea formă obișnuită și adeseori neîngrijită, care a dat atâtor poezii ale noastre de pân-acum un aer aproape trivial. Primul pas al lui pe această cale e de a lua unele cuvinte din cele mai familiare și prozaice și de a le ridica la splendoarea unei rime surprinzătoare:</p>
                  <p>Iar te-ai cufundat în stele</p>
                  <p>Și în nori și-n ceruri nalte?</p>
                  <p>De nu m-ai uita încalte,</p>
                  <p>Sufletul vieții mele.</p>
                  <p>O! vino iar în al meu braț,</p>
                  <p>Să te privesc iar cu nesaț,</p>
                  <p>Să razim dulce capul meu</p>
                  <p>De sânul tău, de sânul tău</p>
                  <p>Ți-aduci aminte cum pe-atunci,</p>
                  <p>Când ne plimbam prin văi și lunci,</p>
                  <p>Te ridicam de subsuori</p>
                  <p>De-atâtea ori, de-atâtea ori?</p>
                  <p>O, eroi! care-n trecutul de măriri vă adumbriseți,</p>
                  <p>Ați ajuns acum la modă de vă scot din letopiseți.</p>
                  <p>Al doilea pas este introducerea, cu totul particulară poeziei lui Eminescu, a unor rime nouă, formate din împreunarea cu un cuvânt prescurtat, după felul caracteristic al limbii românești, sau din două cuvinte.</p>
                  <p>Pe-atunci erai tu singur, încât mă-ntreb în sine-mi</p>
                  <p>Au cine-i zeul cărui plecăm a noastre inemi?</p>
                  <p>Și dacă stele bat în lac</p>
                  <p>Adâncu-i luminându-l,</p>
                  <p>E ca durerea mea s-o-mpac</p>
                  <p>Înseninându-mi gândul.</p>
                  <p>Sus inimile voastre! Cîntare aduceți-i,</p>
                  <p>El este moartea morții și învierea vieții.</p>
                  <p>Să cer a tale daruri, genunchi și frunte nu plec,</p>
                  <p>Spre ură și blestemuri aș vrea să te înduplec.</p>
                  <p>Traiul lumii, dragă tată,</p>
                  <p>Cine vor, aceia lese-l,</p>
                  <p>Dară sufletul mi-e vesel.</p>
                  <p>Oare ochii ei o mint,</p>
                  <p>Sau aievea-i, adevăru-i...</p>
                  <p>Flori de tei el are-n păru-i.</p>
                  <p>Când luna trece prin stejari,</p>
                  <p>Urmând mereu în cale-și,</p>
                  <p>Când ochii tăi tot încă mari</p>
                  <p>Se uită dulci și galeși?</p>
                  <p>Fericească-l scriitorii, toată lumea recunoască-l -</p>
                  <p>Ce-o să aibă din acestea pentru ei bătrânul dascăl?</p>
                  <p>Icoana stelei ce a murit</p>
                  <p>Încet pe cer se suie;</p>
                  <p>Era, pe când nu s-a zărit,</p>
                  <p>Azi o vedem, și nu e.</p>
                  <p>Însă unde inovația lui Eminescu în privința rimei se arată în modul cel mai neașteptat este în numele proprii luate din diferite sfere de cultură și introduse în modul cel mai firesc în versurile sale. Se știe ce riscată este întrebuințarea numelor proprii în poezia lirică, și într-o veche cercetare literară a noastră am citat câteva exemple înspăimântătoare. Eminescu însă a știut să se folosească de ele cu măiestrie, și tocmai aceste rime sunt dintre cele mai frumoase și mai bine primite ale lui:</p>
                  <p>Ca să vad-un chip, se uită</p>
                  <p>Cum aleargă apa-n cercuri,</p>
                  <p>Căci vrăjit de mult e lacul</p>
                  <p>De-un cuvânt al sfintei Miercuri.</p>
                  <p>Ca să iasă chipu-n față,</p>
                  <p>Trandafiri aruncă tineri,</p>
                  <p>Căci vrăjiți sunt trandafirii</p>
                  <p>De-un cuvânt al sfintei Vineri.</p>
                  <p>Ce? să-ngâni pe coarda dulce, că de voie te-ai adaos</p>
                  <p>La cel cor ce-n operetă e condus de Menelaos?</p>
                  <p>Când vezi piatra ce nu simte nici durerea și nici mila,</p>
                  <p>De ai inimă și minte, feri în lături: e Dalila!</p>
                  <p>Cu murmurile lor blânde un izvor de horum-harum</p>
                  <p>Câștigând cu clipoceală nervum rerum gerendarum,</p>
                  <p>Cu evlavie adâncă ne-nvățau al minții scripet,</p>
                  <p>Legănând când o planetă, când vreun rege din Egipet.</p>
                  <p>După vremuri mulți veniră, începând cu acel oaspe</p>
                  <p>Ce din vechi se pomenește, cu Dariu al lui Istaspe.</p>
                  <p>În izvoadele bătrâne pe eroi mai pot să caut,</p>
                  <p>Au cu lira visătoare sau cu sunete de flaut</p>
                  <p>Pot să-ntâmpin patrioții ce-au venit de-atunci încolo?</p>
                  <p>Înaintea acestora tu ascunde-te, Apollo!</p>
                  <p>Așa că-nchipuindu-ți lăcrimoasele ei gene,</p>
                  <p>Ți-ar părea mai mândră decât Venus Anadyomene.</p>
                  <p>Rămâneți în umbră sfîntă, Basarabi și voi Mușatini,</p>
                  <p>Descălicători de țară, dătători de legi și datini.</p>
                  <p>Pătimaș și îndărătnic s-o iubești ca pe-un copil,</p>
                  <p>Când ea-i rece și cu toane ca și luna lui april?</p>
                  <p>Încleștând a tale brațe mintea să ți-o pierzi,</p>
                  <p>De la creștet la picioare s-o admiri și s-o dezmierzi</p>
                  <p>Ca pe-o marmoră de Paros sau o pânză de Coreggio,</p>
                  <p>Când ea-i rece și cochetă? Ești ridicul, înțelege-o!</p>
                  <p>Cu durerile iubirii</p>
                  <p>Voind sufletu-mi să-l vindic,</p>
                  <p>L-am chemat în somn pe Kama -</p>
                  <p>Kamadeva, zeul indic.</p>
                  <p>După o așa încordare, după o așa „luptă dreaptă“ pentru a turna „limba veche în formă nouă“, nu ne vom mira că a putut ajunge Eminescu, pe de o parte, la aplicarea sigură a unor forme rafinate în Oda în metru antic, în Glossa și în admirabilele Sonete, pe de alta, la cea mai limpede expresie a unor cugetări de adâncă filozofie, pentru care nu se găsea pănă atunci nici o pregătire în literatura noastră. Căci palidele imitări ale monoloagelor din Faust și din Hamlet, sau ale reflecțiilor mediocrului Aimé-Martin, din care se găsesc urme în încercările literare după 48, nu pot intra aci în comparație. Încă în primele poezii ale lui Eminescu, cum e Mortua est, Melancolie, de altminteri așa de imperfecte, se întâlnesc strofe ca acestea:</p>
                  <p>Ș-apoi cine știe de este mai bine</p>
                  <p>A fi sau a nu fi? Dar știe orcine</p>
                  <p>Că ceea ce nu e, nu simte dureri -</p>
                  <p>Și multe dureri-s, puține plăceri.</p>
                  <p>A fi? Nebunie și tristă și goală:</p>
                  <p>Urechea te minte și ochiul te-nșală:</p>
                  <p>Ce-un secol ne zice, ceilalți o deszic -</p>
                  <p>Decât un vis sarbăd, mai bine nimic.</p>
                  <p>Credința zugrăvește icoanele-n biserici -</p>
                  <p>Și-n sufletu-mi pusese poveștile-i feerici,</p>
                  <p>Dar de-ale vieții valuri, de al furtunei pas</p>
                  <p>Abia conture triste și umbre-au mai rămas.</p>
                  <p>Dar deplina stăpânire a formei clare pentru cuprinsul unei asemenea idei o arată Eminescu în poeziile din epoca sa cea adevărată:</p>
                  <p>Să cer un semn, iubito, spre-a nu te mai uita?</p>
                  <p>Te-aș cere doar pe tine, dar nu mai ești a ta,</p>
                  <p>Nu floarea veștejită din părul tău bălai,</p>
                  <p>Căci ultima mea rugă-i uitării să mă dai</p>
                  <p>La ce simțirea crudă a stinsului noroc</p>
                  <p>Să nu se sting-asemeni, ci-n veci să stea pe loc?</p>
                  <p>Tot alte unde-i sună aceluiași pârău;</p>
                  <p>La ce statornicia părerilor de rău,</p>
                  <p>Când prin această lume să trecem ne e scris</p>
                  <p>Ca visul unei umbre și umbra unui vis?</p>
                  <p>Cu mâine zilele-ți adaugi,</p>
                  <p>Cu ieri viața ta o scazi,</p>
                  <p>Și ai cu toate astea-n față</p>
                  <p>De-a pururi ziua cea de azi.</p>
                  <p>Când unul trece, altul vine</p>
                  <p>În astă lume a-l urma,</p>
                  <p>Precum când soarele apune,</p>
                  <p>El și răsare undeva.</p>
                  <p>Se pare cum că alte valuri</p>
                  <p>Cobor mereu pe-același vad,</p>
                  <p>Se pare cum că-i altă toamnă,</p>
                  <p>Ci-n veci aceleași frunze cad.</p>
                  <p>Vremea trece, vremea vine,</p>
                  <p>Toate-s vechi și nouă toate;</p>
                  <p>Ce e rău și ce e bine</p>
                  <p>Tu te-ntreabă și socoate.</p>
                  <p>Nu spera și nu ai teamă:</p>
                  <p>Ce e val, ca valul trece;</p>
                  <p>De te-ndeamnă, de te cheamă,</p>
                  <p>Tu rămâi la toate rece.</p>
                  <p>La-nceput, pe când ființă nu era, nici neființă,</p>
                  <p>Pe când totul era lipsă de viață și voință,</p>
                  <p>Când nu s-ascundea nimica, deși tot era ascuns,</p>
                  <p>Când pătruns de sine însuși odihnea cel nepătruns;</p>
                  <p>Fu prăpastie? Genună? Fu noian întins de apă?</p>
                  <p>N-a fost lume pricepută și nici minte s-o priceapă,</p>
                  <p>Căci era un întuneric ca o mare făr-o rază,</p>
                  <p>Dar nici de văzut nu fuse și nici ochi care s-o vază,</p>
                  <p>Umbra celor nefăcute nu-ncepuse a se desface,</p>
                  <p>Și în sine împăcată stăpânea eterna pace.</p>
                  <p>Dar deodat-un punct se mișcă... cel întâi și singur! Iată-l</p>
                  <p>Cum din haos face mumă, iară el devine tatăl!</p>
                  <p>Punctu-acela de mișcare, mult mai slab ca boala spumii,</p>
                  <p>E stăpânul fără margini peste marginile lumii,</p>
                  <p>De-atunci negura eternă se desface în fășii,</p>
                  <p>De atunci răsare lumea, lună, soare și stihii,</p>
                  <p>De atunci și pănă astăzi colonii de lumi pierdute</p>
                  <p>Vin din sure văi de haos pe cărări necunoscute</p>
                  <p>Și, în roiuri luminoase izvorând din infinit,</p>
                  <p>Sunt atrase în viață de un dor nemărginit.</p>
                  <p>Iar în lumea asta mare noi, copii ai lumii mici,</p>
                  <p>Facem pe pământul nostru mușuroaie de furnici:</p>
                  <p>Microscopice popoare, regi, oșteni și învățați.</p>
                  <p>Ne succedem generații și ne credem minunați.</p>
                  <p>Muști de-o zi pe-o lume mică de se măsură cu cotul;</p>
                  <p>În acea nemărginire ne-nvelim, uitând cu totul</p>
                  <p>Cum că lumea asta-ntreagă e o clipă suspendată,</p>
                  <p>Că-ndărătu-i și nainte-i întuneric se arată.</p>
                  <p>Precum pulbere se joacă imperiul unei rază,</p>
                  <p>Mii de fire viorie ce cu raza încetează,</p>
                  <p>Astfel într-a veșniciei noapte pururea adâncă</p>
                  <p>Avem clipa, avem raza, care tot mai ține încă,</p>
                  <p>Cum s-o stinge, totul piere ca o umbră-n întuneric;</p>
                  <p>Căci e vis al neființei universul cel himeric.</p>
                  <p>Acesta a fost Eminescu, aceasta este opera lui. Pe cât se poate omenește prevedea, literatura poetică română va începe secolul al 20-lea sub auspiciile geniului lui, și forma limbei naționale, care și-a găsit în poetul Eminescu cea mai frumoasă înfăptuire pănă astăzi, va fi punctul de plecare pentru toată dezvoltarea viitoare a vestmântului cugetării românești.</p>
               </div>
            </div>
            <div type="div2" rend="P21">
               <head>Notă asupra zilei și locului nașterii lui Eminescu</head>
               <p>Într-un registru (păstrat de d. Iacob Negruzzi), în care membrii societății literare „Junimea“ și-au însemnat data și locul nașterii lor, stă scris pe pagina a doua de propria mână a lui Eminescu în dreptul numelui său: „20 decembrie 1849, Botoșani“, și deasupra este chiar intercalat sfântul „Ignat“, pe care biserica ortodoxă îl serbează în adevăr la 20 decembrie.</p>
               <p>Însă din corespondența ce am avut-o în a. 1889 relativ la biografia lui Eminescu, am și o scrisoare de la sora mai mare a poetului, doamna A. Drogli, din Cernăuți, 3 iulie 1889, în care se zice: „Biografia fratelui Mihail (publicată în Familia, no.2, anul 1885) este exactă, cu deosebire că s-au născut în satul Ipotești lângă orașul Botoșani, depărtare de 1 1/2 oră, proprietatea tatălui nostru“.</p>
               <p>S-a ivit astfel îndoială asupra locului nașterii, dar s-a ivit îndoială și asupra timpului; în matricula gimnaziului din Cernăuți, unde a studiat Eminescu, se vede trecută ziua nașterii lui ca fiind 14 decembrie 1849. Toată nedumerirea a încetat astăzi în urma cercetărilor d-lui N. D. Giurescu, al căror rezultat l-a publicat printr-o scrisoare în Convorbiri literare de la 1 iunie 1912, de unde extragem următoarele:</p>
               <p>„După o zadarnică excursiune ce am făcut în Ipotești, satul copilăriei lui Eminescu, d. G. Cerchez (pe atunci prefectul județului Botoșani) a primit următorul răspuns la o scrisoare ce adresase maicei Agapia Gherghel, starița schitului Agafton, unde trăiește o mătușă a poetului:</p>
               <p>1891, martie 29, Agafton</p>
               <p>Domnule prefect,</p>
               <p>D. poet Eminescu este născut în Botoșani; aceasta este foarte sigur, căci am întrebat pe maica Fevronia Iorașcu, care au fost de față când s-a născut. Este cunoscut încă că botezul i s-au cetit de către preotul Dimitrie, de la Ospenia...</p>
               <p>Agapia Gherghel“</p>
               <p>Am pornit spre biserica Uspenia ce-i mai zice și biserica Domnească – catedrala din Botoșani. Am căutat pe preotul Dimitrie și după răscolirea câtorva groase volume prăfuite de vreme în care erau trecute numele tuturor botezaților de „Dumnealui preotul iconom Ion Stamati“, acuma răposat, începând cu a. 1832 am găsit în următoarele rânduri pe cari le dau în exactă transcriere:</p>
               <p>„Născut la 15 ghenarie 1850, din părinții: Gheorghe Eminovici, proprietar, și soția sa Ralu, născută Vasile Iurașcu, care primi botezul în 21 ghenarie; s-a numit Mihail, având naș pe dumnealui stolnicul Vasile Iurașcu“.</p>
               <p>Acest volum se află în bună păstrare a preotului Dimitrie, de la mai sus pomenita biserică... Rămâne (așadar) cu totul sigur că Mihail Eminescu s-a născut în Botoșani în ziua de 15 ianuarie 1850.“</p>
               <p>Credem și noi că această concluziune a d-lui Giurescu trebuie primită și că, prin urmare, poetul nostru este născut la 15 ianuarie 1850 în Botoșani.</p>
               <div type="div3">
                  <head>Poeziile lui Octavian Goga</head>
                  <p>Poeziile d-lui Octavian Goga au avut darul să deștepte o deosebită luare-aminte a publicului român. Mai toate ziarele și revistele noastre le-au consacrat dări de seamă amănunțite, și unele din ele văd în apariția noului volum „evenimentul literar" al anului din urmă. Efectul produs asupra marelui număr de cetitori credem că provine mai întîi din forma frumoasă în care autorul a știut să exprime cuprinsul „patriotic" al multora din versurile sale. În adevăr, emoțiunile ce le simte și ce ni le transmite tînărul poet sunt izvorîte din viața națională a acelei părți a României în care s-a născut și în mijlocul căreia a trăit, din viața românilor transilvăneni în faza ei de astăzi, caracterizată prin lupta împotriva tendințelor de asuprire etnică predomnitoare în statul lor. Ce e drept, patriotismul, ca element de acțiune politică, nu este materie de artă, orcîte abateri s-au comis și se mai comit în contra unei regule așa de simple. Mai ales cei ce n-au destul talent literar caută să-și acopere lipsa prin provocarea unor dispoziții sufletești foarte importante în alte priviri, dar nu în cele estetice. Cu toate acestea, patriotismul este în inimile sincere, în afară de orice tendință politică, un simțimînt adevărat și adînc, și întrucît este astfel, poate fi, în certe împrejurări, născător dc poezie. Și în asemenea împrejurări excepționale ne pare a se afla autorul nostru cînd, într-o parte a poeziilor sale, reprezentă și rezumă iubirea și ura, durerile și speranțele unui neam amenințat în existența sa.</p>
                  <p>       La Noi</p>
                  <p>„La noi sunt codri verzi de brad</p>
                  <p>Și cîmpuri de mătasă ;</p>
                  <p>La noi atîția fluturi sunt</p>
                  <p>Și-atîta jale-n casă ;</p>
                  <p>Privighetori din alte țări</p>
                  <p>Vin doina să ne-asculte ;</p>
                  <p>La noi sunt cîntece și flori</p>
                  <p>Și lacrimi multe, multe,</p>
                  <p>Pe boltă sus e mai aprins</p>
                  <p>La noi bătrînul soare,</p>
                  <p>De cînd pe plaiurile noastre</p>
                  <p>Nu pentru noi răsare...</p>
                  <p>La noi de jale povestesc</p>
                  <p>A codrilor desișuri,</p>
                  <p>Și jale duce Murășul</p>
                  <p>Și duc tustrele Crișuri."</p>
                  <p>Așa ne spun cele dintîi strofe ale poeziei Noi, iar în Oltul se personifică amintirea trecutului și răzbunarea viitorului, tot cu prilejul unei ape curgătoare, care atrage cu atît mai tare pe poet cu cît valurile ei se duc spre țărmurile binecuvîntate ale României libere.</p>
                  <p>„De mult, în vremi mai mari la suflet,</p>
                  <p>Erai și tu haiduc, moșnege,</p>
                  <p>Cînd domni vicleni jurau pe spadă</p>
                  <p>Să sfarme sfînta noastră lege :</p>
                  <p>Tu, frate plînsetelor noastre</p>
                  <p>Și razvrătirii noastre frate,</p>
                  <p>Urlai tăriilor amarul</p>
                  <p>Mîniei tale-nfricoșate.</p>
                  <p>Slăvite fărmituri a vremii,</p>
                  <p>De mult v-am îngropat văleatul...</p>
                  <p>Neputincios pari și tu astăzi —</p>
                  <p>Te-a-ncins cu lanțuri,.împăratul,</p>
                  <p>Ca unda ta strivită, gemem</p>
                  <p>Și noi, tovarășii tăi buni.</p>
                  <p>Dar de ne-om prăpădi cu toții,</p>
                  <p>Tu, Oltule, să ne răzbuni !</p>
                  <p>Să verși, păgîn, potop de apă</p>
                  <p>Pe șesul holdelor de aur ;</p>
                  <p>Să piară glia care poartă înstrăinatul nost tezaur ;</p>
                  <p>Țărîna trupurilor noastre</p>
                  <p>S-o scurmi de unde ne-ngroparâ</p>
                  <p>Și să-ți aduni apele toate,</p>
                  <p>Să ne mutăm în altă țară !"</p>
                  <p>Dar unde se vede arta scriitorului nu este în patriotismul simțit, ci în manifestarea lui menținută în dreapta măsură a frumosului. D.e., strofa citată mai sus nu întrebuințează vorbe exagerate „în contra tiranilor barbari", ci zice numai :</p>
                  <p>„Neputincios pari și tu astăzi —</p>
                  <p>Te-a-ncins cu lanțuri împăratul,"</p>
                  <p>și cu cît expresia e mai măsurată, cu atît impresia e mai adîncă. Vechiul adevăr : prin strigăte violente se risipește emoțiunea și dispare, prin vorba stăpînită se păstrează și crește. Și, poate, cea mai frumoasă strofă a mult admiratei poezii este aceea în care o priveliște descrisă ne încîntă în afară de nota specială a patriotismului :</p>
                  <p>„La sînul tău vin în amurguri</p>
                  <p>Sfioase fetele fecioare,</p>
                  <p>Și dimineața vin neveste</p>
                  <p>Cu șorțul prins de cingătoare.</p>
                  <p>Și vin păstori cu gluga albă,</p>
                  <p>Din fluier povestindu-și dorul,</p>
                  <p>Și cîte cîntece și lacrimi</p>
                  <p>Nu duce valul, călătorul..."</p>
                  <p>Numeam mai sus „excepționale" împrejurârile în cari patriotismul a devenit unul din izvoarele poeziei d-lui Goga și-l inspiră în modul cel mai firesc. Dovada sta în aducerea și descrierea unor figuri obișnuite din viața poporului, cari însă cîștigă deodată — pe lîngă valoarea și menirea lor normalâ — o însemnătate, am putea zice o iluminare și strălucire extraordinară, ce nu se poate explica decît din aprinderea luptei întru apărarca patrimoniului național. Românul din regatul maghiar vede în preotul său nu numai un propovăduitor al religiei, ci mai ales un apostol al naționalității ; în învățătorul și în învățătoarea sa („sfielnica, bălaia dascăliță") pe strejari cari îi păstreaza. comoara limbei și a istoriei românești ca o armă de apărare ; în plugarul, cu tăria și hărnicia lui, în deosebire de tîrgovețul părtaș al unei admimstrații dușmane, o garanție a existenței sale etnice ; în lăutarul șl cîntărețul de la sat, în opoziție cu cel înstrăinat din oraș, pe omul ce-i însuflețește și-i răspîndește cîntecele naționale. Pe cînd la noi, în regatul român, nici preotul, nici învățătorul nu au misiunea specială de a apăra neamul în contra vreunei stăpîniri vrăjmașe, nici între plugar și tîrgoveț, între cîntărețul de la sat și cel de la oraș nu există contrast în privlnța dezvohârii naționale ; și nici lăutarul nu mai este păstrătorul exclusiv al cîntecelor populare. Și acum înțelegem și simțim împreuna cu poetul cînd zice :</p>
                  <p>CÎNTĂREȚILOR DE LA ORAȘ</p>
                  <p>Voi n-aveți flori, nici cîntece, nici fluturi,</p>
                  <p>Căci soarele în țara voastră moare.</p>
                  <p>Voi în deșert cerșiți pe-a voastră strună</p>
                  <p>Din cerul sfînt o rază să coboare.</p>
                  <p>E frig la voi și moartă-i strălucirea</p>
                  <p>Cetăților cu turnul de aramă,</p>
                  <p>Bieți cîntâreți cu aripile frînte :</p>
                  <p>În alte zări cuvîntul meu vă cheamă...</p>
                  <p>Să piară umbra zidurilor negre</p>
                  <p>Ce-ntuneca cîntarea noastră sfîntă,</p>
                  <p>Curatul chip al farmecilor flrii</p>
                  <p>Să scînteie cînd glasul nost' cuvîntă,</p>
                  <p>Căci dumnezeul neamurilor toate,</p>
                  <p>Subt strălucirea mîndrei bolți albastre,</p>
                  <p>În codri verzi și-n negrele ogoare</p>
                  <p>A semănat nădejdea vieții noastre..."</p>
                  <p>Mai accesibilă gustului obștesc va fi — în înțelesul celor arătate în rîndurile precedente — înfățișarea preotului și a plugarului ca figuri patriotice. Apostol îl și numește poetul pe bătrînul popă, care „de cîrjă sprijinit răsare la portiță":</p>
                  <p>„Moșneag albit de zile negre,</p>
                  <p>Așa îl pomenise satul,</p>
                  <p>Pe pieptărelul lui de lînă</p>
                  <p>Purtînd un ban de la-mpăratul.</p>
                  <p>Domol în mijloc se așează,</p>
                  <p>Și sprijinind încet toiagul,</p>
                  <p>Clipind din genele cărunte</p>
                  <p>Începe-a povesti moșneagul...</p>
                  <p>Întreg norodul ia aminte</p>
                  <p>Și-ascultă jalnica poveste.</p>
                  <p>Și fusul se oprește-n mîna</p>
                  <p>Înduioșatelor neveste,</p>
                  <p>Moșnegii toți fărîmă lacrimi</p>
                  <p>Cu genele tremurătoare,</p>
                  <p>Aprinși feciorii stîng praseaua</p>
                  <p>Cuțitului din cingătoare.</p>
                  <p>Din cetățuia strălucirii</p>
                  <p>Coboară razele de lună</p>
                  <p>Și pe argintul cărunteței</p>
                  <p>Din aur împletesc cunună. —</p>
                  <p>Cuvine-se hirotonirea</p>
                  <p>Cu harul ceriurilor ție,</p>
                  <p>Drept vestitorule apostol</p>
                  <p>Al unei vremi ce va să vie."</p>
                  <p>Și în poezia Plugaru ne zice:</p>
                  <p>„La voi aleargă totdeauna</p>
                  <p>Truditu-mi suflet să se-nchine,</p>
                  <p>Voi singuri străjuiți altarul</p>
                  <p>Nădejdii mele de mai bine.</p>
                  <p>Cînd doarme plugul pe rotile,</p>
                  <p>În pacea serilor de toamnă</p>
                  <p>La voi coboară Cosinzeana,</p>
                  <p>A visurilor noastră doamnă.</p>
                  <p>Vin crai cu argintate coifuri</p>
                  <p>Și-n aur zînele bălaie —</p>
                  <p>Atîta strălucire-ncape</p>
                  <p>În bordeiașul vost' de paie.</p>
                  <p>Frați buni ai frunzelor din codru,</p>
                  <p>Copii ai mîndrei bolți albastre,</p>
                  <p>Sfințiți cu lacrimi și sudoare</p>
                  <p>Țărîna plaiurilor noastre !</p>
                  <p>Din casa voastră, unde-n umbră</p>
                  <p>Plîng doinele și rîde hora</p>
                  <p>Va străluci odată vremii</p>
                  <p>Norocul nost' al tuturora."</p>
                  <p>Și așa de firesc și de puternic este aici simțimîntul poetului, încît el înalță și nobilitează figuri și expresii cari în alte împrejurări s-ar împotrivi la orce încercare de poezie în limba românească. Un lăutar poate fi poetic de la sine, și ce simpatie duioasă deșteaptă Barbu Lăutaru în cîntecelul lui Alecsandri ! Dar un lăutar țigan cu numele Nicolae, în prescurtare Laie — care-ți aduce aminte de țigan de laie — și încă un lăutar țigan Laie, căruia îi lipsește un ochi : o asemenea figură cu asemenea însușiri și cu asemenea metehne ar părea imposibilă într-o poezie sentimentală. Și totuș, ascultați cum știe să ne povestească autorul :</p>
                  <p>LA GROAPA LUI LAIE</p>
                  <p>Am venit să-ți spun o vorbă,</p>
                  <p>Azi, cînd pleci în țări maî bune,</p>
                  <p>Niculae, Laie Chioru,</p>
                  <p>Cîntăreț din patru 'strune.</p>
                  <p>Du-l cu tine meșteșugul</p>
                  <p>Care ne-ntărea soboru,</p>
                  <p>Meștere a nouă sate,</p>
                  <p>Lăutare Laie Chioru !</p>
                  <p>Unde nori-și țin popasul,</p>
                  <p>În lăcaș de mărgărint,</p>
                  <p>Șade Domnul cu Sîmpetru</p>
                  <p>La o masă de argint.</p>
                  <p>Tu să-ți pleci ușor genunchii</p>
                  <p>Și ușor să-ți pleci grumazul,</p>
                  <p>Și pe umerii vioarei</p>
                  <p>Tu să-ți lași domol obrazul.</p>
                  <p>Și să cînți un cîntec, Laie,</p>
                  <p>Cum se cîntă-n sat la noi</p>
                  <p>Cînd se tînguie ciobanul</p>
                  <p>După turma lui de oi.</p>
                  <p>Povesti-va atunci struna</p>
                  <p>Înălțimilor albastre</p>
                  <p>Vremea lungă cîtă jale</p>
                  <p>Scris-a-n sufletele noastre.</p>
                  <p>S-ar întuneca pămîntul</p>
                  <p>C-ar veni, veni, țigane,</p>
                  <p>Toate stelele s-asculte</p>
                  <p>Glasul strunei năzdrăvane.</p>
                  <p>Blînd zîmbire-ar Milostivul,</p>
                  <p>Iar din geana lui de-argint</p>
                  <p>Lacrămi-ar cădea-n adîncul</p>
                  <p>Norilor de mărgârint.</p>
                  <p>Ni s-ar stinge-atunci necazul</p>
                  <p>Ce de mult ne petrecea :</p>
                  <p>Între stelele de pază</p>
                  <p>Am avea și noi o stea !"</p>
                  <p>Cînd suntem mișcați de puterea unui limbagiu poetic care e în stare să dea cetățenia literară și unor nume proprii așa de familiare; cînd mai cetim strofe ca acestea:</p>
                  <p>„Domol purcede glas de schije</p>
                  <p>De la clopotnița din deal,</p>
                  <p>Să povestească lumii jalea</p>
                  <p>Înstrăinatului Ardeal",</p>
                  <p>sau</p>
                  <p>„Și cîtor cîntece la joc</p>
                  <p>Țineam cu glasul meu ison,</p>
                  <p>De cîte ori am spus povestea</p>
                  <p>Lui Alisandru Machidon !</p>
                  <p>Și ca un cîntec, cum s-a stins</p>
                  <p>Frumoasa mea copilărie</p>
                  <p>Și dragostea de două veri</p>
                  <p>Cu fata popii Irimie",</p>
                  <p>ne aducem aminte de farmecul poeziilor lui Eminescu, în care pentru întîia oară s-a ivit această particularitate ca un criteriu de măiestrie Umbistică. Am citat atîtea exemple din volumul de care ne ocupăm pentru a lămuri precît ne este cu putință ccle zise despre elementul „patriotic" al multora din poeziile d-lul Goga, despre simțimîntul de care sunt purtate și despre forma în care sunt plăsmuite. Ceea ce ne întărește impresia că în tînârul autor avem un poet dintre cei chemați și aleși este și alt șir de poezii, care n-au a face cu patriotismul, ci sunt din veșnicul tezaur al emoțiunilor omenești, poeziile de veseiîe, de amor, de întristare intimă. Puținele exemple ce le mai adăogăm pentru a întregi caracterizarea noului scriitor le începem cu unul din „cîntecele" sale;</p>
                  <p>„Măi crîșmare Niculae,</p>
                  <p>Ce mai zici de lumea asta ?</p>
                  <p>Dumnezeu să-ți ție vinu</p>
                  <p>Și norocu și nevasta !</p>
                  <p>Cum mai umblă tîrgurile ?</p>
                  <p>Ți-i cam acru vinul, vere,</p>
                  <p>Dar ți-e harnică nevasta,</p>
                  <p>Arz-o focul de muiere !</p>
                  <p>Bea și tu cu mine astăzi,</p>
                  <p>Că eu beau să-mi stîmpăr doru.</p>
                  <p>Parcă-i alta lumea, vere,</p>
                  <p>Cînd ne zice Laie Chioru.</p>
                  <p>Laie Chioru — bată-l Domnu !</p>
                  <p>— El nu vede toate cele ;</p>
                  <p>Din lăută două știe :</p>
                  <p>Una-i dor și alta-i jele,</p>
                  <p>Cînd de dor ne zice Laie,</p>
                  <p>Tremură cupa pe masă ;</p>
                  <p>Cînd de jele cîntă Laie,</p>
                  <p>Zboară cupa pe fereastră.</p>
                  <p>Și-aș aprinde-atuncea satu,</p>
                  <p>Să-l văd parâ vîlvătaie...</p>
                  <p>Ochii vineți foc să-i arzâ,</p>
                  <p>Măi crîșmare Niculae."</p>
                  <p>Dacă am adus ca exemplu și această poezie, este anume pentru veselia ei zburdalnică, exprimată în forma cea mai potrivită și ca vorbă, și ca ritm, și ca licență de rime („masă — fereastră“, „cele — jele”, terminate însă cu biruitoarea împărechere „vîlvătaie — Niculae“). Firește că asemenea versuri, avînd puterea sugestlvă a cîntecelor noastre populare cu minunata „frunză-verde”, din care saltă adeseori aceeaș voie bunâ și îndrăzneală, nu sunt pe placul celor deprinși cu unele mievrerii<note xml:id="ftn22" place="foot" n="">Miévreie (fr.) — dulcegărie.</note> moderne, și aici cuvîntul franțuzit este poate singur la locul lui, nici al celor stăpîniți de paradigmele clasicismului străin învățat la școală. Dar poezia noastră n-are a face cu efeminarea scrierilor decadente, precum n-are a face cu vreo tradiție de regule înțepenite ; ea este de-a drcptul izvorîtă din cîntecele populare și avînd aici o accentuare de cuvinte mult mai variată decît are, d. e., limba francezâ cu perpetua intonare a silabei din urmă, a devenit mai pronunțată în ritmul ei și mai liberă în rimele ei. Așa este și așa trebuie să rămîie, păstrîndu-și aerul de sănătate și de vigoare și ferindu-se de parada cu un exotism neadaptabil. Nota populară este cu atît mai bine venită în poeziile d-lui Goga cu cît autorul se arată, de altminteri, înzestrat cu acea cultură generală mai înaltă, care distingea și pe Eminescu și a cărei lipsă se simte din îngustimea de vederi și din prematura lîncezire a unora din poeții cei mai lăudați ai literaturei noastre actuale. Ca să mai dăm un exemplu de poezie glumeață, reproducem pe cea mai scurtă, cu următoarele două strofe ușoare :</p>
                  <p>„Lună, lună, stea vicleană,</p>
                  <p>Neam de fire de vădanâ,</p>
                  <p>De ce dorurile mele</p>
                  <p>Spusu-le-ai la stele ?</p>
                  <p>Stelele sus călătoare,</p>
                  <p>Fete mari clevetitoare,</p>
                  <p>Mi-au spus vîntului oftatul</p>
                  <p>Și mă știe satul."</p>
                  <p>Le-am citat și pe acestea, mai ales fiindcă vin de la un poet transilvănean și-l deosebesc de unii din compatrioții săi, al căror stil este adeseori greoi și pedant. Un ultim exemplu, și am terminat multele, poate prea multele citații :</p>
                  <p>TOAMNA</p>
                  <p>Văl de brumă arglnție</p>
                  <p>Smălțuitu-mi-a grădina,</p>
                  <p>Firelor de tămîiță</p>
                  <p>Li se uscă rădăcina.</p>
                  <p>Peste creștet de dumbravă</p>
                  <p>Norii suri își poartă plumbul,</p>
                  <p>Cu podoaba zdrențuită</p>
                  <p>Tremură pe cîmp porumbul.</p>
                  <p>Și cum de la miazânoapte</p>
                  <p>Vine vîntul fără milă,</p>
                  <p>De pe vîrful șurei noastre</p>
                  <p>Smulge-n zbor cîte-o șindrilă.</p>
                  <p>De vifornița pâgînă</p>
                  <p>Se-ndoiesc nucii, bătrînii,</p>
                  <p>Plînge-un pui de ciocîrlie</p>
                  <p>Sus pe cumpăna fîntînii.</p>
                  <p>Îl ascult și simt subt gene</p>
                  <p>Cum o lacrimă-mi învie :</p>
                  <p>— Ni se-aseamănă povestea,</p>
                  <p>Pui golaș de ciocîrlie."</p>
                  <p>Pe cînd la poeziile vesele autorul lasâ expresiilor frîul mai liber, la cele triste, ca și la cele patriotice, este mai cumpătat în manifestare. Căci de nota tristeței și de nota patriotismului s-a cam abuzat în literatura noastră. Cei ce rîvnesc la muze cred câ trebuie să pară numaidecît melancolici și dezamăgiți, și, privind veselia ca ceva inferior, vor să arate cu orce preț suferințe sentimentale și dureri patriotice. De aici multă simulare și declamație. în aceste împrejurări exuberanța d-lui Goga la veselie este o reacțiune salutară, iar înfrînarea la tristețe, un merit deosebit : credinciosul, în sfiala lui, se teme de profanarea celor sfinte. Dacă din testamentul lui Năsturel-Herescu, în puterea căruia suntem chemați a da astăzi premiul pe anul 1906, se constată că răposatul întru fericire fondator avea mai cu seamă „în vedere scrieri de pură literatură română, în proză și în versuri, precum poeme, drame și comedii serioase — mai ales subiecte naționale — și orce alte opere de înaltă literatură", atunci Academia Română în cazul de față nu-și poate îndeplini mai bine datoria de a executa voința testatorului și misiunea de a încuraja literatura română decît acordînd pentru acest an premiul Năsturel-Herescu volumului de poezii al d-lui Octavian Goga. Raport citit în Academia Română pentru acordarea premiului Năsturel-Herescu din anul 1906.</p>
                  <p>Titu Maiorescu, Critice, vol. II. (București: Minerva, 1906), pp. 393-406.</p>
                  <p>Titu Maiorescu, Critice, vol. II. (București: Editura pentru literatură, 1967), pp. 458-468.</p>
                  <p rend="italic">Fevruarie, 1906</p>
               </div>
               <div type="div3">
                  <head>În chestia poeziei populare</head>
                  <p rend="italic">Răspuns la discursul de recepțiune al d-lui Duiliu Zamfirescu rostit la Academia Română la 16 mai 1909</p>
                  <p>Domnule și iubite coleg,</p>
                  <p>Ne-ai arătat motivele cari te-au împiedecat să ne înfățișezi figura literară a lui Ollănescu-Ascanio, în locul căruia ai fost ales membru al Academiei Române.</p>
                  <p>Deoarece d-ta nu ne vorbești de persoana celui dispărut, vei înțelege că nici eu nu pot vorbi de persoana celui ce vine să-l înlocuiască, și nu-mi vei lua în nume de rău dacă trec îndată la discutarea părerilor pe cari le aduci înaintea noastră cu atâta hotărâre, aș putea zice cu atâta curaj, și, trebuie să zic în orce caz, sub o formă literară așa ademenitoare.</p>
                  <div type="div4">
                     <head>I</head>
                     <p rend="justify">Ceea ce mă cred dator să scot întâi la iveală din studiul d-tale, și o fac cu cea mai mare mulțumire, sunt paginile în cari vorbești de originea noastră italo-latină, și, fără a te opri la cunoscutele argumente limbistice, atingând numai în treacăt datele istoriei, cauți să pătrunzi cu intuiția artistului taina moștenirilor etnice și să ne arăți supraviețuirea sufletului roman în românii de astăzi, urmașii direcți ai marilor cuceritori.</p>
                     <p>Din acest temei mai adânc al priceperii scoți dovada despre ceea ce este adevărat și ce - după a d-tale părere - nu poate fi adevărat în poeziile populare române, culese și publicate de vreo 50 de ani încoace.</p>
                     <p>Este cu atât mai bine venit punctul de vedere ales de d-ta pentru a judeca o materie de însemnătatea poeziei populare cu cât între publicările îngăduite de secția noastră istorică, adică apărute sub auspiciile ei, deși fără răspunderea ei, s-a strecurat în 1906 un studiu al d-lui Radu Rosetti, Despre originea și transformările clasei stăpânitoare din Moldova, în care se susține că “elementul roman rămas în Dacia după retragerea legiunilor n-a putut să se mănție și a trebuit să dispară fără urme în potopul de barbari năvălitori” și că “naționalitatea română s-a născut exclusiv numai din contopirea slavilor ce venise să se așeze în țările noastre cu elementele romanizate de peste Dunăre, aduse ca captivi” (eufonia este a d-lui Radu Rosetti) “în urma neîncetatelor năvăliri slave, sporite prin numărul acelora care fugeau din imperiu de greutatea birurilor” ș.c.l.</p>
                     <p>În ședința anuală a Academiei noastre de la 12 ianuarie 1907 chestia a fost adusă în discuția generală. S-a recunoscut că adevărul orcât de puțin favorabil ne-ar fi, trebuie spus cu toată sinceritatea îndată ce este întemeiat; dar s-a constatat că citatului studiu îi lipsește tocmai orce temei, și astfel afirmarea d-lui Radu Rosetti a fost dezaprobată de toți membrii de față. Autorul, ce e drept, a făgăduit că va dovedi aiurea părerea d-sale, însă această dovadă nu a mai adus-o și nici nu credem că o va aduce vreodată.</p>
                     <p>Este dar, iubite coleg, îndoită mulțumirea cu care viu să te felicit pentru introducerea criteriului latin în cercetarea poeziei populare și pentru vioiciunea stilului cu care știi să ne împărtășești convingerea d-tale. În această parte a discursului ne putem uni nu numai d-ta cu cel ce are plăcerea de a-ți răspunde în acest moment, dar probabil toți colegii noștri din Academie. Căci ne aflăm pe un tărâm unde cercetările se apropie de oarecare exactitate științifică și pot conduce la câteva dovezi convingătoare.</p>
                     <p>Lucrul se schimbă când trecem la aprecierile curat literare, unde dovezile exacte nu sunt cu putință, unde judecata se întemeiază adeseori pe elemente prea subiective și unde e totdeauna greu (iar la noi - cu lipsa unei tradiții literare statornicite - mai greu decât aiurea) să găsim premisele înțelegerii comune. Aici nu ne rămâne adeseori decât datoria de a ne spune părerea cu toată sinceritatea și de a o susține cu argumentele ce ne par mai accesibile spiritelor nepărtinitoare.</p>
                     <p>Astfel, nu pot lăsa să treacă fără împotrivire imputarea adusă culegerii de poezii populare a lui Vasile Alecsandri. D-ta zici: “Alecsandri a fost un rău culegător de poezii populare și mai cu seamă s-a înșelat fundamental când a crezut că poate introduce unele dulcegării sentimentale în viața versificată a poporului nostru.”</p>
                     <p>Față de o declarație așa de hotărâtă din partea d-tale, chestia cere să fie examinată mai de aproape, nu numai pentru a recunoaște meritul lui Alecsandri în adunarea și răspândirea poeziilor noastre populare, ci și pentru a ne înțelege asupra marei însemnătăți a acestei manifestări a neamului românesc.</p>
                     <p>Cum se știe, culegerea de Poezii populare ale românilor, adunate și întocmite de Vasile Alecsandri este dedicată doamnei Elena Cuza în 1862, deși publicată de-abia la începutul anului 1866. Publicarea se face în folosul Azilului Elena Doamna fiindcă - după cum scrie Alecsandri - “poeziile culese din gura poporului sunt copii găsiți ai geniului românesc și au dreptul a se bucura de îmbrățișarea înaltei protectoare a Azilului Elena.”</p>
                     <p>Dar Alecsandri începuse de mult să adune și să comunice prietenilor săi poeziile populare. Cu zece ani mai nainte, neuitatul filoromân Wilhelm de Kotzebue, în prefața din octomvrie 1856 la traducerile sale Rumanische Volkspoesie, vorbește de această stăruință “patriotică și entuziastă” a lui Alecsandri, pe care o menționează cam în acelaș timp și englezul Stanley în eleganta publicare Rouman Anthology (Hertford, 1856). Și mai nainte, îndată după mișcarea de la 1848, comunicări de această natură au fost făcute de Alecsandri la Paris; paginile scrise în favoarea românilor de Michelet și de Edgar Quinet sunt întrucâtva datorite unor asemenea împărtășiri; iar la 1855 el însuș publică în traducere franceză Ballades et chants populaires de la Roumanie.</p>
                     <p>V-am amintit datele de mai sus fiindcă ele ne înlesnesc priceperea punctului de vedere din care Alecsandri a donat și (cum zice el însuș) a întocmit poeziile populare.</p>
                     <p>La el nu era și nu putea fi vorba de preocupările folcloriste; mișcarea folcloristă, deșteptată pe la 1864 în Anglia, de unde și-a primit și numele, nu a răzbit pănă la noi decât după încetarea activității lui Alecsandri. Și nici spre vreo amintire a caracterului latin păstrat în poporul român, cum îl înțelegi d-ta, nu l-a purtat gândul pe atunci. Poet mai întâi de toate, poet național îndeosebi, nu în înțelesul latinității, dar desigur în înțelesul luptei în contra protectoratului rusesc și a corupțiunii fanariote, Vasile Alecsandri este entuziasmat de partea frumoasă, omenește frumoasă a poeziilor noastre populare, simte un fel de mândrie patriotică de a le arăta în această frumusețe oarecum generală a lor nu numai francezilor, ci și germanilor și englezilor.</p>
                     <p>Căci suntem în epoca dintre 1855 și 1866, epoca renașterii politice a României, care, după congresul de la Paris, este în mod așa extraordinar caracterizată prin solicitarea poporului român de a-și exprima dorințele sub auspiciile marilor puteri de cultură europeană.</p>
                     <p>Alecsandri, a cărui excepțională valoare în literatura noastră stă în repercutarea tutulor curentelor de simțiri ale contimporanilor săi, vine și în ajutorul acestei mișcări și caută să ne câștige simpatiile occidentale, scoțând la iveală mai ales acea parte - de altminteri reală - a manifestărilor sufletului nostru poporan, care se poate numi lirică și contemplativă, adică duioșia simțirilor și cumpătarea exprimării.</p>
                     <p>Înțeleg că d-ta ai pus accentul pe elementul energic al baladelor, fiindcă el se potrivește mai bine cu criteriul d-tale etnic, însă acest criteriu nu trebuie luat exclusiv: în orice caz, el nu era și nu putea fi exclusiv la Alecsandri. D-ta recunoști că “Alecsandri a auzit și a înțeles că în murmurul poporului e o muzică naivă și sentimentală a doinelor ce se cuvine să fie notată, că este o muzică eroică a baladelor ce se cuvine și mai mult să fie scrisă”.</p>
                     <p>Dar eu întreb: de ce “și mai mult”?</p>
                     <p>Pentru Alecsandri, ca și pentru unii din noi, se cuvenea tot așa de mult să fie păstrată sentimentalitatea doinelor, căci deși - după luminoasa d-tale cercetare - partea eroică și cumințenia politică sunt mai ales semnele moștenirii etnice, aceasta nu exclude partea sentimentală nici la romani, și cu atât mai puțin la descendenții lor după o evoluțiune culturală de atâtea veacuri.</p>
                     <p>Îndeosebi elementul eroic în poezia popoarelor din Orient, devenite pe atunci așa de “interesante”, era cunoscut, de mai nainte, pentru albanezi, prin imitările - fie și meșteșugite - din Guzla lui Prosper Merimée, pentru sârbi, prin minunata culegere de poezii populare publicată de Karagici între 1823 și 1833 și prin alte lucrări. Aici e multă voinicie, tot atâta cruzime, uneori și brutalitate. Cine însă își dă seama de firea poetică a lui Alecsandri înțelege îndată că pe el a trebuit să-l atragă din poezia noastră populară mai ales elementul ei liric și contemplativ, și tocmai cu această particularitate, pe care d-ta o deprețiezi cu expresia “dulcegărie”, Alecsandri ne-a făcut mai bine primiți printre occidentalii de cultură literară din acea epocă.</p>
                     <p>Firește că o asemenea înrudire sufletească între lirismul poetului și poeziile populare culese de el nu l-ar fi îndreptățit niciodată să introducă în textul baladelor schimbări cari le-ar falsifica. Toate poeziile în adevăr populare, prin urmare foarte răspândite, se întâlnesc însă în grupa poporului sub cele mai felurite variante. Cine nu se ocupă de autenticitatea folcloristă, cu indicarea exactă a persoanei, a pronunțării, a locului și a timpului, ci se ocupă numai de poezia populară în frumusețea și oarecum generalitatea ei, va culege, va combina, uneori va completa din multele variante forma definitivă, care după a lui simțire îi va părea mai conformă cu geniul poetic al poporului. În această alegere și consolidare de formă, Alecsandri, cu deplină bună-credință, s-a lăsat condus de partea sentimentală a poeziilor noastre, precum d-ta, cu aceeaș bună-cre-dință, te lași mai curând condus de partea eroică. Dar nici la unul, nici la altul nu poate fi vorba de falsificare.</p>
                     <p>Pentru d-ta Miorița este chintesența poeziei populare române; dar pentru contimporanii dintre 1856 și 1866 erau poate poeziile curat lirice mai sugestive. Îmi aduc aminte că pe mine și pe câțiva din compatrioții mei ne încântase la 1857 în Viena (eram atunci de 17 ani) mai cu seamă poezia tradusă de Kotzebue:</p>
                     <p>Sus în vârf de brăduleț S-a oprit un șoimuleț, El se uită drept în soare Tot mișcând din aripioare.</p>
                     <p>(Nici mie nu-mi plac diminutivele, introduse numai pentru înlesnirea rimei.)</p>
                     <p>Jos la trunchiul bradului Crește floarea fagului, Ea de soare se ferește, Și de umbră se lipește. “Floricică de la munte, Eu sunt șoim, șoimuț de frunte, Ieși din umbră, din tulpină, Să-ți văd fața la lumină, C-au venit pănă la mine Miros dulce de la tine, Cât am pus în gândul meu Pe-o aripă să te ieu Și să mi te port prin soare, Pân'te-i face roditoare Și de mine iubitoare.” “Șoimuleț, duios la grai, Fiecare cu-al său trai, Tu ai aripi zburătoare, Ca să te înalți la soare, Eu la umbră, la răcoare Am menire-nfloritoare. Tu te legeni sus, pe vânt, Eu mă leagăn pe pământ, Du-te-n cale-ți, mergi cu bine, Făr-a te gândi la mine, Că e lumea-ncăpătoare Pentru-o pasăre și-o floare!”</p>
                     <p>Și când - acum 41 de ani - în primul volum al Convorbirilor literare am atras luarea-aminte a cetitorilor asupra covârșitoarei însemnătăți a poeziilor populare, publicate atunci de Alecsandri, am reprodus anume această poezie, împreună cu altele de felul ei, și astăzi pot constata că partea lirică a vieții poporului a fost cea mai roditoare în dezvoltarea ulterioară a literaturii noastre culte, îndeosebi pentru Eminescu și, prin mijlocirea lui, pentru urmașii săi.</p>
                     <p>Căci dacă e să judecăm după dreptate, întreaga valoare a publicării poeziilor populare, așa cum a fost făcută de Alecsandri, nu ne putem mărgini la efectul ei asupra străinătății, ci trebuie să punem în cumpănă, ca fiind de mai mare greutate, efectul lor asupra propriei noastre societăți. Alecsandri, care în lunga sa viață literară a căutat totdeauna să trezească interesul estetic al publicului român, nu putea să tindă a interesa lumea străină fără a voi să intereseze în acelaș timp propria noastră societate cultă. Lucrul nu era ușor, mai ales în Moldova, unde limba franceză era limba exclusiv întrebuințată în saloanele și în familiile așa-numitei societăți și unde cele mai multe dame nici nu știu să vorbească, necum să scrie corect românește.</p>
                     <p>Atunci Alecsandri, cu adâncul său instinct de poet național, găsește în poezia populară cea mai bogată comoară de frumuseți literare din care să se adape societatea, fie direct, fie indirect prin inspirarea scriitorilor de talent mai accesibili gustului ei.</p>
                     <p>În legătură cu cele zise aici, o observare a d-tale de la începutul discursului cere oarecare lămurire. Dacă se poate admite ceea ce zici acolo, că “românul ca popor nu e nici mai mult, nici mai puțin poet decât alt popor”, propoziția următoare cu “materialul folcloristic”, care, “poate fi considerat ca produs estetic, dar atunci încetează de a fi anonim”, îmi pare mai puțin admisibilă.</p>
                     <p>Nu e vorba aici de materialul folcloristic, ci de însăș poezia populară ca poezie, și ea nu numai poate, ci trebuie considerată ca un produs estetic de cea mai mare însemnătate, fără a înceta să-și păstreze anonimatul ei firesc.</p>
                     <p>Am cetit adineauri poezia cu șoimul și fraga. Este vreo îndoială despre frumusețea și, prin urmare, despre valoarea ei estetică? Și ce are a face aici chestia anonimatului? Poezia este și rămâne anonimă, dar aceasta nu o împiedică de a fi din cele mai frumoase, de a exprima nu numai o simplă simțire lirică, ci cum zice Alecsandri într-o notă (pag. 32), “o filozofie adâncă”.</p>
                     <p>Asemenea, când cetim în Hora (pag. 369), care începe cu niște cuvinte de rând, ca de la sat:</p>
                     <p>- Bade, trandafir frumos, Vrut-ai să te-arăți duios, Dar te-ai arătat ghimpos Și din minte nu m-ai scos. – Vai, leliță din cel sat, Ce-ai cerut și nu ți-am dat?</p>
                     <p>Și apoi continuă:</p>
                     <p>- Cerut-ai faguri de miere, Eu ți-am dat buzele mele; Cerut-ai o viorea, Ți-am adus inima mea. – Dacă vrei dragoste-aprinsă, Adă-mi gura neatinsă Și o inimă fecioară Ca apa de la izvoară.</p>
                     <p>Ce importă că înălțimea etică, așa de frumos exprimată în versurile din urmă, nu se poate atribui unui anume poet, ci este tocmai în anonimatul ei o dovadă a idealismului pănă la care se poate ridica inspirația curat populară?</p>
                     <p>D-ta pari a atribui acestui gen de poezie mai puțină însemnătate estetică; dar te rog să-ți aduci aminte de constatările istoriei literare din țări cu o cultură mult mai veche, d.e. din Anglia și din Germania; cum la englezi de la publicarea poeziilor populare de Percy (1765) și la germani de la cea analoagă a lui Brentano și Arnim (Des Knaben Wunderhorn, 1806-1808) datează o renaștere a poeziei lirice în literatura lor cultă.</p>
                     <p>Și în contra culegătorilor Brentano și Arnim s-a adus imputarea că au întocmit poeziile populare, dar mai târziu meritul lor s-a recunoscut pe deplin, “fiindcă - după cum se exprimă o carte de școală - cu un tact admirabil au știut să scoată chintesența poeziei cu care să producă cea mai adâncă impresie”. Pe urma unor asemenea publicări s-au ivit poeții lirici cei mai răspândiți ai literaturii germane din secolul trecut, Heine, Lenau, Uhland (el însuș culegător de poezii populare), ca și mai nainte Bürger, ostensibil inspirați de formele și limba acelor manifestări anonime ale neamului lor, și prin ei s-a desăvârșit opera începută de clasicii anteriori, adică s-a statornicit în societatea cultă a Germaniei predomnirea limbii și literaturii naționale cu înlăturarea celei franceze, așa de puternic ocrotite mai înainte de însuș Frederic cel Mare.</p>
                     <p>Tot așa s-a întâmplat și la noi, unde evoluțiunea nu este încă desăvârșită. Alecsandri a adunat poeziile populare pentru a da elementului național celui mai sigur putința unei dezvoltări temeinice în literatură și le-a întocmit așa (d-ta zici cu atâta dulcegărie sentimentală, eu zic cu atâta potrivire la receptivitatea contimporanilor) încât să poată pătrunde în societatea înaltă. Este caracteristic că cea dintâi care simte și recunoaște acest merit al lui Alecsandri e însăș Elena doamna, care zice în răspunsul ei la dedicația poetului: “Fără a ridica ceva din caracterul naiv al expresiei poporale, ați mlădiet cu o rară fericire forma acestor încercări întâietoare”.</p>
                     <p>Cu această “mlădiere” a pătruns poezia populară în sufletele noastre. Eminescu s-a inspirat de-a dreptul de la ea, Coșbuc și Goga se dezvoltă pe urma lui, iar în miile de școlari și studenți ai generației de astăzi lucrează mai departe formele acestor poeți astfel înviorați, și încetul cu încetul rădăcina populară împlântată de Alecsandri crește și rodește în toate direcțiile.</p>
                     <p>Această mișcare se face de la sine, prin puterea covârșitoare a plăsmuirilor frumoase. Orce silă, orce violență, nu poate fi decât dăunătoare. Să se producă numai opere de adevărată valoare, nu de valoare îndoioasă, exagerată prin șovinism, și societatea înaltă va fi câștigată prin atracția firească a frumuseței.</p>
                  </div>
                  <div type="div4">
                     <head>II</head>
                     <p rend="justify">Am stăruit poate prea mult asupra explicării unei controverse, însă tot ce privește poezia populară merită cea mai mare luare-aminte, iar opera lui Vasile Alecsandri va găsi pururea în Academia Română un cuvânt de apărare, de laudă și de recunoștință.</p>
                     <p>Viu acum, iubite coleg, la partea a doua a interesantului d-tale studiu și am și aici mulțumirea să constat la început o comunitate de vederi în privința criticei teoretice a “poporanismului”.</p>
                     <p>Ce e drept, nu te pot urma în expunerea doctrinei economico-istorice a lui Loria și a “miragiului” introdus de el. Vârsta la care am ajuns m-a făcut mult mai rezervat față de niște teorii sociale cu aparențe științifice, cari păcătuiesc de regulă prin generalizări pripite. La concepția lui Loria se poate răspunde, tot așa de pe-asupra, cu spirituala observare a lui d'Avenel: Dans sa marche lente, la civilisation a recherché le beau bien avant l'utile. Elle a excellé a faire des statues ou des temples avant de faire des lampes ou des parapluies; elle a su ecrire avant de savoir se chauffer et a découvert le pinceau avant la fourchette. Ceea ce s-ar putea rezuma pe românește cu o vorbă mai simplă: omul s-a gândit să-și facă biserici înainte de a-și face hambare.</p>
                     <p>Cu atât mai puțin te voi urma în propunerea de leacuri pentru tămăduirea stării noastre actuale prin “maiștri și ateliere în toate satele”.</p>
                     <p>Prefer și mă grăbesc să mă pun alături de d-ta când zici: “La toate celelalte popoare cauzele economice ale mișcărilor sociale se iluzionează, iar poeții sunt ademeniți de miragiul unor nobile simțiri: la noi școala poporanistă, printr-o aberațiune a tuturor sentimentelor estetice, îi ține într-o mediocritate revoltătoare”.</p>
                     <p>De mult era cunoscută cererea unor socialiști-poporaniști, cari se amestecaseră în ale esteticii și îndemnau pe scriitori să se ocupe exclusiv de mizeria claselor de jos și de vinovăția celor de sus. Dar dacă toate tendințele și intențiile “utilitare” sunt dăunătoare în artă, cel puțin tendența învrăjbirii claselor a rămas cu desăvârșire stearpă în producerea de opere frumoase.</p>
                     <p>Mă unesc dar cu această parte a criticei d-tale, deși nu mă pot uni cu aplicările ce le faci, și, d.e., mă deosebesc de d-ta în aprecierea poeziilor d-lui Octavian Goga. Lasă însă la o parte deslușirea acestei deosebiri, fiindcă Academia și-a arătat acum trei ani părerea despre primele poezii ale d-lui Goga, acordându-le unul din premiile ei mai însemnate, pe temeiul unui raport care cercetează cu de-amănuntul meritul literar al noului poet de peste Carpați.</p>
                     <p>Dar mai sunt rezerve de făcut și în privința celor zise de d-ta despre Creangă, Popovici-Bănățeanul și d-l Slavici. Ai introdus însuți deosebirea între acești trei autori, la cari recunoști “miragiul” și între autorii pe cari îi crezi vinovați de “poporanismul” în înțelesul defavorabil ce-l dai acestui cuvânt. Însă atunci e greu de priceput pentru ce ai pus pe cei trei autori în republica poporanismului? Căci nu faptul că figurile descrise de Creangă, Slavici și Popovici-Bănățeanul sunt mai cu seamă țărani, preoți de la sate și meseriași îi face să intre în acea rubrică.</p>
                     <p>Critica d-tale că în nuvelele d-lor Slavici și Popovici, în deosebire de povestirile lui Creangă, figurile nu au aparență de realitate, ci sunt “anemice și nefirești” sau - cum zici tot d-ta - “nu sunt de carne, ci de carton”, s-ar putea aplica tot așa de bine la multe nuvele din viața societății înalte, căci o asemenea observare se referă la o temă generală a cercetărilor literare, iar nu numai la înfățișarea figurilor luate din popor.</p>
                     <p>Însă critica nu o cred îndreptățită, și modul cum dezlegi d-ta “enigma” descrierii acelor figuri “anemice și nefirești” prin faptul că d-l Slavici și Popovici-Bănățeanul ar fi crescuți în licee și universității germane și ar fi împodobit flăcăii din satul lor de naștere cu romantismul cărturarilor din Viena, îmi pare lipsit de temei.</p>
                     <p>Nu e lucru ușor (am recunoscut-o de la început) a argumenta în materie estetică. Voi încerca totuși să-mi susțin părerea că multe din nuvelele d-lui Slavici, ca și nuvelele lui Popovici Din viața meseriașilor sunt creațiuni cu acea deplină aparență a realității în care se încheagă arta adevărată.</p>
                     <p>Că nu poate fi vorba de fireasca atribuire a unui romantism exotic la figurile poporului românesc rezultă din analoaga înzestrare a sătenilor cu simțimintele cele mai înalte și delicate tocmai în schițele, nuvelele și romanele țărănești din acele literaturi occidentale, unde introducerea unei culturi străine la elementele autohtone este exclusă. Absolut aceeaș notă vibrează în Petite Fadette, în François le Champi, în Mare au Diable de George Sand, în figurile de pe țărmurile Rinului descrise de Auerbach, în țăranii lui Ganghofer din munții Tirolului și chiar în vagabonzii lui Bret Harte din California.</p>
                     <p>De unde vine această identitate a aspirării ideale în mijlocul unor realități materiale așa deosebite? Din convingerea intuitivă a marilor scriitori că în cugetul poporului - fie orcât de lipsit de cultura cărturărească, ba uneori îți vine să zici tocmai fiindcă e lipsit de ea - germinează și poate prinde rădăcină dezvoltarea celor mai curate și alese simțiminte omenești. Precum se găsește în popor o adâncă evlavie, tot așa se poate găsi o mare decență și cea mai surprinzătoare sfială în legătura dintre sexe.</p>
                     <p>Căci nu numai pe calea gândirilor abstracte, îngrămădite în feluritele sisteme, poate ajunge omul să-și dea oarecare seamă de tainele vieții, ci și pe calea instinctivă a simțimântului.</p>
                     <p>Romantismul cărturarilor din Viena? Dar de la ce fel de cărturar, de la care romantism au ieșit versurile noastre populare:</p>
                     <p>Dacă vreai dragoste-aprinsă, Adu-mi gură neatinsă Și o inimă fecioară Ca apa de la izvoară...</p>
                     <p>Și se poate o mai înaltă, o mai curată expresie de iubire?</p>
                     <p>Dar în cealaltă poezie:</p>
                     <p>Du-te-n cale-ți, mergi cu bine, Fărîa te gândi la mine, Că e lumea-ncăpătoare Pentru-o pasăre și-o floare...</p>
                     <p>Din ce tratat de etică socială a învățat țăranul anonim să fie mulțumit cu soarta ce-i este hărăzită?</p>
                     <p>Fără îndoială, complicările sufletești ale societății înalte sunt o problemă din ce în ce mai interesantă în proporție cu creșterea culturii, și ele își vor afla înfățișarea firească în literatura noastră. Dar aceasta nu ne poate face să uităm că simplicitatea țărănească nu exclude frumusețea lirică, precum nu exclude energia epică, nici chiar conflictul dramatic.</p>
                     <p>Când văd asemenea deosebiri de judecată literară între noi, îmi vine să repet vechea observare făcută într-un articol despre “poeți și critici”, că tocmai poeții sunt mai puțin chemați să aprețieze poezia altora. Ei sunt prea pătrunși de felul lor de a pricepe lumea și prea refractari la felul altora de a o pricepe.</p>
                     <p>Menirea d-tale, iubite coleg, care ești însuți unul dintre cei mai recunoscuți poeți ai generației de astăzi, este de a ne înzestra literatura cu creațiunile propriei d-tale imaginații. Iară rolul mult mai modest de a primi și de a prețui creațiunile poeților lasă-ni-l nouă, publicului cetitor, cari putem îmbrățișa cu aceeaș recunoștință cele mai felurite individualități artistice numai cu condiția ca să fie în adevăr inspirate de simțimântul curat al frumosului.</p>
                     <p>Și fiindcă în multe din poeziile și nuvelele cu cari ne-ai sporit comoara literară d-ta ai fost în adevăr inspirat de cel mai înalt simțimânt al frumosului, fii cu această parte a operei d-tale binevenit în mijlocul Academiei Române!</p>
                  </div>
               </div>
            </div>
            <div type="div2">
               <head>Discursuri</head>
               <div type="div3">
                  <head>Pentru restabilirea școalelor normale. Asupra budgetului instrucțiunii publice pe 1873</head>
                  <p>D-lor deputați, budgetul ministerului cultelor și instrucțiunii publice ni se prezentă astădată în niște împrejurări, care sunt mai favorabile unei discuțiuni serioase, decât erau împrejurările din anul trecut; atunci erați preocupați de o cestiune mai urgentă, astăzi acea cestiune a dispărut, și avem locul liber pentru o discuțiune matură, cu atât mai mult, cu cât se pare tocmai că budgetul instrucțiunii publice, atât în conștiința D-voastră, cât și în opiniunea publică este obiectul unei preocupări serioase.</p>
                  <p>Știți ce mișcare s-a produs în opiniunea publică prin măsura luată de a se suprima școalele normale, și prin urmare veți apreția necesitatea de a discuta mai pe larg materiile budgetului instrucțiunii publice; căci atât în proiectul guvernului, cât și în elaboratul comisiunii acea suprimare este menținută și pentru anul 1873.</p>
                  <p>La o privire generală, domnii mei, asupra acestui budget, aș avea de relevat, ca și în anul trecut, mai întâi direcțiunea greșită în care este conceput acesta ca și cel precedent, direcțiunea de a nu prevedea îndestul nici ceea ce ar trebui să facem pentru învățământul elementar prin sate și orașe, nici ceea ce ar trebui să facem pentru învățământul real și de meserii. Toată direcțiunea de pănă acum în această privință a fost primejdioasă si a avut de efect a hrăni din veniturile statului ceea ce s-ar putea numi pentru noi o trebuință de lux, și a lăsa la o parte ceea ce era neapărat necesar.</p>
                  <p>Deși școalele reali sunt prevăzute prin legea instrucțiunii publice, nu vedem nici o sumă afectată pentru ele în acest budget; vedem însă, din contră, că ni se cer credite pentru a augmenta cifrele de salarii ale profesorilor de universități, licee și gimnazii. Intr-un budget, în care școalele sătești nu sunt îndestul prevăzute, vedem că vi se cer să susțineți școalele de muzică, de bele arte, expunerea artiștilor în viață etc., și cred că este totdeauna datoria noastră de a releva acest inconvenient, pănă când se va forma o dată o opiniune publică așa de puternică, încât să fie silit ministerul de a prezenta un budget care să răstoarne acest sistem de a prevede și - pentru a mă servi de expresiunile d-lui raportator - să aducă piramida pe baza ei normală. Astăzi este pusă piramida pe vârf și partea cea mai dezvoltată a ei este acea de sus; pe când lucrul trebuie să fie invers.</p>
                  <p>Nu este vorba de a zice că nu sunt bune institutele de cultură mai înalte, că nu merită profesorii de la universități, licee și gimnazii, dacă au făcut un serviciu mai îndelungat, să fie plătiți după vârsta lor; ,dar este vorba de a ne întreba, dacă asemenea cestiuni se prezentă ca o teorie platonică de predilecțiuni, sau ca o trebuință practică a țărei întregi. Cestiunea nu este, dacă nouă ne plac artele; căci cine ar îndrăzni a zice: nu? Cestiunea este așa: Intr-un budget mărginit de 8 milioane franci este mai bine ca să se prevadă o sumă mai mare pentru licee, pentru universități sau pentru instituțiuni de o cultură de lux, și să lăsăm să se lipsească țara de școale reale și sătești; sau e mai bine, dacă cifra e mărginită, ca aceste mijloace mici să le destinăm în prima linie pentru învățământul elementar, real si de meserii? Și astfel pusă întrebarea, lucrul ia cu totul altă fată. Căci, domnii mei, pentru ce statul regulează învățământul public? înțeleg să se zică, cu sistemul englez, că este treaba comunei sau a inițiativei private; dar când vine guvernul și zice: Iau direcțiunea instrucțiunii publice în mână, eu destinez sumele pentru ea, atunci avem dreptul să facem pe guvern responsabil pentru direcțiunea m care dă acești bani.</p>
                  <p>Ne plângem cu toții, că avem prea mulți funcționari și că ne lipsește cu desăvârșire burghezia, acea clasă a treia care e sprijinul sistemului constituțional; ne plângem că se mărește ceata de aspiranți la budget; dar nu v-ați întrebat vreodată, dacă statul prin budgetul său nu vine tocmai în favoarea acestui rău social, acestor primejdii a vieței publice? Noi am înființat gimnazii și licee multe, comparativ cu lipsa de școale reale și de meserii; și nu se face nimic pentru a ne abate de la această direcțiune, care tinde a face pe toată lumea aspiranți la funcțiuni. Dacă găsiți că e primejdios să se mărească acest bizantinism al funcțiilor, această pânză de păianjen care amenință de a năbusi vitalitatea din statul nostru - atunci, domnii mei, trebuie să încetăm de a hrăni păianjenul, care țese această pânză tot mai departe. Avem atâtea institute în cari se învață latinește si grecește, muzica și pictura, și elevii cari le frecventă nu pot decât să aspire a fi susținuți de stat; - și nu avem mai deloc scoale, unde să se învețe așa încât elevii ieșiți din ele să poată îndeplini lacunele vieței sociale, fără să mai aibă necesitatea de a se adresa la stat. (Aplauze).</p>
                  <p>In asemenea împrejurări, când văd că se măresc lefile profesorilor de la universități și licee, când văd oratori eminenți și simpatici Camerei, cum sunt dd. Boerescu și Vernescu, când văd și pe d. ministru al instrucțiunii publice susținând acum ca și în anul trecut aceasta: atunci cred de datoria mea să mă opun în contra acestei direcțiuni, și să accentuez încă o dată, că nu este vorba de a ne întreba, dacă este bine ca profesorii de sus să fie mai bine plătiți, ci e vorba de a ne întreba dacă, în marginile date ale unui budget închis, e bine să rămânem nepăsători la foametea intelectuală ce bântue cele mai multe sate ale României, și să le luăm acestora resursele budgetare pentru a le întrebuința la mărirea salarielor profesorilor superiori? (Aplauze.)</p>
                  <p>Puind chestia pe acest tărâm, punctul important este de a vedea odată cu rigoare suprimate toate acele cheltuieli de lux și susținut învățământul elementar, școalele reale și școalele de meserii. (Aplauze.)</p>
                  <p>Aceasta însă nu s-a făcut în budgetul de față. Dar nu se poate imputa anume ministrului actual; căci d-sa a continuat numai tradițiunile și a primit moștenirea, fără beneficiu de inventar însă, a ministerelor vechi.</p>
                  <p>Când s-ar fi mărginit aci, discuțiunea ar fi foarte simplificată; dar a mers mai departe într-o direcțiune preparată cu mult timp înainte. Budgetul prezent lasă că nu a îndreptat piramida, nu a pus-o pe baza ei, ci a lăsat-o pe vârf încât se clatină, dar a lovit în ea și a știrbit-o, și budgetul pentru 1873 vă cere, precum v-a cerut și cel rectificat pe 1872, suprimarea școalelor normale. Când se cheltuiește averea statului pentru școalele de muzică și de arte, când se cere augmentarea salarului profesorilor de la școalele înalte, atunci negreșit putem zice, cel puțin că se fac cheltuieli pentru cultura poporului, deși într-o direcțiune greșită. însă când vine acelaș budget si șterge o cheltuială de cultură utilă fără a pune ceva bun în loc, atunci este timpul a ne întreba, cu mai multă îngrijire, ce necesitate era de a se face aceasta? Si nu știu, domnilor, dacă după o mai matură chibzuință nu va fi bine ca onor. Cameră să revie asupra votului dat pentru suprimarea școalelor normale si să voteze suma de bani necesară pentru reînființarea lor și pentru 1872, precum asemenea să înscrie suma de bani trebuincioasă pentru menținerea lor pentru anul 1873 și mai departe.</p>
                  <p>D-lor deputați, aceste școli normale, când vi s-a prezentat budgetul rectificativ pentru anul 1872, au avut o nefericire: nefericirea de a fi fost apărate de onor. domn Nicolae Ionescu. (Aplauze.) Eu cel puțin privesc aceasta ca o nefericire pentru ele; căci dacă ar fi fost altfel apărate, poate că Adunarea nu ar fi dat votul pentru suprimarea lor, poate că ar fi scăpat; fiindcă, domnilor, acei cari sunt obișnuiți - și este rareori folositor obiceiul - de a face opozițiune sistematică, adică pozițiune pe drept si pe nedrept, pierd prin chiar aceasta încrederea, când vin si fac opozițiune unde se cuvine. Știți istoria omului din fabulă, care strigase de atâtea ori &#x84;vine lupul, vine lupul", fără ca să fi fost adevărat, încât odată, când lupul a venit în adevăr, nu a mai fost crezut, și atunci a pățit-o. (Aplauze.) Așa s-a întâmplat și d-lui Ionescu cu școalele normale.</p>
                  <p>Dar, d-lor, afară de pozițiunea îndoioasă, în care au intrat aceste scoli prin faptul că au fost apărate numai de opozițiunea sistematică, mai era si altceva. Era chiar punctul de vedere, din care onor. domn Ionescu a susținut școalele normale, care le-a periclitat. Eu, domnilor, acel punct de vedere îl cred greșit, și dacă nu aș vedea altă cauză, din care să pot susținea aceste scoli, atunci as zice că foarte bine a făcut Adunarea de le-a suprimat.</p>
                  <p>Înainte însă de a combate tendența domnului reprezentant al fracțiunii libere si independente, sunt dator, pentru întărirea opiniunii contrare ce voi avea onoare a susținea, să relevez lipsa de cunoștință de cauză, ce a arătat-o d. Ionescu în apărarea ce a făcut școalelor normale, ca în mai toate tezele susținute de d-sa, deși poate aici inexactitățile de fapt îi erau mai puțin îngăduite.</p>
                  <p>Vă aduceți aminte, că o oră întreagă a Camerei a fost ocupată prin eroarea, în care se afla domnia-sa în privința propunerii de desființare, arătând contrazicerea, în care căzuse ministrul desființând, după cum credea domnul Ionescu, și seminarele clericale. Degeaba îl întrerupea domnul ministru, rectificându-l întru aceasta. D. Ionescu combătea mereu o desființare clericală, pe care nici nu-i trecuse prin gând guvernului să o propue. Era cu putință a cunoaște chestiunea mai puțin?</p>
                  <p>Chestiunea nu e nouă pentru Cameră. Deja la 1870 s-a prezentat și s-a primit, tot cu ocaziunea unei discuțiuni budgetare, amendamentul d-lui general Florescu de a face numai pe preoți învățători rurali. E dar o vechie tendență reacționară - căci numai reacționară pot numi încercarea făcută de dd. generali Florescu și Tell, care se formulează așa:</p>
                  <p>Seminarele de preoți, departe de a fi atacate, trebuiesc din contra menținute, și numai prin ele să se alimenteze învățământul din comune; numai preotul să fie învățător sătesc, si nu laicul; și fiind trebuință de a se înmulți salarul atât al preoților, cât și al învățătorilor sătești, aceste două funcțiuni trebuiesc contopite în una, pentru a se putea face sporirea cerută într-un mod mai îndestulător, și în acest caz laicii trebuiesc jertfiți clericilor. Era dar stranie imputarea ce d. Ionescu făcea d-lui Tell, că ar fi încercat să desființeze seminarele preoțești.</p>
                  <p>Tot așa de neexactă a fost afirmarea că școalele normale în chestiune sunt prevăzute în legea instrucțiunii publice, care este în vigoare. Cu asemenea combateri i se face prea ușoară pozițiunea d-lui ministru, care la replică are astfel ocaziunea de a dovedi că este mai exact decât adversarul său. Nu așa se poate combate d. Tell. Trebuie să-i admitem d-sale tot ce este exact în propunerile ce face, pentru a i le resturna apoi, dacă au un punct de plecare greșit, din chiar acest punct de plecare nefalsificat. Are dar drept d. Tell să zică: în legea instrucțiunii publice nu sunt prevăzute aceste școli. Școalele, care sunt numite acolo &#x84;normali", tind numai a da profesori pentru licee și universități. Pe lângă aceste școli legea instrucțiunii publice în vigoare a prevăzut școalele normale primare în acest mod: în fiecare oraș o școală elementară cu cele trei sau patru clase primare se va declara de școală elementară model sau școală normală.</p>
                  <p>Aceste școli nu sunt de confundat cu școalele normale propriu-zise, de care vorbim în budget; acestea sunt o creațiune alăturea cu legea, deși nu în contra legii, sunt creațiune pentru a suplini lacunele legii, o alocare budgetară pentru o instrucțiune de cultură, pe care legea, dacă n-o excludea, dar nici nu o admitea pănă acum în organismul său, și necesitatea de a prezenta un proiect pentru revizuirea legii instrucțiunii s-a simțit în această parte tocmai pentru ca școalele normale să fie mai bine țesute în organismul învățământului public.</p>
                  <p>Pe lângă aceste neexactități însă se adaogă o alta, care e mai gravă. S-a zis atunci de către domnul Ionescu:</p>
                  <p>"Îmi pare foarte bine că din partea aceea a Adunării (dreapta), la cuvântul politică s-au făcut oarecari crispațiuni de nervi. Zic dar, domnilor, singura educațiune, care este adevărata expresiune a sentimentelor naționale si binefăcătoare, nu este decât aceea care va fi insuflată de principiele cele sănătoase ale politicei naționale...</p>
                  <p>"Voci. Aceasta e totul.</p>
                  <p>"N. Ionescu. Da, de principiele politicei sănătoase...</p>
                  <p>"O voce. Nu de cele revoluționare.</p>
                  <p>&#x84;N. Ionescu. Voi avea onoare de a spune că în Belgia frageda tinerime învață a citi pe Constituțiunea țărei, și că în toate țările unde este un învățământ popular, tot așa se urmează."</p>
                  <p>Ei bine, domnilor, această afirmare a d-lui Ionescu nu este exactă. D-voastră cunoașteți cât este de puternică organizațiunea Prusiei în învățământul elementar, o cunoașteți cel puțin din rezultatele puternice ce le-a avut pentru mărirea acestui stat.</p>
                  <p>Nu este exact, că acolo copiii învață a citi pe Constituțiune. 0 asemenea afirmare, domnilor deputați, a trecut peste sublim, a trecut cu un pas peste sublim, și acel pas știți unde conduce. încă o dată, în Prusia nu se învață a citi pe Constituțiune! Si voi avea onoare a susținea, că nici nu trebuie în școalele normale să fie această direcțiune. Școalele normale trebuie să existe, însă în alt sens. Că vor coprinde în întregime elementul național, aceasta se înțelege de la sine. Dar politicește scopul lor este ca să prepare învățători, cari să dea clasei de jos oarecari cunoștințe elementare, pentru ca în organizațiunea mai ales a unui stat reprezentativ să nu fie lipsită reprezentarea de opiniunea alegătorilor dată în cunoștință de cauză, cel puțin de o opiniune pe cât se poate de dezvoltată prin dezvoltarea inteligenței în genere.</p>
                  <p>Însă dacă, pentru a avea într-o stațiune centrală telegrafică, știri sigure despre toate întâmplările din diferitele locuri de la periferie, am stabilit stațiuni telegrafice pretutindeni și am trimis fire de inteligență pănă la periferie, n-am trebuit să prejudecăm și însuși coprinsul depeșelor. Tot firul telegrafic e bine stabilit și aparatul e fidel atunci când îmi transmite cu fidelitate ceea ce spune cineva din periferie: dar nu vreau ca cu această ocaziune să impun eu celui din periferie ce să spună. Prin urmare învățământul elementar are să dea un șir de cunoștințe, mai ales reale, prin cari să se dezvolte agerimea inteligenței țăranilor; iar aplicarea acestei inteligențe la politica dată este treaba liberă a țăranului ajuns la majoritate, și nu face deloc obiectul unei preocupări în școală.</p>
                  <p>Cu această ocaziune, a face pe copii ca să primească nemistuite încă idei fie de orce politică, nu vorbesc numai de a d-lui Ionescu, fie și reacționară și liberală, aceasta este o tendență lipsită de conștiință. Căci, domnii mei, în școală este o primă datorie: de a prezenta băieților numai ceea ce ei înțeleg, si orce sistem, care tinde a prejudeca în capul copiilor chestiunile de politică, introducându-le de timpuriu în această privință lucruri pe care nu le înțeleg, pentru ca astfel, când ajung în vârstă, să le găsească ca o rețea formată gata în mintea lor fără să fi fost mai întâi controlate de judecata lor, orce sistem zic, care bate acolo, este o politică jesuită. Căci ce fac jesuiții? Pun mâna pe instrucțiunea publică și vor să inculce în capul tinerimii mecanicește, prin memorizare, într-un timp, unde judecata liberă nu este încă dezvelită, ceea ce le convine lor să găsească mai pe urmă de-a gata în capul oamenilor majori. Nu judec coprinsul politicei lor; sistemul este greșit, și dacă este greșit, puțin îmi pasă dacă este teoria jesuitică sau fracționistă, sau altă teorie, care se predă tinerimii; greșala este de a se introduce în genere o idee politică în capul unor ființe care nu sunt încă în stare să o judece. Prin urmare nu voiesc să fie nici una din teoriile politice obiect de învățământ sau de lectură în școalele sătești, căci nu e nimeni care să poată zice cu drept, că un sistem politic, d. e. Constituțiunea de astăzi, este cel mai perfect pentru tot timpul și astfel trebuie să se introducă gata, chiar și cu memorizare din obicei, în mintea copiilor; căci atunci s-ar prejudeca toată viitorimea și s-ar împedeca orce progres.</p>
                  <p>Domnilor, dați-mi voie a spune că un asemenea sistem este chinezesc. Chinezismul consistă în a menține statul în statu-quo, si de aceea nici nu se mișcă chinezii mai departe; în educațiunea lor ideile li se introduc în cap fără judecata liberă, într-un mod prematur, și astfel se împedecă viața intelectuală. Noi râdem de mandarinii chinezi, când cred că statul lor este cel mai perfect; dar alții râd de noi, când avem aceeaș credință pentru statul nostru. Greșala lor este că ideea lor de astăzi voiesc s-o introducă ca o bază neschimbătoare de viitor, si greșala noastră ar fi aceeaș, când am voi să prejudecăm ca o regulă a viitorimii tot ce ne pare regulat acum. Nu este iertat ca actualitatea să monopolizeze viitorimea, și cine știe, dacă poporul ajungând la majoritate, la o cugetare independentă, nu ne va cere samă de ceea ce am făcut acum și nu va voi să-și facă altfel idealul statului său?</p>
                  <p>Rolul învățământului, în ceea ce privește asemenea chestiuni, este dar rolul unui tutor care administrează averea ce i s-a încredințat pentru pupilii săi; administrarea lui trebuie să fie așa încât, când vor ajunge pupilii la majoritate, să poată ei dispune de averea lor cum gândesc. Este oprit tutorului de a aliena imobilul minorilor, chiar într-un sens care îi pare lui mai bun, chiar când alienează de bună credință... (Aplauze.) Tot așa e de oprit, și mai oprit încă, a propune copiilor teorii pe cari la vârsta lor nu le pot firește înțelege; căci atunci am dispune într-un mod adese definitiv de inteligența minorilor, am prejudeca idealul, am prejudeca viitorul copiilor noștri. La tutori aveam o alienare materială, aci avem o alienare... mentală.</p>
                  <p>Pe această cale ar fi primejdios a susține școalele normale; din contra, tocmai aci vedem direcțiunea care a făcut din cestiunea școalelor, așa de populară odinioară, o cestiune foarte grea și neplăcută pentru acei oameni, înaintați în vârstă mai ales, de a cărora autoritate și simpatică încurajare nu e bine a se lipsi generațiunea tânără.</p>
                  <p>Era mai nainte, pănă la 1858, un titlu de onoare pentru oamenii înaintați în vârstă, boeri din cei mai boeri, dacă voiți, din rangurile cele mai înalte ale societății, ca și pentru noi ceștilalți burghezi, era un titlu de onoare de a lua parte la administrarea școalelor, în eforie; știți că eforia școalelor noastre era susținută mai ales de bărbații cei în vârstă, în rang si cu merite. De ce a dispărut aceasta? Pentru ce vedeți că tocmai oamenii de cea mai bună credință din acești bătrâni s-au descurajat în privința învățământului public? Tocmai fiindcă s-a introdus politica în învățământul public (Aplauze); fiindcă nu s-a înțeles că singura politică a instrucțiunii publice la noi este ca să nu fie politică în instrucțiunea publică, să nu se facă din scoală un instrument de partid, de orce coloare ar fi.</p>
                  <p>În această privință dar, în opozițiunea ce trebuie făcută în contra teoriilor fracțiunii, cel puțin ale d-lui Ionescu, despre scoli, mă aflu cu majoritatea acestei Camere de aceeaș opiniune. Să vedem dacă, odată admis aceasta, nu se poate dobândi pentru susținerea școalelor normale alt punct de vedere.</p>
                  <p>Oare rezultă numai decât că din extremul d-lui Ionescu, orator al fracțiunii, să ajungem la extremul d-lui Tell, ministru al cultelor? Trebuie oare să zicem: fiindcă e greșită direcțiunea, după care vor unii să meargă și poate au și mers pănă acum școalele normale si învățământul primar, trebuie să le suprimăm?</p>
                  <p>Neapărat, domnilor, că pe cât de fals este extremul cel dintâi, tot așa de puțin admisibil este cel de al doilea.</p>
                  <p>Dacă sunt școalele normale rele, precum este adevărat, necesitatea este simțită de toți de a le îmbunătăți. Răul, ce e drept, nu se poate tăgădui. Nu se învață destul în aceste școli; nu se învață destul de bine; tinerii cari ies de acolo, în loc să fie, cum s-au numit, preoții și apostolii învățământului, sunt adese răzvrătitorii și perturbatorii satelor, sau nu sunt nimic, nevoind să se ducă acolo. Aceasta o recunoaștem cu toții.</p>
                  <p>Admițând răul, să vedem cum se poate îndrepta. S-a zis: mai este un rău pe lângă școli: lipsesc preoții; și d. M. Kostaki a constatat că 1000 de biserice, îmi pare, din cele ce aveau preoți sunt astăzi lipsite de ei. Foarte mare rău în adevăr, fiindcă țăranii nu vor putea ajunge niciodată la gradul acela de cultură de a rezolvi cestiunile de cari se ocupă religiunea, într-un mod filosofic, - religiunea le ține loc de această filosofie, de care în certe limite nu se poate lipsi o ființă cugetătoare. Este dar o preocupare legitimă de a se menține această instituțiune la înălțimea ei. Dar nu rezultă de aci că putem să confundăm în ea instituțiunea școalelor.</p>
                  <p>Arta de a propune în școalele elementare este astăzi o specialitate. Nu se poate zice că orcine a învățat a scrie și a citi, precum și geografia și istoria, este prin aceasta capabil de a le si propune altora. Dacă este un merit pe care l-a avut Prusia, și știți cât de departe a ajuns cu acest merit, este acela de a fi înțeles la timp că dezvoltarea inteligenței în cetățenii de jos trebuie să fie cultivată și tratată ca o specialitate, pentru care s-au introdus la ea mai întâi acele școli normale menite mai cu samă de a da învățătura necesară, care să fie în stare a ageri, a deștepta și a face independentă judecata altora. în Prusia învățătorii se ocupă un timp foarte îndelungat cu această preparare. La noi însă mijloacele nu ne iartă, și corpul didactic nu se va putea ocupa un timp atât de întins ca acolo, dar va trebui și la noi să se ocupe un timp oarecare cu aceasta. A da o asemenea specialitate grea, mai grea decât credeți, în mâna seminariilor preoțești, va să zică a le impune o sarcină ce nu o pot lua asupră-le. Este foarte greu de a susține învățământul clerical în aceste seminarii; este o sarcină poate mai grea decât de a forma învățători, aceea de a forma predicatori cari să insufle entuziasmul binelui și al moralității în clasele de jos. A mai impune pe deasupra în seminarii sarcina artei de a ageri inteligența lumească, este imposibil. Pentru această imposibilitate s-a pronunțat toată practica pănă acum în Prusia și în statele care au primit școalele normale. Și nu uitați că în Prusia, ca și la noi, preotul protestant e tată de familie si tată al satului său, și dar se aseamănă protestanții mai mult decât catolicii cu preoțimea noastră în privința vieței sociale a lor, și cu toate aceste n-a trecut prin capul nimănui în Prusia de a zice că acestui preot care are sarcina grea de a înălța simțimentele religioase, să i se dea și sarcina exclusivă de a ageri inteligența lumească.</p>
                  <p>Ar fi a face o dizertațiune, când m-aș încerca a demonstra că este poate o incompatibilitate sufletească între aceste două lucruri, și că dacă puneți pe preot să-și dezvolte mai cu samă inteligența lui în cestiuni reale, care interesează statul lumesc, pentru a le putea propune în școalele primare, aveți să-l stricați pentru biserică și să faceți din el ceea ce vă plângeți că sunt astăzi învățătorii din sate. Teama aceasta e legitimă, fiindcă simțirea religioasă și inteligența pozitivă se separă radical una de alta. Dacă însă nu se primește această teorie și alergăm numai la practică, vom recunoaște că tendența practică a statelor modeme este de a separa biserica de școală. Nu se poate om mai conservator decât principele Bismarck, si toți ați citit, cu câtă energie s-a luptat acest geniu politic, nu mai departe decât în anul acesta, pentru separarea teritoriului laic de teritoriul ecleziastic m stat, înțelegând el ce primejdie ar aduce pentru statul prusian încercarea numai de a confunda aceste două sfere.</p>
                  <p>A! dar mi se va zice: Prusia este un stat înaintat în cultură, noi suntem înapoiați. Ar fi bine, d-lor deputați, să ne lămurim odată pănă unde merge înapoirea noastră. Înapoirea noastră are o epocă pentru comparare și imitare. Suntem atât de înapoiați cât este un stat care pentru prima oară a primit sistemul reprezentativ. Din momentul însă în care ați zis în statul nostru: Eu, stat, dau puterea legislativă în mâna oamenilor aleși de mine, popor, ca ei să mă guverne, din acel moment nu mai este admisibil a zice că suntem așa de înapoiați, în cât să imităm statele europene din naintea epocei lor parlamentare; din ziua, când s-a dat cârma statului în mâna poporului, nu mai putem să ne sustragem în cestiuni de detaliu de la consecințele unui sistem admis ca princip, nu mai putem refuza cea mai independentă cultură ce se poate da claselor de jos, căci altfel se dă în fapt cârma țărei în mâna unor oameni, care prin ignoranța lor sunt expuși la fanatism și la toate manoperele celor ce știu să-i exploateze. (Aplauze.) Suntem dar siliți a trage această limită. Nu admitem comparare de înapoiere cu timpurile vreunui alt stat în care nu era încă sistem reprezentativ. Și acum vă puteți asigura că, îndată ce s-a introdus sistemul reprezentativ într-un stat, s-a introdus și cultura laică în școale. Un exemplu, pe care nu-l veți recuza, îl avem în Serbia. Iată un stat, cu care ne putem compara, dar care s-a dezvoltat natural, și o spun cu invidie, mai natural decât noi, fiindcă s-au scos instituțiunile din inima și înțelegerea poporului său și nu s-au improvizat, ca la noi, din idei și din compromise teoretice. În acest stat sârbesc, care sub Carageorge ș-a dobândit independența sa, la începutul secolului nostru, știți ce s-a făcut mai întâi? La 1806, 7 și 8 după războiul crâncen al independenței de Turcia, când s-a format Scupcina legislativă care și-a ales deasupra sa un fel de sfat administrativ, unul din primele acte de regulare a administrării intereselor publice din partea acestui sfat a fost de a lua învățământul din mâna preoților și de a institui școli laice prin sate, pentru că la ei era sistemul reprezentativ acum, și nu se putea lăsa interesele statului în mâna cetățenilor, fără ca cetățenii să aibă o cultură pământeană, independentă de credința transcendentală. Acestea, domnilor deputați, sunt câteva exemple de comparare istorică în această materie.</p>
                  <p>Nu pot însă spera ca prin o discuțiune de o jumătate de oră să fi convins pe acei din d-v., care au votat contra școalelor normale, că nu au făcut bine. Nu merge pretențiunea mea așa de departe. Un singur lucru doresc să fi produs prin cuvintele mele, să vă fi produs cel puțin convingerea că cestiunea este controversată, așa de controversată, încât sunt atâția oameni, care împărtășesc în alte cestiuni fundamentale punctul de vedere al d-v. și care se unesc totuși cu cei ce împărtășesc opiniunea contrarie a minorității opozante, pentru a vă zice că nu este bine să suprimați școalele normale, nu este bine să puneți principiul: numai preoțimea să conducă școalele sătești. Și dacă este așa de controversată cestiunea, atunci trebuie să ne întrebăm: era necesar, era oportun de a hotărî acum, mai ales prin o votare budgetară, o asemenea întrebare fundamentală a învățământului public? D-voastră știți ce zice legea instrucțiunii m vigoare; ea mi-a părut mai prudentă decât extremele enunțate aici, ea nu zice, ca d. Ionescu, să nu fie preoții deloc învățători, nici nu zice ca d. ministru de culte, numai preoții să fie învățători, ea zice: săteanul român are trebuință de învățământ; primesc dar să fie învățător în sate orcine este pregătit; primesc să fie învățător în sate atât preoții cât și laicii. Dacă aceasta era pozițiunea făcută de legea noastră, vă întreb ce necesitate era de a schimba această pozițiune? De-a zice, cum se zice acum: nu sunt suficienți laicii, să vină numai. preoții, sau de-a zice: nu vreau să vină deloc preoții, aceasta este o procedere pe care cu toată buna voință nu o veți putea califica nici de folositoare, nici de bine chibzuită, nici de oportună.</p>
                  <p>Care a fost tradițiunea la noi în această privință? A fost de a se menține școalele laice în sate. începeți cu principele Grigorie Ghica, tatăl onor. nostru președinte, el a făcut primii pași în această privință. Vedeți un alt principe, care era un mare talent de administrațiune, spre fericirea acestei țări, și pentru care economia financiară ocupa cu drept cuvânt primul rang în gândirile sale de stat, principele Știrbei; și el a susținut direcțiunea învățământului laic. Voiți o altă dovadă? Priviți la mișcarea ce a produs-o ștergerea din budget a școalelor normale, nu numai la noi cei tineri care ne ziceți că suntem teoretici, dar la oameni în vârstă, la cei din timpul lui Ghica și Știrbei. Toți ați văzut, cum un venerabil bărbat bătrân, d. Petre Poenaru, a venit și a depus pe biroul Camerei o petițiune, prin care atâția cetățeni de onoare, cu dd. Poenaru și Arsachi în fruntea lor, vă roagă să restabiliți aceste școli! Si dacă a fost un bărbat venerabil în această țară, dacă a fost bătrânețe înconjurată de stima și iubirea tutulor, dar mai ales a oamenilor de scoală, este aceea a d-lui Poenaru, care si-a consacrat toată viața sa învățământului public în România și rezumă în sine tradițiunile statului nostru în această privință. Si când asemenea bărbați vin și ridică glasul lor în mijlocul nostru, vă întreb încă o dată, care este prudența, care este folosul de a depărta pe laici din școalele sătești? (Aplauze.)</p>
                  <p>Dar de ce vorbim de tradițiunile trecutului? Să vorbim de tradițiunile de acum 5 sau 6 ani câte sunt pentru aceste școli. Cum s-a înființat și s-a susținut școala normală din București? Vă aduceți aminte că avem un decret publicat în Monitor, în care se coprind cuvintele Principelui nostru domnitor cu ocazia darului a 12.000 galbeni pentru școala normală. Aici se arată menirea școalei normale &#x84;de a îmbunătăți școalele sătești, care să ducă lumina, iubirea de patrie si cunoștința datoriilor în cele mai îndepărtate unghiuri ale țărei". Si un institut, creat sub aceste auspicii, susținut prin aceste tradițiuni, l-am putea noi lovi cu ocaziunea unui budget? Judecați d-voastră dacă este cu putință.</p>
                  <p>Acum, în fața acestor lucrări, recitind ceea ce s-a zis cu ocaziunea discutării budgetului rectificativ pe 1872, întâlnesc următoarele cuvinte ale d-lui ministru al instrucțiunii publice, care au fost punctul de plecare pentru suprimarea școalelor normale: &#x84;Am spus și spun opiniunea mea clar și categoric, că sunt în contra acestor școli și voiesc ca învățătorii sătești să fie preoți. lată o declarațiune clară, îmi pare. Eu susțin și mă pronunț categoric, - și binevoiți a observa un lucru, că atunci când un ministru se pronunță categoric în asemenea cestiuni, bravând toată popularitatea, toate criticele jurnalelor, toată opiniunea care o numiți publică, când acel ministru știe că are să fie sfâșiat ca un persecutor al instrucțiunii publice, după cum mi s-a imputat pe toate tonurile, înaintea d-voastră am să dau eu samă de ceea ce fac și disprețuiesc toate calomniile și bănuelele: când, repet, vin și declar acestea, când susțin înaintea d-voastră că aceasta este părerea mea, că astfel trebuie să fie școalele sătești: apoi binevoiți, domnilor, a lua în considerațiune ceea ce susțin. Puteți, d-lor, să mă combateți cât veți pofti, acestea sunt ideile mele, și am curagiul să le susțin înaintea reprezentațiunii naționale. Rămâne ca să hotărască cum va voi.&#x94;</p>
                  <p>Când cetesc aceste cuvinte, când le aflu pronunțate în aceste împrejurări, atunci din parte-mi nu pot decât a ruga pe d. ministru al instrucțiunii publice: să nu persiste în asemenea afirmări. Căci, d-lor deputați, nu este în mijlocul nostru locul de susceptibilitate personală pentru d. Tell. Toți cred că ați avut în trecut, ca și mine, aceleași simpatii pentru actualul ministru și aceeași admirațiune pentru energia cu care lucrează, și pentru virilitatea tânără, cu care a luat sarcine grele asupra sa. Toți, ca si mine, veți fi admirat în trecut un nume ca al d-sale, prețios națiunii române. Dar este cu atât mai mult o datorie ca să împiedicăm, ca nu cumva sub bandiera acestor merite bine dobândite să se introducă fără drept o măsură, care n-are a face cu ele, și să se prejudece astfel o cestiune, pentru care - orcât de mare este autoritatea ministerului actual și orcât de categorică este afirmarea d-sale - autoritatea nu-i este suficientă pentru a hotărî. Când vine un ministru și spune: vă declar ceva categoric și categoria mea de declarare trebuie s-o luați de autoritate, se cade să ne întrebăm: pe ce se razemă această autoritate? Aci nu este vorba de autoritatea disciplinară, regulamentară, prevăzută în legea instrucțiunii față cu cei ce sunt supuși administrațiunii d-sale; această autoritate este mare și întinsă. In Cameră este vorba de autoritatea specială pentru cestiunea tratată, și când în Cameră se întreabă despre un ministru: care este autoritatea sa în această privință? eu răspund: atârnă, depinde, dacă în această materie, afară de pozițiunea de ministru, are o autoritate dobândită; și când nu o are dobândită, atunci simpla funcționare ca ministru nu i-o poate da; și atunci aș ruga ca acei care știu foarte multe, precum știe multe actualul d. ministru al cultelor, să aibă și știința despre limitele științei d-lor, pentru care în starea foarte înaintată a culturei de astăzi este uneori onoare a se pronunța.</p>
                  <p>în cazul de față cu atât mai mult, cu cât, d-lor deputați, în toată această cestiune, cum s-a prezentat ea de pe banca ministerială, au fost ezitațiuni și contraziceri. In anul trecut, în iunie, primul cuvânt ce ni s-a pronunțat de chiar actualul ministru al cultelor și instrucțiunei publice m proiectul de budget ce l-a prezentat, era de a cere o sumă pentru îmbunătățirea școalei normale laice din București, vro șase mii si atâtea sute de franci. Pe urmă vi s-a cerut d-voastră prin un proiect de decret, să autorizați a se cumpăra case pentru școala normală din București; aceasta, d-lor, în iunie anul trecut. Și în martie anul acesta să ni se zică: tot ce s-a făcut atunci, era alt sistem, și în vreme de opt luni vă prezint alt sistem: sunt rele toate aceste școli. Aceasta nu este o procedare, ce o putem noi sancționa printr-un vot.</p>
                  <p>Dar, ni s-a spus, este un inconvenient: nu sunt bani destui pentru ca să plătim pe tinerii ce ies din școalele normale; sunt vro treizeci, patruzeci, ni s-a arătat, care nu vor să meargă în sate decât dacă li se va întregi leafa pănă la 111 franci, și nu avem de unde.</p>
                  <p>D-lor deputați, cifra totală a acestor întregiri pentru 30 - 40 de învățători ieșiți din acea școală este de 1500 sau 1600 de galbeni pe an. Acum vă aduceți aminte, că în iunie anul trecut, când era prevăzută în budgetul anului 1871 suma de peste 1.400.000 lei pentru învățământul primar, ce este drept în orașe, a venit ministrul actual și ne-a cerut ca să suprimăm 114.000 și să lăsăm numai 1.300.000, fiindcă după declarațiunea d-sale făcută în comisiunea budgetară, la întrebarea d-lui col. Manu, ministerul va putea îndeplini serviciul cu această sumă. M-am opus atunci și v-am cerut să nu loviți în învățământul elementar, să nu admiteți ca să zică un ministru în această materie: am destui bani; țara nu vrea să aibă destui, când se mărginește cu prea puțin. În materie de școale sătești nu încap modestii ministeriale la budget; căci și dacă mai este un prisos, trebuie să-l întrebuințăm tot pentru a lărgi serviciul acesta. Au fost degeaba toate ce am zis; ați votat și d-voastră sub presiunea aceasta. Acum, după ce la școalele elementare primare, în iunie, zicea d. ministru: nu am trebuință de 114.000, ștergeți-i, vine tot d-sa și zice: desființați școala normală, fiindcă n-am 1500 de galbeni ca să plătesc pe învățători. Aceasta fiind o contrazicere ce sper că vă frapează și pe d-voastră ca și pe mine, ea nu poate servi de motiv pentru a susține o asemenea suprimare, și cred că trebue să ne unim cu toții pentru a ruga pe d. ministru să părăsească rezistența ce face contra acestei înființări și să ne admită cererea.</p>
                  <p>Remarcați, d-lor deputați, că este în interesul unui partid conservator de a nu lovi, nici măcar de a avea aerul de a lovi în învățământul din sate. Am avut onoare de a spune în anul trecut, a vă spune de atunci, că aduceți pagubă învățământului cu votul ce suprimă cifra din budget; mi s-a asigurat că nu se lovește interesul instrucțiunii, și acum vedeți din agitarea produsă că s-a lovit. Rolul partidului conservator îmi pare a fi, permiteți să v-o spun, de a coprinde în sine elementele liberale, ce nu știau pănă acuma ce să facă în viața publică a acestei țări; toate le aveam, numai partid liberal nu; căci nu sunt liberali, și aci este răul, nu sunt liberale partidele ce se dau de liberale pănă acuma, nu sunt încă liberali roșii, și niciodată fracționiștii n-au fost liberali (aplauze). Prin urmare partidul conservator, având misiunea acum de a aduna spre sine elementele în adevăr liberale, care nu și-au putut găsi locul în partidele vechi, face prudent de a evita și aparența măcar de a lovi în interese, pe care un partid liberal cu drept cuvânt și ca titlu de onoare le înscrie pe drapelul său. De aceea, d-lor, nu este bine să lovim în învățătura elementară, nici măcar să avem aparența de a lovi în acest învățământ.</p>
                  <p>Așa fiind, d-lor deputați, am onoare a vă propune la discuțiunea generală ca o cestiune prealabilă (și a vă ruga să vedeți, dacă este cu putință ca să votați aceasta acuma) ca școalele normale să rămână în ființă și să se invite d. ministru al instrucțiunii publice a cere Camerei creditul necesar pentru restabilirea în budget a acestor școale normale și pe întregul an 1872, cum au fost pe anul 1871, bine înțelegându-se că va rămânea definitivă aceasta (aplauze). La discuțiunea specială a budgetului pe 1873, când vor veni școalele normale, este greu a se cere restabilirea și pe anul 1872; de aceea am propus de mai nainte aceasta, și dacă d. ministru declară că primește propunerea si că va veni d-sa să ne ceară creditul pentru restabilirea acestor școale pe 1872, atunci nu mai este trebuință să mai votăm partea II, căci se va face de la sine. Dacă însă d. ministru va persista în opozițiunea sa, atunci nu rămâne alt mijloc decât a provoca Camera, ca să invite ea pe ministrul cultelor de a veni cu un asemenea proiect în Cameră pentru anul 1872, și atunci rog să se voteze moțiunea mea ca o cestiune prealabilă. Este o afacere de conștiință; sunt mulți deputați, sau cel puțin câțiva, dintre care și eu, care ar avea dificultate de a vota luarea în considerațiune a unui budget, unde au ocaziunea înscrierii unei cifre ce prejudecă o cestiune așa de gravă, cum este aceea de a ști, dacă laicii sau preoții să aibă învățătura satelor în mâna lor. Ceea ce va facilita, d-lor deputați, revenirea asupra votului d-voastră este considerațiunea că s-a prezentat, după ce deteserăți votul, un proiect de reformare a întregei legi a instrucțiunii publice și prin urmare, când ați dat votul budgetar în contra școalelor, nu puteați să știți ce se va face cu această reformă organică. în asemenea împrejurări, când aveți un proiect întreg de reorganizare, nu puteți prejudeca, cu ocaziunea budgetului, o cestiune de princip, care trebuie să rămâie la matura și întreaga d-v. aprețiare atunci când veți lua în cercetare însuși proiectul de reformă. lată, d-lor, considerările, pentru care vă rog să primiți moțiunea mea. (Aplauze prelungite).</p>
                  <p>I. Văcărescu dă citire următoarei propuneri a d-lui Maiorescu:</p>
                  <p>"1. Școalele normale rămân în ființă.</p>
                  <p>2. Se invită d. ministru a cere Camerei creditul necesar pentru restabilirea în budget a școalelor nonnale pe întregul an 1872, precum au fost în 1871.</p>
                  <p>T. Maiorescu, I. Văcărescu, C. Grădișteanu, G. Gr. Cantacuzin, A. Lahovary, I. Agarici, P. Milo, Gr. N. Lahovary, A. Pascal, C. Blaremberg, G. Argetoianu, M. Kogălniceanu."</p>
                  <p>Ministrul cultelor general Tell. D. Maiorescu, terminând frumosul său discurs, a făcut apel la mine și mi-a zis să nu fiu susceptibil. Eu cedez invitării d-sale și declar, că nu sunt nicidecum susceptibil. Dorința ce o are d-sa o am și eu cel puțin tot atât cât o are d-sa. Sunt gata să fac ce a zis d. Maiorescu; votați propunerea d-sale, și nu sunt deloc susceptibil. (Aplauze.) Cum veți voi, așa votați; însă dați-mi numai mijloace ca să execut votul d-voastră; aceasta vă cer. (Aplauze.)</p>
                  <p>Ședința se suspendă pentru zece minute spre a se consulta comisiunea budgetară asupra propunerii d-lui Maiorescu.</p>
                  <p>La redeschiderea ședinței se dă din nou citire acestei propuneri.</p>
                  <p>D. președinte. D-lor, fiindcă fac și eu parte din comisiunea budgetară, pot să vă comunic că comisiunea budgetară primește propunerea d-lui Maiorescu, la care și d. ministru a aderat, si prin urmare nefiind nimeni în contra, cred că ar fi o pierdere de timp a mai asculta lungile și frumoasele discursuri ale acelor 15 d-ni deputați cari s-au înscris spre a susține această propunere.</p>
                  <p>– Se pune la vot amendamentul d-lui Maiorescu, și se primește.</p>
               </div>
               <div type="div3">
                  <head>Câteva aforisme</head>
                  <p>*</p>
                  <p>O măsură a oamenilor și a lucrurilor este propria lor umbră.</p>
                  <p>*</p>
                  <p>Omul rău se pierde prin partea sa cea bună, omul bun, prin partea sa cea rea.</p>
                  <p>*</p>
                  <p>Don Quijote credea că morile de vânt sunt uriași. Oamenii de rând cred că uriașii sunt mori de vânt.</p>
                  <p>*</p>
                  <p>Sălbaticii din America schimbau aurul și mărgăritarele pentru cioburile de oglindă din Europa. Așa fac și copiii, și mulți dintre noi rămân copii toată viața.</p>
                  <p>*</p>
                  <p>Respectul exagerat pentru întregimea cugetării împiedică acțiunea. Căci orice faptă este o verigă ruptă dintr-un lanț infinit, și omul activ este din capul locului condamnat la fragment.</p>
                  <p>*</p>
                  <p>Oare pârâul de la munte ar fi așa de limpede și de voios dacă n-ar fi rece?</p>
                  <p>*</p>
                  <p>Ferește-te de a da sfaturi. Problema e prea grea și răspunderea mare. Tu dai sfatul după natura ta. Aceasta însă rareori se potrivește cu natura celui ce te întreabă. Altfel spui tu, altfel înțelege el. Sfătuind prudență, produci slăbiciune, și unde cereai tărie se aplică violență. Un element străin s-a introdus în sufletul celuilalt, și el și-a pierdut măsura.</p>
                  <p>*</p>
                  <p>Nemărginit îți este dorul: cum vreai să încapă în realitatea mărginită? Totdeauna rămâne un prisos: disperare sau ironie.</p>
                  <p>*</p>
                  <p>Studiul creierilor să înlocuiască știința sufletului? Cine cunoaște mecanismul clavirului poate să ghicească felurimea nemărginită a melodiilor?</p>
                  <p>*</p>
                  <p>Cu drept cuvânt s-a zis licență poetică, și nu licența poetului. Numai cea dintâi este iertată.</p>
                  <p>*</p>
                  <p>Cine are vocațiune? Cel ce în momentul lucrării se uită pe sine.</p>
                  <p>*</p>
                  <p>În fața unui abis te înfiorezi. Tot așa în clipa în care simți deosebirea adâncă ce te desparte de celălalt.</p>
                  <p>*</p>
                  <p>Mijlocul e superior scopului și-i reglează valoarea. Prin urmare, fraza iezuiților trebuie întoarsă: mijlocul justifică scopul.</p>
                  <p>*</p>
                  <p>Păzește-te a doua zi după un succes.</p>
                  <p>*</p>
                  <p>Nu cere de la pârâu cuprinderea mării, nici de la deal cuprinderea muntelui. În înțelesul celor mari stă și înțelesul celor mici, dar niciodată dimpotrivă.</p>
                  <p>*</p>
                  <p>Treapta dintâi pe care ne înălțăm e un altar de jertfă.</p>
                  <p>*</p>
                  <p>Între un diamant și o grămadă de pietriș cui i-ar fi alegerea grea? Așa, între aprobarea unui om cuminte și aplauzele zgomotoase ale mulțimii.</p>
                  <p>*</p>
                  <p>Ce liberal e Beethoven în orchestrație! Tot instrumentul e întrebat să-și dea părerea și reproduce pe răspunderea sa ideea principală. Ideea principală câștigă astfel o varietate de fețe originale, e când înaltă, când burlescă, când tristă și când voioasă, și în impresia totală rămâne o lume armonică aparte, adevăratul humor al omenirii.</p>
                  <p>*</p>
                  <p>Unii înaintează prin protecție, mulți prin supunerea oarbă la opinia altora, câțiva prin împotrivire energică la tot ce dezaprobă, croindu-și viața după a lor individualitate. Toate aceste căi pot duce la țintă numai să fie urmate cu statornicie. A-ți schimba deodată felul, a deveni energic din pasiv ce erai, a te arăta independent din supus ce ai fost, aceasta nimicește succesul vieții.</p>
                  <p>*</p>
                  <p>Este lipsă de dreaptă cugetare când cineva, pentru a se justifica de o faptă, arată cauza care a produs-o. Firește că tot ce se întâmplă pe lume are o cauză. Dar a o explica nu va să zică a se justifica.</p>
                  <p>*</p>
                  <p>Neputându-se modifica oamenii după preceptele morale ale religiunii, s-a modificat aplicarea preceptelor după oameni.</p>
                  <p>*</p>
                  <p>Care e folosul artelor? Dar care e folosul folosului?</p>
                  <p>*</p>
                  <p>Ai simțit imensitatea mării? Atunci e totuna, dacă marea este în liniște sau e mișcată de furtună, dacă strălucește sub răsăritul soarelui sau dacă deasupră-i ultima rază de lumină se luptă cu întunericul nopții. Și în sufletul de-aproapelui tău poate fi o imensitate, și îndată ce ai înțeles-o ești subjugat.</p>
                  <p>*</p>
                  <p>Guvernele cad prin aceleași mijloace prin care au ajuns la putere.</p>
                  <p>*</p>
                  <p>Nu există prieteni în politică, există numai prieteni politici.</p>
                  <p>*</p>
                  <p>Evenimentele cele hotărâtoare se ivesc pe nesimțite. Limba de pe cumpăna soartei stă în echilibru: un grăunte mai mult, și s-a hotărât mișcarea.</p>
                  <p>*</p>
                  <p>Păstrează-ți emoțiunile pentru lucrurile ce le merită.</p>
                  <p>*</p>
                  <p>Nu e nimic mai primejdios decât a întemeia o formă statornică pe simțiri trecătoare.</p>
                  <p>*</p>
                  <p>Arta vieții? Rezervă, discrețiune, cumpătare, în genere negațiune și în rezumat abnegațiune.</p>
                  <p>*</p>
                  <p>Când curentul electric se repede dintr-un loc în altul, numai o parte a lui merge pe firele văzute; o altă parte străbate prin ascunsul pământului. Tot așa, în lumea inteligenței cuvântul pronunțat este numai un fragment al raportului dintre om și om; restul se stabilește pe tăcute.</p>
                  <p>*</p>
                  <p>Soarta nu vrea extreme. Din chiar mijlocul răului se naște reacțiunea spre bine, și gerul cel mai greu zugrăvește pe fereastră flori de primăvară.</p>
                  <p>*</p>
                  <p>Tot ce e folositor poate fi și stricăcios; e numai chestie de măsură. Dealtminteri, dacă n-ar putea fi stricăcios, n-ar putea fi nici folositor.</p>
                  <p>*</p>
                  <p>Durerea înalță pe omul de valoare și coboară pe cel de rând. Nu în orice noapte se arată stelele, numai în noaptea cea senină.</p>
                  <p>*</p>
                  <p>Unde e o necesitate, trebuie să fie o posibilitate.</p>
                  <p>*</p>
                  <p>Omul trebuie înțeles ca un element de evoluțiune. Să nu ne întrebăm: ce este cineva? Să ne întrebăm: ce devine? Crește, stă sau dă înapoi?</p>
                  <p>*</p>
                  <p>Corabia strătaie marea cu putere și lasă în drumul său brazda valurilor mișcate. Valurile ajung luntrea cea mică, o saltă și o răstoarnă.</p>
                  <p>*</p>
                  <p>Numai durerea încheagă gândurile și le dă puterea de a pătrunde. Fulgii de zăpadă cad leneși la pământ, sloiul de gheață izbește.</p>
                  <p>*</p>
                  <p>Toate hotărârile importante trebuie să le iai singur, din adâncul individualității tale, fără influența altora.</p>
                  <p>*</p>
                  <p>Nici o putere nu se poate suprima în natură; de aceea e așa de periculos a o comprima.</p>
                  <p>*</p>
                  <p>Imaginea nuielei împlântate în apă se frânge și se abate în altă direcție. Tot așa, ideea unuia în capul celor mai mulți.</p>
                  <p>*</p>
                  <p>Tot cerul senin, un singur punct negru jos la orizont: dar acesta aduce furtuna.</p>
                  <p>*</p>
                  <p>Ce bogată e literatura în idei și ce săracă este istoria în fapte! S-ar putea concepe o istorie a celor neîntâmplate.</p>
                  <p>*</p>
                  <p>Când se află omul în momentele hotărâtoare ale vieții, nu-l mai conduce mintea; ea arată numai alternativele. Direcția finală o dă inima.</p>
               </div>
               <div type="div3">
                  <head>Scrisoarea lui Maiorescu către Eminescu (februarie 1884)</head>
                  <p>Domnului Eminescu</p>
                  <p>WIEN, Ober-Döbling</p>
                  <p>in der Heilanstalt Leidesdorf-Obersteiner</p>
                  <p>Iubite domnule Eminescu,</p>
                  <p>Și scrisoarea D-tale cătră mine și scrisoarea de mai nainte cătră Chibici le-am cetit eu cu familia mea și eu toți amicii D-tale cu nespusă bucurie. Căci ne-au fost dovada sigură despre deplina D-tale însănătoșire. Nu te mira că-ți vorbesc mai întăi de bucurie, deși amândouă scrisorile sunt triste și concepute sub un fe! de „deprimare a moralului“, cum ar zice galomanii noștri. Căci eu cred că tristețea D-tale trecătoare și desigur neîntemeiată, pentru noi rămâne dar bucurie curată.</p>
                  <p>Vezi, D-le Eminescu, diagnoza stării D-tale trecute este astăzi cu putință și este absolut favorabilă. Se vede că din cauza căldurilor mari, ce erau pe la noi în iunie 1883, D-ta ai început să suferi de o meningită sau inflamație a pieliței creierilor, mai întai acută, apoi cronică, din care cauză ai avut un delir continuu de peste 5 luni, până când s-a terminat procesul inflamațiunii. În tot timpul acestui vis îndelungat ai fost de o veselie exuberantă, încât e păcat că nu ai păstrat nici o aducere aminte a trecutului imediat. Ei, acum ai ieșit din vis, precum trebuiai să ieși, și ți-ai recâștigat conștiința. De-aci nu poți lua motiv pentru atâta greutate sufletească, cu tot pesimismul D-tale. Nici griji materiale nu trebuie să ai. În privința aceasta iată cum stau lucrurile. Chibici pleacă poimâine duminică la Viena și va fi dar luni la 4 ore la D-ta la Ober-Döbling, precum ți-am telegrafiat alaltăieri. El vine pentru ca, în înțelegere cu dr. Obersteiner și dupa sfatul lui, să te scoată din Institut și să facă împreuna cu D-ta o excursiune de vreo 6 săptămâni spre sudul Alpilor, poate până la Venezia, Padua sau Florența. Are mijloace bănești pentru aceasta precum și — se-nțelege — pentru împrospătarea garderobei D-tale, care va fi stat și ea ca-n vis în aceste 7 luni.</p>
                  <p>După aceasta, dacă nu va fi indicată vreo cură de băi, la Hall de exemplu, vă veți întoarce împreună în țară unde trebuie să te mai odihnești câteva luni, pentru a te întrema fizicește deplin. Teodor Rosetti te invită să petreci aceste luni la moșia lui Soleștii, unde îți va pregăti primirea în modul cum vei dori D-ta.</p>
                  <p>După aceasta, așadar pe la august, în urma intervenirei Reginei (Carmen Sylva), care îți poartă cel mai sincer interes, vei fi numit în vreo funcție care să-ți convină; de exemplu bibliotecar al Universității. De aici înțelegi că despre vreo îngrijire pentru existența D-tale materială, în viitor, nu poate fi vorba.</p>
                  <p>De vreai sa știi cu ce mijloace ești susținut deocamdată?</p>
                  <p>Bine, Domnule Eminescu, suntem noi așa de străini unii cu alții? Nu știi D-ta iubirea și (dacă-mi dai voie să întrebuințez acest cuvant exact, deși este mai tare) admirația adeseori entuziastă ce o am și eu și tot cercul nostru literar pentru D-ta, pentru poeziile D-tale, pentru toată lucrarea D-tale literară și politică? Dar a fost o adevarată explosiune de iubire cu cari noi toți prieteni D-tale și nu numai aceștia am contribuit pentru puținele trebuințe materiale ce le reclamă situația. Și n-ai fi făcut și D-ta tot așa din mult puținul ce l-ai fi avut când ar fi fost vorba de orice amic, necum de un amic de valoarea D-tale?</p>
                  <p>Acum trebuie să știi că volumul de poezii ce ți l-a publicat Socec, după îndemnul meu, în Dechemvrie anul trecut, a avut cel mai mare succes, așa încât Socec stă înca uimit. În aceste 7 săptămâni de la aparițiunea lui, s-au vandut 700 de exemplare; o mie este toată ediția și de pe acum trebuie să te gândești la ediția a doua, care va fi reclamată pe la toamnă și în care vei putea face tu toate îndreptările ce le crezi de trebuință. Poeziile D-tale sunt azi cetite de toate cucoanele, de la Palat până la mahalaua Tirchilești, și la întoarcerea în țară te vei trezi cel mai popular scriitor al României. Așa cam este, dar tot nu este rău, când te simți primit cu atâta iubire de compatrioții tăi.</p>
                  <p>Așadar, fii fără grijă, redobândește-ți acea filozofie impresională ce o aveai întotdeauna, adaugă-i ceva veselie și petrece prin excursia în frumoasa Italie și, la întoarcere, mai încălzește-ne mintea cu o rază din geniul D-tale poetic, care este și va rămâne cea mai înaltă încorporare a inteligenței române.</p>
                  <p>La revedere cu bine și o caldă strângere de mână de la toți prietenii și mai ales de la</p>
                  <p>al D-tale devotat</p>
                  <p>T. Maiorescu</p>
                  <p>Mai scrie-mi câte un rând din Italia, dacă ai vreme în mijlocul impresiilor de acolo.</p>
               </div>
            </div>
         </div>
      </body>
   </text>
</TEI>
